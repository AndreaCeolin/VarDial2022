{"id": "1617256", "revid": "2134764", "url": "https://it.wikipedia.org/wiki?curid=1617256", "title": "SAV Vacallo Basket", "text": "La Societ\u00e0 Atletica Vacallo sezione Basket \u00e8 la societ\u00e0 di pallacanestro di Vacallo, nel Canton Ticino. I suoi colori sociali sono il giallo e il verde e la prima squadra gioca le sue partite casalinghe al Palapenz di Chiasso, che ha una capienza di circa 1200 spettatori.\nLa sezione Basket \u00e8 stata fondata nel 1970 e dal 1977 ha iniziato l'attivit\u00e0 giovanile. Nel 2007 ha vinto il campionato di LNB ed \u00e8 salita in LNA. Nel 2008 conquista per la terza volta la Coppa Svizzera e nel 2009 vince il primo campionato svizzero della sua storia, bissando anche il trionfo in Coppa di Svizzera. La societ\u00e0 conta 12 squadre attive nel proprio movimento giovanile, tra cui una femminile Under 14 e una femminile Under 16. La prima squadra si \u00e8 ritirata dal campionato nel 2013.\nStoria.\nIl 3 ottobre 1958 fu fondata la Societ\u00e0 Atletica Vacallo. La sezione basket della polisportiva SAV fu ideata nell'estate 1969, quando un gruppo di giovani giocava a basket nel campetto esterno dell'oratorio di Chiasso. Il 13 aprile 1970 fu costituita la sezione Basket con il nome di \"SAV Vacallo Basket\". Durante la stagione 1970-71 furono schierate le prime due formazioni (senior maschile e senior femminile) e il 19 settembre 1971 fu giocata la prima partita ufficiale sul campo esterno delle Scuole Elementari di Vacallo.\nLa stagione 1974-75 coincise con il titolo cantonale di 2. Divisione e nell'autunno del 1975 si gioc\u00f2 la partita nel nuovo campo nella palestra delle scuole comunali di Vacallo. Nel 1977-78 vi fu la conquista della promozione in 1. Divisione. A partire dalla primavera 1979 la prima squadra incominci\u00f2 a disputare le partite nelle palestre delle Scuole Medie a Morbio Inferiore, mentre le attivit\u00e0 del settore femminile cessarono per mancanza di giocatrici e di spazio per allenamenti.\nNella stagione 1981-82 fu conquistata la promozione del girone nazionale di 1. Divisione. Retrocessa, la squadra si aggiudic\u00f2 nel 1986 il titolo cantonale di 2. Divisione. Nella stagione 1986-87, dopo aver conquistato il titolo di 1. Lega, vi fu la promozione nella Lega Nazionale B. Nel 1995 fu conquistato il titolo di Lega Nazionale B e l'anno seguente la prima promozione in Lega Nazionale A. Nel 1998 la prima squadra passa all\"'Associazione Basket Vacallo\" e i due anni seguenti si aggiudica la Coppa di Svizzera. Nella stessa stagione raggiunge anche la finale del campionato persa all'ultima partita della serie al meglio delle cinque partite.\nNel 2000 avvenne il fallimento dell'Associazione Basket Vacallo, che ripart\u00ec come \"SAV Vacallo Basket\". Durante la stagione 2001-02 fu ottenuto il titolo di campione di 2. Divisione e la promozione in 1. Lega. L'anno seguente la squadra si aggiudic\u00f2 il campionato e fu promossa in Lega Nazionale B. Nel 2005 e nel 2007 fu vinto il campionato cadetto che port\u00f2 la societ\u00e0 in Lega Nazionale A a partire dalla stagione 2007-08 nella quale conquistarono, sotto la guida di Rodrigo Pastore, la terza Coppa Svizzera della propria storia nella finale di Friborgo contro i rivali dei Lugano Tigers. L'anno seguente venne confermato tutto lo staff tecnico e la squadra raggiunse il risultato migliore della propria storia: la vittoria del campionato e della Coppa Svizzera ottenendo la doppietta.\nPer tre stagioni, dal 2007 al 2010, Main Sponsor fu la SA Luciano Franzosini di Chiasso.\nNella stagione 2009-10 la squadra viene completamente confermata ad eccezione della vendita di Martin Mihajlovi\u0107 e l'acquisto di Duane Erwin. Durante la stagione la squadra raggiunse per il terzo anno consecutivo la finale di Coppa Svizzera, perdendola dopo i supplementari con gli Starwings Basilea, mentre in campionato la squadra si ferm\u00f2 in semifinale play-off.\nNell'estate del 2012, a causa di problemi finanziari, la societ\u00e0 cambi\u00f2 il suo statuto societario diventando una SA e separando la gestione della prima squadra da quella del settore giovanile, nel quale si contavano una decina di squadre, onde evitarne la chiusura in caso di fallimento della prima squadra. Infatti, il 15 febbraio 2013 \u00e8 stato ufficializzato l'abbandono del campionato in corso e durante il quale la squadra occupava il terzo posto il regular season, aveva raggiunto la finale di Coppa di Svizzera e le final four di Coppa di Lega.\nA fine maggio del 2013 fu decretato ufficialmente il fallimento della societ\u00e0 che, per quanto riguarda il suo futuro, a partire dalla stagione 2013-14 la squadra senior diventer\u00e0 temporaneamente la prima squadra, la quale \u00e8 stata squalificata da ogni campionato per le prossime tre stagioni, ed inoltre giocher\u00e0 in 2 Lega Cantonale una squadra Under 23.\nAl termine della stagione 2014-15 la squadra, dopo aver dominato il campionato senza aver subito nemmeno una sconfitta, viene promossa in Prima Lega tornando cos\u00ec a disputare, per la stagione 2015-16, un campionato nazionale dopo due anni relegata in quelli cantonali. Dal 2017 la prima squadra collabora con Mendrisio Basket e AS Basket Stabio creando il Raggruppamento Pallacanestro Mendrisiotto, partecipante alla 1LN. Dalla stagione 2020-2021 riprende a giocare con la denominazione originaria."}
{"id": "1617265", "revid": "1149807", "url": "https://it.wikipedia.org/wiki?curid=1617265", "title": "Topolino agente della polizia segreta", "text": "Topolino agente della polizia segreta (\"Mickey Mouse Joins the Foreign Legion\") \u00e8 una storia a strisce prodotta dalla Walt Disney e realizzata da Floyd Gottfredson (soggetto e disegni), Ted Osborne (sceneggiature) e Ted Thwaites (ripasso a china), pubblicata sui quotidiani statunitensi dal 21 marzo all'8 agosto 1936.\nStoria editoriale.\nIn Italia \u00e8 comparsa per la prima volta sui numeri dal 184 al 206 del giornale \"Topolino\", in un periodo compreso fra il 5 luglio e il 6 dicembre 1936.\nTrama.\nTopolino, incaricato dal Capitano Setter, si arruola nella legione straniera per recuperare dei piani segreti trafugati da Gambadilegno in complicit\u00e0 con il traditore Grillo Grifi.\nUna citazione della storia \u00e8 presente all'inizio dell'avventura \"Topolino nella casa dei fantasmi\" del 1936, in puro stile gottfredsoniano, tendente a rendere le lunghe avventure a strisce l'una il seguito dell'altra."}
{"id": "1617271", "revid": "1226", "url": "https://it.wikipedia.org/wiki?curid=1617271", "title": "Il vampiro (racconto)", "text": "Il vampiro (\"The Vampyre\") \u00e8 un racconto breve scritto da John Polidori pubblicato nel 1819.\nFu pubblicato per la prima volta il 1\u00ba aprile 1819 da Henry Colburn sulla rivista \"New Monthly Magazine\". Erroneamente il racconto fu attribuito a Lord Byron, nonostante le pronte smentite di quest'ultimo e ci\u00f2 port\u00f2 Goethe ad affermare che si trattava di uno dei migliori lavori del Lord inglese. Ebbe comunque un immediato successo in Europa, soprattutto in Germania dove fu tradotto nello stesso anno, un po' meno in Inghilterra a causa della falsa attribuzione a Byron. Anche nella prima edizione italiana, Udine 1831, \"Il Vampiro\" risultava come novella di Lord Byron. Polidori riusc\u00ec a trasformare il vampiro del folklore nella forma che oggi \u00e8 pi\u00f9 conosciuta, ovvero quella del demone aristocratico che cerca le sue prede nell'alta societ\u00e0.\nGenesi della storia.\nNel maggio del 1816, ricordato come l\"anno senza estate\", Lord Byron, accompagnato dal medico Polidori, invit\u00f2 a Villa Diodati Percy Bysshe Shelley, la sua compagna nonch\u00e9 futura moglie Mary Wollstonecraft Godwin e Claire Clairmont, sorellastra di Mary e all'epoca amante di Byron. A causa della pioggia incessante passano il tempo leggendo storie di fantasmi, come le \"Fantasmagoriana\" o il romanzo \"Vathek\" di William Beckford, finch\u00e9 Byron propone di fare una gara a chi riuscir\u00e0 a scrivere il racconto di paura pi\u00f9 bello. Soltanto due riescono a portare a termine la sfida: Mary scriver\u00e0 il suo celebre romanzo \"Frankenstein\" e Polidori, partendo da un frammento di una storia di Byron, porter\u00e0 a termine \"Il Vampiro\".\nTrama.\nAubrey, un giovane inglese di buona famiglia, incontra Lord Ruthven, un uomo di origini misteriose che si fa strada nella societ\u00e0 londinese. Aubrey accompagna Ruthven a Roma, ma lo abbandona dopo che questi seduce la figlia di una comune conoscenza. Aubrey si reca quindi in Grecia, dove incontra Ianthe, la figlia di un oste, la quale parla ad Aubrey delle leggende del vampiro. Poco dopo Ruthven arriva nel paesino greco e Ianthe viene uccisa da quello che sembra essere un vampiro. Aubrey non collega assolutamente Ruthven con l'omicidio e si unisce a lui per il seguito dei suoi viaggi. I due vengono attaccati dai banditi, nello scontro Ruthven viene ferito a morte, e prima di morire, fa giurare a Aubrey che non menzioner\u00e0 la sua morte o qualsiasi altra cosa inerente a lui per il periodo di un anno e un giorno.\nAubrey torna a Londra e rimane stupito nell'incontrare Lord Ruthven, vivo e vegeto, sotto il nome di Conte di Marsden. Ruthven ricorda allora ad Aubrey del suo giuramento. \u00c8 poco dopo quest'incontro che Ruthven conosce e fa la corte alla sorella di Aubrey mentre questi, impotente nel proteggere la sorella, cade in depressione, vittima di un esaurimento nervoso. La sorella di Aubrey e Lord Ruthven si fidanzano ufficialmente; la data delle nozze \u00e8 fissata per il giorno in cui termina il giuramento. Poco prima di morire, Aubrey scrive una lettera alla sorella, rivelando il passato di Ruthven. La missiva per\u00f2 non arriva in tempo ed i due si sposano. Durante la prima notte di nozze, la sorella di Aubrey viene scoperta morta, prosciugata dal suo sangue, mentre Ruthven \u00e8 svanito nel nulla."}
{"id": "1617274", "revid": "1543377", "url": "https://it.wikipedia.org/wiki?curid=1617274", "title": "Ciprian Porumbescu", "text": "Biografia.\nFiglio di Iraclie Go\u0142\u0119mbiowski (che modific\u00f2 il proprio cognome che ne tradiva le origini probabilmente polacche con la sua traduzione in romeno), studi\u00f2 musica a Suceava e Cern\u0103u\u0163i, andando poi a perfezionarsi al \"Konservatorium f\u00fcr Musik und darstellende Kunst\" di Vienna, sotto la guida di Anton Bruckner e Franz Krenn.\nNonostante la sua breve vita, fu uno dei pi\u00f9 celebrati compositori romeni della sua epoca. Le sue composizioni pi\u00f9 note sono l'operetta \"Crai nou\" (Luna nuova), \"Trei culori\", \"Rapsodia romana pentru orchestra\" (Rapsodia romena per orchestra), \"Balada pentru vioar\u0103 si orchestr\u0103\" (Ballata per violino e orchestra, Op. 29), \"Serenada\" (Serenata). Compose inoltre la musica per l'inno \"Pe-al nostru steag e scris Unire\", che venne usata per l'inno nazionale dell'Albania, \"Hymni i Flamurit\".\nNella vita privata non riesce sposare Berta Gordon, la figlia del prete evangelista del paese natale, a causa di controverse familiare di entrambi le parti.\nLa sua precaria salute lo porta anche in Italia, a Nervi, da dove per\u00f2 l'amore di patria, lo riporta, prima di morire, in Romania.\nImprigionato e poi confinato dalle autorit\u00e0 austriache per la sua attivit\u00e0 politica, compose al confino gran parte delle sue opere e mor\u00ec a 29 anni nel villaggio di Stupca, che successivamente in suo onore venne chiamato Ciprian Porumbescu."}
{"id": "1617278", "revid": "767487", "url": "https://it.wikipedia.org/wiki?curid=1617278", "title": "Padri e figli (film)", "text": "Padri e figli \u00e8 un film del 1957 diretto da Mario Monicelli, vincitore dell'Orso d'argento per il miglior regista al Festival internazionale del cinema di Berlino nel 1957.\nTrama.\nQuattro famiglie ed i loro problemi, unite da un filo comune: i rapporti con un membro della quinta, Ines Santarelli, una infermiera che le frequenta per motivi professionali o per parentela. Il vedovo Vincenzo Corallo \u00e8 il titolare di un'avviata sartoria che serve la buona borghesia di Roma, coadiuvato alla pari, per non dire diretto, dal figlio Carlo. La secondogenita Marcella, privata durante la crescita dell'affetto della madre prematuramente scomparsa, si trova a fare i conti con due padri, quello vero ed il fratello maggiore, che poco o nulla capiscono delle sue turbe adolescenziali e del suo primo innamoramento per un compagno di scuola di poco pi\u00f9 anziano di lei. Il dottor Bacci, clinico emerito, \u00e8 alle prese con due figli che lo fanno andare in bestia: il fannullone Vezio, che dopo la maturit\u00e0 non ha combinato pi\u00f9 nulla e porta sempre in casa notizie di prossimi, favolosi impieghi, ed il maturando Sandro, anche lui soggetto a turbe adolescenziali ed innamorato della compagna di scuola Marcella Corallo. Il giovane sposo Guido Blasi \u00e8 invece alle prese con le voglie della giovane moglie Giulia, che \u00e8 in attesa di un figlio. La voce popolare, alimentata in questo caso dall'infermiera Ines, che le pratica iniezioni, dice infatti che se una gestante ha improvvisamente il desiderio di un determinato cibo, dev'essere esaudita, diversamente il beb\u00e8 nascer\u00e0 con una macchia sulla pelle. Apprensiva e sempre bisognosa di qualche medicina, costringe il marito a correre qua e l\u00e0. Infine la coppia Marchetti, Cesare e Rita, sorella di Ines, \u00e8 in crisi: non possono avere figli, il lavoro di lui lo costringe ai turni e quando torna a casa, o va a dormire o al cinema. Amerigo Santarelli, guardiano allo zoo di Roma, e la moglie Ines si arrabattano per mantenere i cinque figli. Le vicende delle famiglie si snodano fra i litigi e gli inevitabili riappacificamenti."}
{"id": "1617282", "revid": "701660", "url": "https://it.wikipedia.org/wiki?curid=1617282", "title": "Monumento sepolcrale di Margherita di Lussemburgo", "text": "Il monumento sepolcrale di Margherita di Lussemburgo \u00e8 un'opera di Giovanni Pisano, databile al 1312-1314 e fin dall'origine collocata a Genova. Si trattava della tomba della moglie dell'imperatore Arrigo VII, morta il 13 dicembre 1311 a Genova. Oggi l'opera, della quale sono rimaste solo alcune parti, si trova nel museo di Sant'Agostino a Genova.\nStoria.\nIn origine il monumento funebre ebbe la sua collocazione nell'abside maggiore della chiesa di San Francesco di Castelletto e fu smontato ai primi del XVII secolo durante i lavori di ampliamento dell'abside. Molte sculture, dapprima ricoverate in due cappelle del lato meridionale, di propriet\u00e0 dei Doria duchi di Tursi, andarono disperse con la parziale demolizione del complesso a seguito degli eventi rivoluzionari del 1797.\nNel dopoguerra, dopo il restauro del Palazzo Bianco (danneggiato dagli eventi bellici) ad opera dell'architetto Franco Albini, il gruppo di Margherita affiancata da due angeli apteri (privi di ali) fu collocato nel nuovo percorso museografico concepito da Caterina Marcenaro, direttore dei musei civici genovesi, e da Carla Mazzarello, allora assessore alle Belle Arti; il museo fu aperto al pubblico nel 1950. Il gruppo di Margherita sollevata dagli angeli era fissato su un sostegno metallico mobile, ideato da Franco Albini, che permetteva che il gruppo potesse essere osservato da diversi punti di vista; dal 1984 \u00e8 esposto al pubblico nel restaurato convento di Sant'Agostino, adibito a museo (Museo di Sant'Agostino), che ospita prevalentemente opere di scultura.\nDescrizione.\nL'opera in marmo, alta circa un metro e mezzo, rappresenta Margherita sollevata per le braccia da due angeli-diaconi, che la aiutano nella sua ascensione in Paradiso, non nel giorno del risveglio dei morti alla fine dei tempi, ma nel momento immediatamente successivo alla sua morte, quando ella rinasce dotata di un \"corpo glorioso\", bella e luminosa per la santit\u00e0 della sua vita terrena, e pu\u00f2 subito godere del premio che le spetta per la sua santa e caritatevole vita terrena: la visione di Dio.\nIl gruppo non \u00e8 integro: l'angelo sulla sinistra \u00e8 sprovvisto di capo e di mani, Margherita del braccio destro, mentre all'altro angelo manca la testa.\nIl materiale utilizzato \u00e8 il marmo apuano, con il quale il Pisano crea un ritratto credibile ma che si allontana dal vero aspetto della sovrana; ella infatti, secondo gli storici, aveva un viso dai lineamenti semplici e bocca sottile, mentre lo scultore le attribuisce dei lineamenti pi\u00f9 pronunciati e labbra carnose. \nDa notare il particolare dello sguardo dell'imperatrice: la resa della spinta trascendentale verso il Divino che traspare dal volto della donna costituisce un precedente importante per la rappresentazione dell'estasi mistica in figure successive (come la statua di Santa Teresa d'Avila del Bernini).\n\u00c8 stata identificata negli anni sessanta una statuetta rappresentante la Madonna appartenente al complesso funebre: \u00e8 priva della testa e della figura del Bambino.\nDel complesso funebre faceva parte anche una statua, riconosciuta da Caterina Marcenaro e da Piero Torriti come di Giovanni Pisano, rappresentante la \"Giustizia\" e in seguito interpretata come una particolare accezione di tale virt\u00f9, cio\u00e8 la \"Iustitia imperialis\", quella che dovrebbero avere in sommo grado, secondo Dante, i sovrani. La \"Giustizia\" \u00e8 stata collocata in museo, come anche la testa di un'altra Virt\u00f9 cardinale, la \"Fortezza\", ritrovata negli anni ottanta del Novecento. A queste si aggiungono la testa della \"Prudenza\" (collezione privata svizzera) e due figurette di personaggi \"Dolenti\", una delle quali nel Museo di Sant'Agostino e un'altra in una collezione privata ligure."}
{"id": "1617289", "revid": "1543377", "url": "https://it.wikipedia.org/wiki?curid=1617289", "title": "M'diq", "text": "M'diq (in arabo: \u0645\u0636\u064a\u0642, \"M\u02bfdiq\") \u00e8 una citt\u00e0 nel Marocco, fino al 2004 inserita nella provincia di T\u00e9touan e da tale data nella nuova prefettura di M'diq-Fnideq, facente parte della regione di Tangeri-Tetouan-Al Hoceima.\nLa citt\u00e0 \u00e8 anche conosciuta come Mid\u0328\u012bq, Mdiq, M\u02bfdiq, Rinc\u00f3n, Thaghmath, al-Mid\u012bq'."}
{"id": "1617291", "revid": "36426", "url": "https://it.wikipedia.org/wiki?curid=1617291", "title": "Papa Zaccaria I", "text": ""}
{"id": "1617293", "revid": "438678", "url": "https://it.wikipedia.org/wiki?curid=1617293", "title": "Topolino e il mistero dell'uomo nuvola", "text": "Topolino e il mistero dell'uomo nuvola (Island in the sky) \u00e8 una storia a strisce della Walt Disney realizzata da Floyd Gottfredson (soggetto e disegni), Ted Osborne (sceneggiatura) e Ted Thwaites (ripasso a china), pubblicata sui quotidiani statunitensi dal 30 novembre 1936 al 3 aprile 1937. In Italia \u00e8 comparsa per la prima volta sui numeri dal 223 al 255 di \"Topolino giornale\", in periodo che va dal 1\u00ba aprile all'11 novembre 1937.\nTrama.\nTopolino e Pippo hanno acquistato un aeroplano con la ricompensa che hanno ricevuto per aver risolto il mistero della villa del signor Bassett (nella storia del 1936 \"Topolino nella casa dei fantasmi\"), grazie al quale, volando nel cielo, si imbattono nell'isola volante del professor Enigm, che ha scoperto l'energia atomica. Purtroppo Gambadilegno vuole la formula dell'energia atomica e Topolino dovr\u00e0 affrontarlo per mettere al sicuro la formula.\nUna citazione della storia \u00e8 presente all'inizio dell'avventura \"Topolino e il gorilla Spettro\" del 1937, suo sequel."}
{"id": "1617294", "revid": "767487", "url": "https://it.wikipedia.org/wiki?curid=1617294", "title": "Martil", "text": "Martil \u00e8 una citt\u00e0 nel Marocco, fino al 2004 inserita nella provincia di T\u00e9touan e da tale data nella nuova prefettura di M'diq-Fnideq, facente parte della regione di Tangeri-Tetouan-Al Hoceima.\nLa citt\u00e0 \u00e8 anche conosciuta come M\u0101rt\u012bl o Mart\u012bl."}
{"id": "1617298", "revid": "287204", "url": "https://it.wikipedia.org/wiki?curid=1617298", "title": "Fnidq", "text": "Fnidq (in arabo \u0627\u0644\u0641\u0646\u064a\u062f\u0642, in spagnolo \"Castillejos\") \u00e8 una citt\u00e0 nel Marocco, fino al 2004 inserita nella provincia di T\u00e9touan e da tale data nella nuova prefettura di M'diq-Fnideq, facente parte della regione di Tangeri-Tetouan-Al Hoceima.\nLa citt\u00e0 \u00e8 anche conosciuta come al-Fin\u012bdiq o Fnideq.\n\u00c8 la citt\u00e0 marocchina pi\u00f9 vicina all'enclave spagnola di Ceuta."}
{"id": "1617304", "revid": "729019", "url": "https://it.wikipedia.org/wiki?curid=1617304", "title": "Provincia di Zagora", "text": "La provincia di Zagora \u00e8 una delle province del Marocco, parte della regione di Dr\u00e2a-Tafilalet.\nGeografia antropica.\nSuddivisioni amministrative.\nLa provincia di Zagora conta due municipalit\u00e0 e 22 comuni:"}
{"id": "1617305", "revid": "2134764", "url": "https://it.wikipedia.org/wiki?curid=1617305", "title": "Associazione Lugano Basket Tigers", "text": "L'Associazione Lugano Basket Tigers \u00e8 la principale societ\u00e0 di pallacanestro maschile di Lugano, nel Canton Ticino, ed \u00e8 nata nel 1981 dalla fusione tra Federale Lugano e Viganello Basket.\nI suoi colori sociali sono il bianco e il nero, e disputa le partite casalinghe presso l'Istituto Elvetico Salesiani Don Bosco di Lugano, in via Serafino Balestra.\nStoria.\nNata nel 1981 dalla fusione tra Federale Lugano e Viganello, vince la prima Coppa Svizzera nel 1982.\nRinominata \"Lugano Snakes\" nel 1999 (all'epoca del presidente Giovanni Antonini) ha conquistato 3 campionati e 2 Coppa Svizzera. Nel 2000-2001 partecipa all'Eurolega vincendo 3 incontri casalinghi contro \u017dalgiris, Estudiantes e Zadar. La squadra dell'epoca era composta da giocatori di spessore quali: Harold Mrazek, Patrick Koller, Norbert Valis, Michael Polite, Marco Sassella, Tr\u00e9sor Quidome e Manuel Raga.\nRinasce come \"Associazione Lugano Basket Tigers\" nel 2003, dopo il fallimento finanziario dei Lugano Snakes, acquisendo i diritti sportivi dall'AB Viganello. Conquista il campionato nella stagione 2005-2006, e chiude al secondo posto nelle due stagioni seguenti. Nella stagione 2009-2010, guidata dapprima da Renato Carettoni (sostituito a dicembre 2009) e successivamente da Joe Whelton, vince ancora il titolo svizzero battendo il Fribourg Olympic.\nNel 2010 si \u00e8 qualificata nella fase a gironi dell'EuroChallenge, battendo il Lyubertsky.\nNel 2011 conquista tre titoli: vince - per la prima volta nella sua storia - la Coppa di Lega; nella stessa stagione vince per la quarta volta la Coppa Svizzera, battendo il Monthey per 68-67, con il canestro della vittoria di Abukar a 4 secondi dalla fine; infine trionfa anche in campionato battendo nella quarta partita della finale il Fribourg Olympic 80-74 (3-1 nella serie).\nNel 2012 conquista la seconda Coppa di Lega consecutiva ai danni del Fribourg Olympic, sconfitto per 92-75; il 14 aprile vince la quinta Coppa Svizzera battendo il Monthey per 76-74; inoltre il 18 maggio vince il campionato battendo nella finalissima il Ginevra Lions per 92-81 (3-2 nella serie). Con questa vittoria i Lugano Tigers entrano nella storia del basket elvetico: sono infatti la prima squadra svizzera ad essere riuscita a centrare per 2 volte consecutive il triplete (Coppa di Lega-Coppa Svizzera-Campionato). Nel 2013 i Lugano Tigers chiudono l'annata senza trofei, mentre nel 2014, dopo aver perso sia in Coppa di Lega (in semifinale 81-85 contro i Ginevra Lions) che in Coppa Svizzera (ai quarti ancora con i Ginevra Lions 84-70), riescono a vincere il loro ottavo campionato in finale, alla settima partita, battendo l'Olympic Friborgo per 92-88.\nNel 2015 eliminati nuovamente in Coppa di Lega dagli eterni rivali dell'Olympic Friborgo, i Tigers conquistano la Coppa Svizzera tre anni dopo sconfiggendo in finale l'Union Neuchatel per 79-61, alzando il trofeo per la 6. volta nella loro storia.\nNel 2015 i Lugano Tigers conquistano la 1 Supercoppa Svizzera della loro storia battendo in gara secca il Ginevra Lions per 74-66 (1 edizione assoluta disputata tra la vincente del campionato e della coppa svizzera).\nStagioni.\n2007-2008 2015-2016 2016-2017\nCollegamenti esterni.\n Sito ufficiale"}
{"id": "1617310", "revid": "161374", "url": "https://it.wikipedia.org/wiki?curid=1617310", "title": "Il Veneto nella preistoria", "text": ""}
{"id": "1617311", "revid": "29125", "url": "https://it.wikipedia.org/wiki?curid=1617311", "title": "Mano lesta", "text": ""}
{"id": "1617312", "revid": "15756", "url": "https://it.wikipedia.org/wiki?curid=1617312", "title": "Storia del Veneto", "text": "La storia del Veneto \u00e8 in parte comune a quella della pi\u00f9 vasta regione nota come Triveneto o Tre Venezie, nel Nord-est della penisola italiana, situata tra il confine del Mare Adriatico e tutta la catena delle Alpi Orientali, che comprende Trentino-Alto Adige, Veneto e Friuli-Venezia Giulia.\nProtostoria e storia antica.\nAbitato gi\u00e0 nella preistoria, dapprima insediamento degli Euganei, fu in epoca protostorica occupato dal popolo dei Veneti. Tito Livio, nativo di Padova, inizia la sua monumentale storia di Roma con il mito di Antenore che, fuggendo da Troia in fiamme e guidando un gruppo di Troiani e di Eneti, popolo alleato proveniente dalla Paflagonia, giunge nell'attuale Golfo di Venezia. Nella terra estesa tra le Alpi e il mare Adriatico, dopo aver scacciato gli Euganei, si insediano cos\u00ec queste genti che nel loro insieme si chiameranno Veneti.\nAntenore stesso sarebbe stato il fondatore di Padova. Secondo una leggenda analoga Diomede avrebbe fondato Adria mentre Clodio avrebbe fondato Chioggia. Sono comunque di certa origine venetica molte importanti citt\u00e0, quali Concordia, Oderzo (fra le pi\u00f9 antiche - IX-VIII secolo a.C.), Este, Treviso, Belluno, Altino, Vicenza e forse Verona.\nIl primo reperto storico dove si attesta la presenza dei Veneti \u00e8 sulla Stele di Isola Vicentina dove \u00e8 presente l'incisione \"Venetkens\", aggettivo derivato dal nome della popolazione stessa.\nLa provenienza anatolica dei Veneti adriatici non \u00e8 accettata da tutti gli autori antichi ed \u00e8 ancor oggi oggetto di discussione. Le fonti antiche tramandano l'esistenza di vari filoni dell'etn\u00eca veneta, dalla Bretagna, alla Lusazia, fra Germania e Polonia, all'Epiro in Grecia, all'Anatolia. Legati all'etnico veneto sarebbero diversi toponimi (ad es. la Vindelicia, regione corrispondente all'attuale Baviera, Vindebona - l'attuale Vienna) e i nomi attribuiti a popoli di origine slava in diverse lingue europee. Secondo alcuni studiosi, sarebbero queste testimonianze di un'unica civilt\u00e0 indoeuropea che si estendeva dal Baltico all'Adriatico, riconducibile ai cosiddetti popoli dei Campi delle Urne.\nIl processo di romanizzazione della \"Venetia\" \u00e8 avvenuto in maniera graduale e senza traumi o conquiste dato che veneti e romani erano popoli alleati. Le relazioni politico-militari con i romani iniziano nel III secolo a.C. : nel 225-222 veneti e cenomani stringono un'alleanza militare con Roma contro gli insubri, i boi e i gesati, fornendo secondo Polibio un contingente di 20.000 uomini. I galli saranno battuti nella storica battaglia di Clastidium nel 222. Nel 181 a.C. la deduzione della colonia latina di Aquileia comport\u00f2 un rafforzamento dei tradizionali rapporti di collaborazione fra veneti e romani. Aquileia sorse al limite del territorio dei Veneti; Bench\u00e9 la regione fosse stata posta sotto il regime provinciale (provincia di Gallia Cisalpina), la romanizzazione delle \u00e9lite locali continu\u00f2 senza sosta. Dopo la guerra sociale nell'89 a.C. Gneo Pompeo Strabone promosse la lex Pompeia de Transpadanis. Tale legge concedeva lo Ius Latii, il diritto del latino ai centri indigeni veneti. Tra le comunit\u00e0 che dovettero godere di questo privilegio ci furono, fra gli altri, Verona, Vicenza, Padova, Feltre e Belluno. La completa integrazione delle comunit\u00e0 venete nell'orbe romano avvenne nel 49 a.C. con la concessione del plenum ius, cio\u00e8 della piena cittadinanza romana, da parte di Giulio Cesare.\nIn epoca augustea il territorio dei veneti venne unificato e dotato di riconoscimento ufficiale con la creazione della Regio X Venetia et Histria. La citt\u00e0 maggiore era Aquileia, sebbene il concetto di 'capitale regionale' fosse estraneo alla pensiero istituzionale dell'Alto Impero. Diocleziano la trasform\u00f2 in \"Provincia Venetiae et Histriae\", mantenendone i confini sostanzialmente inalterati.\nNei primi secoli d.C. inizi\u00f2 il processo di Cristianizzazione del Veneto. Centro di irradiamento della nuova religione fu Aquileia, metropoli della Venezia endolagunare, in cui il Cristianesimo era giunto probabilmente per mare. Secondo la tradizione fu San Marco Evangelista a fondare la Chiesa di Aquileia, consacrandone vescovo Sant'Ermagora, martire sotto Nerone. Egli avrebbe inoltre inviato il greco Prosdocimo ad evangelizzare Padova, Asolo, Vicenza, Treviso, Altino ed Este. All'evangelizzazione di Verona avrebbe contribuito una comunit\u00e0 cristiana proveniente dall'Africa romana; africano \u00e8 anche San Zeno, patrono della citt\u00e0.\nStoria medievale.\nAlto Medioevo.\nInvasioni barbariche e caduta dell'Impero d'Occidente.\nLe prime infiltrazioni di trib\u00f9 germaniche nel territorio della regione ebbero luogo gi\u00e0 nel 168-169 con il saccheggio di Oderzo ad opera dei Quadi e dei Marcomanni. Nel 401 calarono le orde dei Visigoti di Alarico I, che ricacciati, si presentarono nuovamente nel 403, quando furono fermati a Verona dal generale Stilicone. Nel 408 per\u00f2 Alarico ridiscese nuovamente in Italia, questa volta senza incontrare resistenza, attraversando il Veneto nella marcia che lo condusse nel 410 a saccheggiare Roma.\nFu tuttavia a partire dal V secolo che le incursioni si fecero ripetute e pi\u00f9 devastanti, prima con gli Unni di Attila nel 452, che costrinsero i veneti a rifugiarsi nelle isole vicino a Venezia, cos\u00ec prive di tesori, che ad Attila non interessasse andarci. Poi con gli Eruli di Odoacre, che nel 476 posero fine all'Impero romano d'Occidente, infine con gli Ostrogoti di Teodorico, che il 30 settembre 489 vinsero Odoacre nella battaglia di Verona e assediandolo poi in Ravenna fino al 492, quando stabilirono infine il loro regno sull'Italia.\nCiononostante, il quadro regionale restava ancora sostanzialmente unitario; lingua, scrittura, istituzioni, tecniche agricole e manifatturiere, pur indebolite, sopravvissero all'impatto di questa ondata barbarica.\nBizantini e Longobardi.\nLa dominazione gota termin\u00f2 brutalmente a met\u00e0 del VI secolo a seguito dell'invasione delle armate bizantine guidate dal generale Belisario. Il 13 agosto 554, l'imperatore Giustiniano promulgava la Prammatica Sanzione con cui decretava la riunificazione all'impero della Prefettura d'Italia, anche se permanevano alcune sacche di resistenza. Tra queste, Verona resistette per due anni all'assedio bizantino, cadendo infine il 20 luglio 555 nelle mani di Narsete, succeduto a Belisario. Il 29 luglio 563 la citt\u00e0 si ribell\u00f2 al dominio imperiale, ma venne duramente sottomessa.\nAppena nel 568 d.C., per\u00f2, con la ben pi\u00f9 formidabile e corposa invasione dei \"Longobardi\" - descritta da Paolo Diacono nella sua \"Historia Langobardorum\" -, venne sottratta al dominio imperiale buona parte dell'Italia settentrionale. Verona, indifesa, venne occupata ed eletta a capitale sino al 571.\nIn Veneto, a seguito dell'invasione, venne a crearsi una netta separazione tra la zona continentale, sotto il dominio longobardo, e quella costiera, ancora dipendente dall'Impero bizantino. Contemporaneamente, lo scisma tricapitolino provocava un'ulteriore frattura anche in campo religioso, destinata a durare per tutto il secolo successivo.\nLe terre venete appartenenti al nuovo regno longobardo vennero divise tra i ducati, di Vicenza, Verona e Ceneda, appartenenti all'Austria. Il tessuto sociale della Terraferma conobbe un rapido declino; una certa continuit\u00e0 della vita cittadina fu garantita dai vescovi, divenuti riferimenti autorevoli in campo morale, culturale e sociale. La zona bizantina venne invece dapprima unita nel 580 ai superstiti territori settentrionali nel costituire l'eparchia Annonaria, per essere poi resa nel 584 provincia autonoma dipendente dall'Esarcato d'Italia col nome di \"Venezia marittima\" (o \"Venetik\u00e0\"). Dall'entroterra le autorit\u00e0 politiche e religiose romano-venete, assieme a parte delle popolazioni, trovarono rifugio nei centri lagunari di Grado, Caorle, Eraclea, Torcello, Malamocco, Rialto, Olivolo, Chioggia, oltre alle oggi scomparse Ammiana e Costanziaco, che gi\u00e0 da un secolo avevano iniziato a svilupparsi. Queste terre andarono quindi a costituire, nel 697, durante il regno dell'imperatore Leonzio, il ducato di Venezia.\nVi sorsero fondazioni monastiche legate o dipendenti dall'abbazia di Bobbio che crearono le basi per lo sviluppo dell'agricoltura, con la diffusione di vigneti, castagneti, oliveti, mulini e frantoi. Si riaprirono le vie commerciali e di comunicazione: olio, sale, legname, carne, ecc. Fra queste il grande \"Piorato di San Colombano di Bardolino\", con il territorio del lago di Garda, dei fiumi Adige, Mincio, la zona della Valpolicella e del veronese, fra le varie produzioni vitivinicole e di olio del territorio monastico si distinguevano anche le peschiere del Garda, il cui pesce veniva commercializzato grazie alla conservazione sotto sale e olio.\nA definire la separazione anche formale fra i due mondi (seppur una forte osmosi continu\u00f2 sempre ad esistere) occorse la definizione dei confini (\"terminatio\") fra il \"Ducatus Venetiarum\" e il \"Regnum Langobardorum\", siglato dal re Liutprando e dal primo doge Paoluccio Anafesto.\nNel frattempo all'interno del giovane ducato, la crescente pressione longobarda e le feroci lotte intestine scatenatesi tra la capitale Eracliana e la vicina Equilio portarono al trasferimento a Metamauco della sede ducale.\nContemporaneamente, col declinare del controllo bizantino sull'Italia, il territorio lagunare assunse caratteri sempre maggiori di indipendenza dal potere centrale, fino a che, con la conquista longobarda di Ravenna nel 751, la dipendenza politica da Bisanzio divenne poco pi\u00f9 che formale.\nIl Sacro Romano Impero e la nascita di Venezia.\nAlla fine dell'VIII secolo il regno longobardo venne travolto dai Franchi di Carlo Magno, che nel 774 posero fine in Verona all'ultima resistenza longobarda.\nIncoronato Carlo Magno imperatore del Sacro Romano Impero nella notte di Natale dell'800, il neo-costituito \"Regnum Italicum\" venne affidato al figlio Pipino. Questi tent\u00f2 quindi anche la conquista dei territori costieri, ma, respinto, dovette riconoscere anche formalmente l'indipendenza del Ducato veneto nel trattato dell'811 con l'Impero Bizantino. All'interno di quella federazione di centri e territori lagunari, da Grado a Loreo, nota come \"Dogado\", si afferm\u00f2 Venezia, imponente organismo urbano sviluppatosi attorno al polo mercantile di Rialto, in cui nell'812 venne trasferita da Malamocco, distrutta da Pipino, la capitale.\nAnche dal punto di vista religioso fu sancita nell'827 una divisione fra il mondo del Veneto continentale e della Venezia marittima: i vescovi della terraferma continuarono ad essere sottoposti alla sede metropolita di Aquileia, mentre il fitto reticolo di nuove sedi diocesane sorte nella laguna riconobbe come referente il patriarca di Grado.\nI problemi dinastici in seno all'impero franco ne indebolirono il controllo sull'Italia settentrionale, lasciando libero campo alle terribili aggressioni degli Ungari, che nell'899 saccheggiarono Treviso, Padova e Vicenza e nel 900 giunsero a minacciare le lagune, venendone per\u00f2 respinti.\nIl vuoto di poteri e la dilagante conflittualit\u00e0 afflissero il Veneto continentale fino alla met\u00e0 del X secolo, quando l'autorit\u00e0 imperiale venne infine ristabilita da Ottone I: egli aggreg\u00f2 nel 962 un vasto territorio dell'Italia nord-orientale al \"ducato di Baviera\" e successivamente, nel 976 al \"ducato di Carinzia\". L'organismo che ne deriv\u00f2, aventi finalit\u00e0 di cerniera fra Germania e Italia, fu chiamato, dal nome della sua principale citt\u00e0, Marca di Verona. Da questa si staccarono nel 1001 Vicenza, che divenne principato vescovile, nel 1027 il territorio della diocesi di Trento, che si organizz\u00f2 in principato ecclesiastico e il Friuli nel 1077, che inizi\u00f2 una sua autonoma parabola storica sotto l'autorit\u00e0 dei Patriarchi di Aquileia.\nI legami fra la Marca Veronese e l'Impero vennero rafforzati dalla presenza nel territorio di diverse dinastie feudali di origine germanica: tra le pi\u00f9 famose, destinate a giocare un ruolo importante nei secoli successivi, gli Este, gli Ezzelini, i Da Camino, i Da Carrara.\nBasso Medioevo.\nDal XII al XIII secolo - Comuni, Signorie e ascesa del Ducato di Venezia.\nA partire dai primi decenni dopo l'anno 1000, si assistette in tutto il Veneto ad un decollo economico e ad una ripresa della vita sociale nelle citt\u00e0 principali, che iniziarono ad esercitare un controllo egemonico sul loro contado.\nA partire dall'XI secolo, poi, Venezia inizi\u00f2 la sua espansione marittima nell'Adriatico, del quale prese a configurarsi come potenza egemone, e ad accrescere enormemente i propri privilegi e commerci in Oriente.\nContemporaneamente allo sviluppo economico, nella Marca Veronese (che a partire dal Duecento cominci\u00f2 ad essere identificata col nome di Marca Trevisana), si assistette ad un indebolimento del sistema feudale, caratterizzato dalla progressiva emersione dei liberi comuni: fra i pi\u00f9 importanti Verona (1136), Padova (1138), Treviso e Vicenza. La terraferma divenne cos\u00ec un territorio sempre meno soggetto all'effettivo controllo degli imperatori tedeschi.\nContemporaneamente anche Venezia volgeva il proprio interesse verso l'entroterra, appoggiando la Lega Veronese e ader\u00ec alla Lega Lombarda contro l'imperatore Federico Barbarossa e assurgendo infine ad un prestigioso ruolo di mediatrice (e al contempo di terza forza) fra l'imperatore e papa Alessandro III, favorendo coi propri auspici la riconciliazione celebrata in San Marco nel 1177 (Pace di Venezia).\nTra il 1182 e il 1185 Verona forn\u00ec asilo a papa Lucio III, in fuga da Roma, mentre nel 1188 la citt\u00e0 estendeva il suo controllo a parte del Polesine, ai danni di Ferrara, espandendosi poi anche ad oriente nel conflitto con Mantova.\nIl Duecento fu contraddistinto dall'espansione del potere veneziano in tutto il Mediterraneo orientale, culminato con la Quarta crociata e la creazione nel 1205 dell'Impero latino di Costantinopoli, nel quale a Venezia era garantito il dominio sulla \"quarta parte e mezza dell'impero di Rom\u00e0nia\". Lo \"Stato da Mar\" giunse a includere, oltre ai territori dell'Istria e della Dalmazia, le isole Ionie, Creta, Cipro, e tutta una serie di basi e piazzeforti nel Peloponneso, nell'Egeo e in Anatolia.\nIn quest'epoca di grande fioritura sociale e culturale, nel 1222 venne fondata l'Universit\u00e0 degli Studi di Padova. Quasi contemporaneamente si assistette in tutta la terraferma alla trasformazione dei liberi comuni in potenti signorie in lotta tra loro per l'egemonia regionale. La prima ad emergere fu la signoria di Ezzelino da Romano, che riusc\u00ec a conquistare gran parte del Veneto centro-settentrionale. Treviso cadde in mano ai da Camino, a Verona si imposero nel 1262 i signori della Scala, divenendo la capitale di un potente stato, che al suo culmine valic\u00f2 l'Appennino, giungendo fino a Lucca.\nI secoli XIV e XV e il dominio veneziano.\nNonostante Venezia avesse nel mare il centro dei propri interessi economici, essa mantenne sempre vivi i legami col proprio entroterra, esercitando una forte attrazione sulle tormentate citt\u00e0 della Marca Trevigiana. Gi\u00e0 nel 1291 Motta di Livenza pass\u00f2 alla Repubblica, primo territorio di Terraferma a darsi liberamente e spontaneamente al governo di Venezia, guadagnandosi il titolo di \"figlia primogenita della Repubblica\".\nA partire dal XIV secolo la Serenissima inizi\u00f2 ad intervenire in maniera sempre pi\u00f9 decisa nella politica regionale, soprattutto per impedire che il potente stato carrarese ne minacciasse le vie di comunicazione terrestri e fluviali.\nNel 1318, infatti, Padova aveva perduta la propria libert\u00e0 comunale, divenendo signoria dei da Carrara, che presto entrarono in conflitto con Venezia e con Verona, che nel 1329 aveva sottomesso Treviso.\nIl potere e l'influenza crescente della Repubblica spinsero i suoi vicini a ricercare l'alleanza con la Repubblica di Genova, principale rivale commerciale e marittimo di Venezia. Nel 1379, dunque, venne stipulata un'alleanza riunente \"la Superba\", i Carraresi, il Ducato d'Austria, il Regno d'Ungheria e il Patriarcato di Aquileia, scatenando contro Venezia la Guerra di Chioggia, conclusa nel 1381 con la vittoria sul mare contro Genova e la perdita di Treviso per terra, ceduta a Leopoldo III d'Asburgo.\nAl contempo, l'insidiosa minaccia costituita dallo stato visconteo, impadronitosi fra il 1387 e il 1390 di gran parte del Veneto, ed il crescente potere degli Ottomani in Oriente spinsero Venezia a risolvere con maggior decisione la questione del controllo sulla terraferma.\nDapprima la Repubblica reag\u00ec con decisione alle mire di Francesco II da Carrara, riprendendosi Treviso nel 1388. Quindi in rapida successione praticamente tutte le terre della marca trevigiana: il 28 aprile 1404, il Senato accett\u00f2, con due soli voti di maggioranza, la dedizione di Vicenza, pochi giorni dopo fu la volta di Cologna Veneta (7 maggio), Belluno (18 maggio), Bassano (10 giugno), Feltre (15 giugno), e quindi dell'Altopiano dei Sette Comuni il 20 febbraio 1405.\nIl 22 giugno fu la volta della dedizione di Verona a Venezia, finch\u00e9 da ultimo cadde la stessa Padova, il 22 novembre: gli ultimi Carraresi finirono cos\u00ec la loro esistenza in prigionia.\nL'espansione di Venezia sulla terraferma fu accompagnata dalla concessione di particolari statuti e autonomie ai nuovi territori, che garantivano il mantenimento di gran parte degli istituti e delle leggi preesistenti, in cambio dell'atto di omaggio alla Repubblica, del pagamento di regalie e dell'accettazione di governatori inviati dal Maggior Consiglio.\nNel corso del Cinquecento, la Repubblica di Venezia espanse ulteriormente i propri possedimenti, includendo nel 1420 il Cadore e il Friuli, seguiti nel 1428 da Brescia, Bergamo e Crema e conquistando il Polesine, gi\u00e0 occupato nel 1405 e definitivamente strappato al duca di Ferrara nel 1484.\nStoria moderna.\nDal XVI al XVIII secolo.\nNella seconda met\u00e0 del Quattrocento e agli inizi del Cinquecento, Venezia continu\u00f2 la sua politica espansionistica, portando il Leone di San Marco a sventolare financo sui porti della Puglia. La Repubblica di Venezia, fra \"Dogado\", \"Stato da Mar\" e \"Domini di Terraferma\", costituiva un impero multietnico abitato da veneti, lombardi, friulani, istriani, romagnoli, dalmati, croati, albanesi, pugliesi, greci e ciprioti, ed era di fatto uno dei pi\u00f9 potenti stati d'Europa.\nVenezia entr\u00f2 in possesso del Polesine a scapito di Ferrara con la \"Guerra del Sale\" del 1482-1484.\nI Veneziani diedero presto avvio ad una politica di sfruttamento intensivo e continuo delle gi\u00e0 esauste risorse del territorio, depauperando in modo consistente e crudele terre gi\u00e0 compromesse, impedendo di fatto uno sviluppo economico e sociale ed eliminando sul nascere ogni condizione indispensabile per un'effettiva autonomia. Si tratt\u00f2 di una colonizzazione spietata, sempre pi\u00f9 avida e soffocante con il trascorrere degli anni e l'esaurirsi delle ricchezze naturali.\nLa crescente potenza di Venezia, che nel 1503 si era spinta a sottrarre Rimini, Faenza e altre citt\u00e0 della Romagna allo Stato Pontificio e che nel 1508 aveva sottratto agli Asburgo Trieste e Gorizia, portarono i numerosi nemici della Repubblica a coalizzarsi. Sotto l'impulso di Papa Giulio II, Francia, Spagna, Impero, gli Este e altri stati minori si riunirono sotto le insegne della Lega di Cambrai, dichiarando guerra alla Repubblica.\nVenezia reag\u00ec in maniera mobilitando l'esercito e nominando \"capitano generale di Terraferma\" Bartolomeo d'Alviano. Il 14 maggio 1509 ad Agnadello nel cremasco, le truppe venete vennero sbaragliate dall'esercito francese di Luigi XII: in pochi giorni gran parte dello \"Stato da Tera\" fu occupato dal nemico. Solo Treviso e il Friuli resistevano.\nBench\u00e9 i nobili, in gran parte legati all'Impero, voltassero le spalle alla Dominante, schierandosi con i collegati, il popolo dimostr\u00f2 un attaccamento viscerale a San Marco, preferendo, secondo Machiavelli che pure aborriva la Repubblica, \"morir marcheschi\" piuttosto che cedere al nemico.\nNonostante la situazione disperata, la reazione della Repubblica veneta fu determinata. Grazie alla propria abilit\u00e0 diplomatica, seppe sfruttare le divisioni interne al campo dei collegati, spezzando infine l'unit\u00e0 della Lega, in un turbinio di rovesciamenti di fronte e di alleanze, che consentirono di riconquistare progressivamente i territori perduti, ottenendo numerosi successi militari. Nel 1511 Venezia costituiva con il papa una Lega Santa contro i francesi. Ma nel 1515, a Marignano, la cavalleria veneta veniva in soccorso alle fanterie francesi, ora alleate, consentendo a Francesco I di ottenere la vittoria sulle temibili falangi svizzere.\nFinito il lungo periodo bellico, con la Pace di Cambrai del 1529, Venezia possedeva praticamente tutti i territori precedenti alla guerra, ad eccezione dell'Ampezzano e delle citt\u00e0 della Romagna.\nIl Sei-Settecento.\nAl declino dei commerci e dell'impero marittimo della Serenissima, si accompagn\u00f2 una crescente attenzione del patriziato per la propriet\u00e0 fondiaria di terraferma, riducendo progressivamente il dinamismo del ceto dirigente e portando sempre pi\u00f9 verso la stagnazione sociale e politica della Repubblica.\nSe nel Seicento Venezia fu ancora in grado di combattere ferocemente contro i Turchi per difendere gli ultimi possedimenti marittimi e di promuovere una parziale riorganizzazione dell'esercito di terra, giungendo ad una pi\u00f9 definitiva sistemazione dei contesi confini con l'Austria, il Settecento segn\u00f2 il definitivo tramonto del modello politico che per un millennio aveva retto le sorti dello Stato. Incapace di rinnovarsi e di individuare obbiettivi politici precisi, la nobilt\u00e0 port\u00f2 lo Stato a rinchiudersi in un'ostentata neutralit\u00e0 ed in un ferreo mantenimento delle strutture tradizionali che non lo salvarono per\u00f2 dal terremoto europeo scatenato dalla Rivoluzione francese.\nStoria contemporanea.\nL'arrivo di Napoleone e la dominazione austriaca.\nAlla fine del XVIII secolo fermenti rivoluzionari e borghesi percorrevano anche la Repubblica veneta, mentre dalle Alpi irrompevano le truppe di Napoleone Bonaparte, disceso nella campagna d'Italia.\nVenezia rifiut\u00f2 di schierarsi, dichiarando la propria neutralit\u00e0 e al contempo rifiutando di mobilitare le truppe a difesa dei propri territori. Nell'indifferenza del governo, il Veneto divenne campo di battaglia tra gli opposti schieramenti. La Terraferma venne infine occupata dalle truppe francesi, cui venne permesso di entrare nelle citt\u00e0, stabilendosi in un'impossibile convivenza con le truppe di Venezia e le popolazioni venete.\nLa situazione esplosiva cos\u00ec creata deflagr\u00f2 con le Pasque veronesi, una sanguinosa e spontanea ribellione contro la presenza francese che forn\u00ec a Napoleone la scusa per rovesciare il governo aristocratico. Nell'inutile tentativo di evitare l'inevitabile Venezia smobilit\u00f2 le truppe, ritirandosi nel Dogado, ma sotto la minaccia d'invasione della stessa Venezia, il 12 maggio 1797 il Maggior Consiglio decret\u00f2 la fine della Serenissima Repubblica.\nSeguirono una serie di saccheggi e di violenze da parte dei francesi, desiderosi di ottenere dalle terre venete il massimo bottino possibile e al contempo di fornire il minor vantaggio possibile all'Austria, cui quelle terre erano destinate sin dal preliminare di pace poi formalizzato col trattato di Campoformio.\nSubita una breve interruzione in corrispondenza della nuova invasione francese, che port\u00f2 alla costituzione di un effimero Regno d'Italia (1805-1814), il dominio austriaco venne quindi ristabilito con la costituzione del Regno Lombardo-Veneto.\nIl sessantennio della dominazione asburgica venne per\u00f2 caratterizzato dai moti risorgimentali, culminati con le ribellioni di Vicenza, Padova, Treviso e la costituzione a Venezia della Repubblica di San Marco nel 1848. Mentre Verona diveniva uno dei capisaldi del Quadrilatero austriaco, i moti rivoluzionari nelle citt\u00e0 dell'entroterra vennero ad uno ad uno repressi dall'armata imperiale. Venezia, invece, favorita dal proprio isolamento lagunare resistette, anche se stretta d'assedio. Nonostante l'auspicata unione al Regno di Sardegna, i rovesci militari subiti dall'esercito piemontese durante la prima guerra di indipendenza lasciarono isolata la Repubblica marciana, che, nonostante l'eroica resistenza contro le truppe di Radetzky, dovette infine capitolare il 24 agosto 1849.\nAl termine della seconda guerra di indipendenza, nel 1859, gli austriaci tenevano ancora il Veneto: giunto alle porte di Verona, infatti, l'esercito franco-piemontese venne arrestato dalla firma dell'armistizio di Villafranca da parte di Napoleone III.\nLa terza guerra d'indipendenza.\nL'annessione del Veneto al Regno d'Italia avvenne nel 1866 al termine della terza guerra di indipendenza quando la Prussia, d'intesa con l'Italia, dichiar\u00f2 guerra all'Austria. Le truppe del generale Enrico Cialdini furono sconfitte a Custoza, una settimana dopo, ma le formazioni di Garibaldi scompigliarono le difese austriache nel Trentino e cominciarono ad avanzare. I prussiani, nel frattempo, battevano le truppe imperiali a Sadowa, in Boemia. Nella battaglia di Lissa la flotta italiana perse due navi e sub\u00ec una sconfitta. Nel Veneto e nel Trentino, tuttavia, la guerra non era ancora conclusa. Mentre le truppe regolari italiane sembravano decise a riprendere l'iniziativa, Giuseppe Garibaldi sconfisse gli austriaci nella battaglia di Bezzecca e una colonna comandata da Giacomo Medici si spinse sino a pochi chilometri da Trento. Austria e Prussia firmarono accordi di pace, e costrinsero in tal modo gli italiani, isolati, a interrompere le operazioni militari e ad accettare l'armistizio di Cormons. Nelle settimane seguenti, con la sottoscrizione del Trattato di Vienna del 3 ottobre fu deciso che l'Italia avrebbe avuto il Veneto, ma l'Austria non volle consegnarlo direttamente a una nazione da cui non si considerava sconfitta. Lo cedette quindi alla Francia, nell'intesa che Napoleone III lo consegnasse a Vittorio Emanuele II, previa organizzazione del plebiscito che si tenne il 21 e 22 ottobre a suffragio universale maschile. Su una popolazione di 2.603.009 persone, i votanti furono 647.426 e i voti contrari 69. I voti favorevoli sono attorno al 99,99%. Le autorit\u00e0 comunali avevano preparato e distribuito dei biglietti col S\u00cc e col NO di colore diverso; inoltre ogni elettore presentandosi ai componenti del seggio pronunciava il proprio nome e consegnava il biglietto al presidente che lo depositava nell'urna\". Ecco quanto scrive la \"Gazzetta Ufficiale del Regno d'Italia\" stampata a Firenze il venerd\u00ec 19 ottobre 1866: Al Presidente del Consiglio dei Ministri \u00e8 pervenuto oggi alle ore 10 \u00be antimeridiane il seguente dispaccio da Venezia: \"La bandiera Reale italiana sventola delle antenne di piazza San Marco, salutata dalle frenetiche grida della esultante popolazione. Generale Di Revel\".\nIl generale francese Leboeuf consegn\u00f2 il Veneto a tre notabili: il conte Luigi Michiel, veneziano, Edoardo De Betta, veronese, Achille Emi-Kelder, mantovano.\nQuesti, a loro volta, lo \"deposero\" nelle mani del commissario del Re conte Genova Thaon di Revel e il giorno dopo sulla \"Gazzetta di Venezia\" apparve un anonimo trafiletto:\n\"Questa mattina in una camera dell'albergo d'Europa si \u00e8 fatta la cessione del Veneto\"\nSia le Venezie che la Provincia di Mantova furono annesse al Regno d'Italia con Regio Decreto n.3300 del 4 novembre 1866 e con la Legge n.3841 del 18 luglio 1867.\nIl Veneto nel Regno d'Italia.\nDalla fine dell'Ottocento ebbe luogo un'intensa emigrazione di italiani all'estero. Gli abitanti del Veneto si spostarono particolarmente verso Argentina, Uruguay e Brasile.\nIl 24 maggio 1915 l'Italia entr\u00f2 nel primo conflitto mondiale a fianco delle potenze dell'Intesa con l'obiettivo di sottrarre all'Impero austro-ungarico la Venezia Giulia, con Trieste e Gorizia, l'Istria e Fiume. Il Veneto divenne pertanto la retrovia del lunghissimo fronte esteso dalle Dolomiti, alla Carnia e all'altopiano carsico. Treviso divenne sede dell'Intendenza del Regio Esercito, mentre a Padova si stabilirono vari Comandi Superiori, compreso quello della 3\u00aa Armata, numerosi reparti logistici ed il principale ospedale militare del fronte. Proprio dai pressi di Padova, dal piccolo aeroporto di San Pelagio, nel comune di Due Carrare, part\u00ec Gabriele D'Annunzio per il celebre volo su Vienna.\nIl collasso del fronte nella notte del 24 ottobre 1917, durante la battaglia di Caporetto, trasform\u00f2 di colpo il territorio veneto nel cuore del nuovo fronte. Sotto la minaccia dell'accerchiamento e della sconfitta totale, l'esercito tent\u00f2 un ripiegamento in breve trasformatosi in rotta. La via che minacciava i capoluoghi veneti si presentava completamente spalancata per l'imperial-regio esercito austro-ungarico. Nel disperato tentativo di difendere Venezia e la sua preziosa base navale, l'esercito italiano tent\u00f2 di riorganizzarsi prima sul Livenza, quindi si attest\u00f2 sul Piave, dove si impegn\u00f2 in una lunghissima battaglia di resistenza.\nI territori a nord del fronte rimasero quindi in mano austriaca sino al 1918 e alla vittoria finale nella battaglia di Vittorio Veneto.\nL'armistizio che pose fine alla guerra tra Italia e gli Imperi centrali venne firmato a Villa Giusti del Giardino nei pressi di Padova.\nLa prima guerra mondiale lasci\u00f2 sul territorio gravi danni. Interi paesi vennero cancellati lungo la linea del Piave, mentre le campagne risultavano incolte e spopolate.\nL'enorme povert\u00e0 lasciata dalle macerie della guerra favor\u00ec una massiccia emigrazione, diretta in massima parte verso i paesi dell'America latina e le altre regioni d'Italia.\nIn questo stesso periodo si assistette tuttavia anche alla nascita del polo industriale di Marghera, territorio espropriato dall'allora comune di Mestre ed assegnato a Venezia per divenirne, negli anni venti l'area industriale e portuale. Lo sviluppo della cantieristica e della chimica segnarono quindi il nuovo volto di questa parte del Veneto.\nLa seconda guerra mondiale apport\u00f2 nuove distruzioni. Dopo l'armistizio dell'8 settembre 1943 il territorio venne occupato dalle truppe germaniche. A Verona il comandante dell\"'VIII reggimento d'Artiglieria\" rifiut\u00f2 di consegnare le armi e diede battaglia ai tedeschi, mentre in citt\u00e0 si verificarono numerosi scontri. La citt\u00e0 divenne quindi una delle capitali della RSI, con l'insediamento di importanti comandi militari e di alcuni ministeri. Qui si tenne l'unico congresso fascista presso Castelvecchio (in cui si decisero le basi del nuovo stato, la militarizzazione del partito e la socializzazione), ed il famoso processo di Verona, in cui si decise la condanna a morte per di cinque dei partecipanti alla sfiducia a Mussolini nel Gran consiglio del fascismo.\nIn questo periodo enormi distruzioni vennero causate dai bombardamenti aerei (particolarmente feroce quello che colp\u00ec e rase al suolo gran parte di Treviso). E altri massicci bombardamenti su Padova e Verona e in particolare Vicenza, anche questa quasi rasa al suolo. Enormi distruzioni pat\u00ec in particolare poi il polo industriale di Marghera, ripetutamente colpito dai bombardamenti alleati.\nIl territorio veneto divenne quindi terreno delle azioni di guerriglia durante la Resistenza partigiana.\nCon la resa incondizionata dell'occupante tedesco il 29 aprile 1945 il Veneto venne infine liberato dal nazi-fascismo.\nIl Veneto nella Repubblica Italiana.\nIl 2 giugno 1946 massiccia fu la partecipazione della popolazione veneta al referendum che sanc\u00ec il passaggio dalla monarchia alla repubblica.\nCon l'entrata in vigore il 1\u00ba gennaio 1948 della Costituzione della Repubblica Italiana, nella nuova organizzazione dello stato venne prevista la creazione del Veneto come regione a statuto ordinario.\nNel dopoguerra, riprese l'emigrazione che interess\u00f2, oltre ad Argentina, Uruguay e Brasile, Venezuela, Colombia, Stati Uniti, Canada e Australia. Flussi migratori a breve termine si ebbero inoltre verso il Belgio, la Francia e la Germania.\nSi stima in circa 3.300.000 le persone emigrate negli anni dal 1876 al 1976 dal Veneto, di fatto la regione italiana a maggior emigrazione in tale periodo (seconda \u00e8 la Campania, con 2.500.000). .\nDurante gli anni cinquanta l'attivit\u00e0 industriale di Porto Marghera inizi\u00f2 a riprendersi dalle devastazioni portate dal conflitto, riprendendo a crescere, fino a raggiungere la massima espansione negli anni sessanta, quando il polo industriale divenne uno dei pi\u00f9 importanti d'Europa.\nA partire dagli anni ottanta, al declino della grandi industria il Veneto ha risposto con una massiccia proliferazione di piccole imprese, che accelerarono lo sviluppo economico, rendendo la regione una delle pi\u00f9 produttive d'Italia e del continente. Al contempo, con la crescita economica, il Veneto \u00e8 divenuto terra d'immigrazione. Una piccola parte dei nuovi arrivati sono in realt\u00e0 cittadini italiani, emigrati negli anni duri, che ritornano ai loro paesi; ."}
{"id": "1617314", "revid": "367445", "url": "https://it.wikipedia.org/wiki?curid=1617314", "title": "Giovanni Maria Vian", "text": "Dal 2007 al 2018 \u00e8 stato direttore de \"L'Osservatore Romano\", il quotidiano della Santa Sede.\nBiografia.\n\u00c8 stato allievo di Manlio Simonetti, e si occupa soprattutto d'interpretazione della Bibbia nel giudaismo e cristianesimo dell'antichit\u00e0, di storia della tradizione cristiana e del papato contemporaneo. \u00c8 ordinario di filologia patristica presso l'Universit\u00e0 La Sapienza di Roma ed \u00e8 stato professore a contratto di storia della tradizione e dell'identit\u00e0 cristiane presso l'Universit\u00e0 Vita-Salute San Raffaele di Milano. Parla fluentemente spagnolo e francese.\nGiornalista pubblicista dal 1976, collabora con \"El Pa\u00eds\". \u00c8 stato editorialista di \"Avvenire\" e del \"Giornale di Brescia\"; ha collaborato con il \"Corriere della Sera\" e con altre testate.\nDal 1976 al 2000 \u00e8 stato redattore e consulente scientifico dell'Istituto della Enciclopedia Italiana, per il quale ha curato numerose pubblicazioni.\n\u00c8 figlio del bibliotecario e scrittore Nello Vian, segretario della Biblioteca Vaticana dal 1949 al 1977. \u00c8 nipote del partigiano Ignazio Vian."}
{"id": "1617317", "revid": "373210", "url": "https://it.wikipedia.org/wiki?curid=1617317", "title": "Hemigrammus", "text": "Hemigrammus \u00e8 un genere di piccoli pesci d'acqua dolce, comprendente 46 specie appartenenti alla famiglia Characidae."}
{"id": "1617318", "revid": "404449", "url": "https://it.wikipedia.org/wiki?curid=1617318", "title": "Azzolino Bernardino della Ciaia", "text": "Biografia.\nRampollo di una famiglia agiata, appartenente al Sacro Militare Ordine Marittimo dei Cavalieri di Santo Stefano, all'interno del quale ricevette la formazione musicale e successivamente lavor\u00f2 come musicista. &lt;br&gt; L'ordine aveva sede a Pisa, nel palazzo che oggi ospita la Scuola Normale Superiore e nell'annessa chiesa di Santo Stefano dei Cavalieri.\nNon sono noti tutti i dettagli della sua biografia. Visse a Pisa dal 1704 al 1713, e in quel periodo mantenne dei legami con la citt\u00e0 di Firenze partecipando alla composizione collettiva di numerosi oratori: nel 1703 il suo nome figura tra i quattordici autori dell'oratorio \"I Trionfi di Giosu\u00e8\" e verso il 1710 partecip\u00f2 alla composizione d'un altro oratorio, \"Giosu\u00e8 in Gabaon\". Nel il 1713 si trasfer\u00ec a Roma dove visse fino al 1730, e in seguito di nuovo a Pisa, dove mor\u00ec.\nEra esperto nella fabbricazione di organi, e per questo strumento scrisse diversi brani (ricercari e altre composizioni contrappuntistiche). Nel 1733 progett\u00f2 un imponente organo per la chiesa di Santo Stefano dei Cavalieri e lo realizz\u00f2 con la collaborazione di altri organari toscani, romani e napoletani, utilizzando anche parti preesistenti. Tale organo, strumento molto importante nel panorama europeo, presenta 5 manuali di cui uno per il salterio, e pi\u00f9 di sessanta registri, molti dei quali ad ancia, assai rari in Italia all'epoca. Tra le altre caratteristiche di spicco vi sono la pedaliera indipendente, file di canne raddoppiate e triplicate e canne tappate con la tipica sonorit\u00e0 di bordone; il progetto innovativo fu ispirato anche dallo studio di modelli francesi e tedeschi conosciuti durante i suoi numerosi viaggi. Della Ciaia partecip\u00f2 infatti sin da giovane alle spedizioni marittime dell'ordine cavalleresco, dedicandosi quindi alla musica solo occasionalmente, spesso proprio durante la navigazione.\nIl suo contributo al repertorio clavicembalistico lo pone ai primi posti quanto a originalit\u00e0. Sei sonate pubblicate a Roma nel 1727 si segnalano per modernit\u00e0 di scrittura.\nEsse sono costituite da 4 movimenti di cui i primi 2 sono sempre una toccata e una canzona seguite da brani diversi in tempo binario. Egli utilizza tutte le procedure di scrittura possibili, da un contrappunto severo e classico alla fantasia pi\u00f9 sfrenata, moltiplicando i virtuosismi, le sincopi, le rotture ritmiche, le audacie armoniche con molti cromatismi e dissonanze, e modulazioni inattese. Scrisse uno dei primi glissando della storia della musica barocca.\nDiscografia.\n\"Opera omnia per tastiera\". Clavicembalista: Mara Fanelli - Organista: Olimpio Medori, organo Romani-Agati-Tronci di tre tastiere e doppia pedaliera di Gavinana (Pistoia) - Voce: Paolo Fanciullacci (3 CD, Tactus, 2016)"}
{"id": "1617319", "revid": "124074325", "url": "https://it.wikipedia.org/wiki?curid=1617319", "title": "Tony Hadley", "text": "Biografia.\nLa band degli Spandau Ballet, formatasi nel 1979, si sciolse dopo dieci anni esatti, e dopo la pubblicazione dell'ultimo album di studio, intitolato \"Heart Like a Sky\", che non riusc\u00ec a ottenere lo stesso successo commerciale e di critica degli album precedenti, soprattutto \"True\" del 1983 (la cui title track, \"True\", rappresenta l'unica N\u00b0 1 britannica del gruppo) e \"Parade\" del 1984 (da cui \u00e8 tratto il loro ultimo successo USA, \"Only When You Leave\", brano d'apertura e primo singolo estratto dall'LP). \"Heart Like a Sky\" non usc\u00ec nemmeno negli Stati Uniti, dove la band, per un periodo abbastanza lungo, si divise praticamente il pubblico con i rivali pop rock Duran Duran. Nell'aprile del 1999, Tony Hadley, con due ex compagni della band, il sassofonista e percussionista Steve Norman e il batterista John Keeble, fecero causa al chitarrista Gary Kemp, principale autore dei brani del gruppo, per una pi\u00f9 equa divisione delle royalties, senza per\u00f2 spuntarla (in seguito, nonostante l'esito negativo dell'azione legale intentata, Steve Norman \u00e8 tornato in buoni rapporti sia con Gary che con suo fratello, Martin Kemp, bassista del quintetto, rendendo meno difficile un'eventuale futura reunion)\nDopo lo scioglimento degli Spandau Ballet nel 1989, Tony continu\u00f2 la carriera musicale come solista, ottenendo per\u00f2 molto meno successo. Dopo aver firmato con la major EMI, il cantante pubblic\u00f2 il suo primo album, intitolato \"The State of Play\", nel 1992. Concluso l'impegno con la casa discografica, Hadley form\u00f2 la sua personale etichetta, la SlipStream Records, tuttora attiva, pubblicando come opera prima il singolo \"Build Me Up\", colonna sonora del film \"When Saturday Comes\". Subito dopo, nel dicembre del 1996, l'artista part\u00ec per una breve tourn\u00e9e orchestrale europea, insieme a Joe Cocker, Paul Michiels, Dani Klein e Guo Yue, suonando di fronte a 500.000 persone, in sei settimane.\nDi ritorno da quel tour, Hadley firmer\u00e0 un contratto con la PolyGram TV, pubblicando, nel 1997, il suo secondo album di studio, intitolato semplicemente \"Tony Hadley\" e contenente una serie di cover ed altri brani, scelti sulla base del suo particolare timbro vocale. Il long playing, come il precedente, comprende anche alcuni pezzi da lui stesso composti, tra cui \"She\", dedicata alla figlia Toni. Il cantante \u00e8 padre di cinque figli: Thomas, Toni e Mackenzie, avuti dalla prima moglie Leonie; Zara (nata il 21 dicembre 2006) e Genevieve (nata il 6 febbraio 2012) avute invece dalla seconda e attuale moglie Alison Evers. Tony Hadley si \u00e8 separato da Leonie soltanto nel 2003, dopo 20 anni di matrimonio.\nNegli intervalli di tempo trascorsi tra gli album di studio, l'artista ha fatto uscire, ripetutamente, un disco dal vivo, \"Obsession\", registrato, in una sola serata, al noto club di Birmingham Ronnie Scott's. Pubblicato per la prima volta nel 1995, ristampato nel 2000 e poi, di nuovo, nel 2001, come \"Obsession Live\", il disco \u00e8 stato pubblicizzato, all'epoca della prima stampa, per mezzo del singolo \"Absolution\", abbinato ad altri 3 brani, tra cui la storica ballad degli Spandau Ballet \"Through the Barricades\" (Numero 1 in Italia nel 1986); la seconda uscita \u00e8 stata promossa, invece, dalla versione techno di \"Will U Take Me\", uscita soltanto in Benelux e Spagna; nessun promo a sostenere la seconda ristampa del 2001, anche se, poco dopo, nel 2002, uscir\u00e0 il singolo \"Sweet Surrender\", remixato dai Milk Inc., perfettamente in linea con le sonorit\u00e0 e l'idea di base dell'album.\nIn passato e pi\u00f9 di recente, Tony Hadley ha anche collaborato con diversi artisti e gruppi musicali della scena dance e di altri generi, nonch\u00e9 DJ come Tin Tin Out, Eddie Lock, Marc et Claude, Regi Penxten (dei Milk Inc.) e i Disco Bros., suonando con musicisti quali Alice Cooper, Paul Young, Jon Anderson e Brian May. Nel 1999 Alan Parsons lo sceglie per cantare il brano \"Out of the Blue\" nell'album \"The Time Machine\". Dopo lo scioglimento degli Spandau Ballet, per il suo primo lavoro solista del 1992, Hadley aveva ricreato un quintetto base simile a quello del gruppo, portandosi dietro i due membri pi\u00f9 fedeli della vecchia band, il batterista ufficiale John Keeble e il tastierista e programmatore Toby Chapman, turnista fisso in quasi tutti gli album e i concerti live degli Spandau Ballet. L'attuale formazione della band che accompagna Tony Hadley, oltre a lui e a John Keeble, sempre rispettivamente alle voci e alla batteria, comprende invece: Phil Taylor alle tastiere, Phil Williams al basso, Richie Barrett alla chitarra ed Angie Grant ai cori.\nNei primi anni del nuovo millennio, Tony Hadley \u00e8 stato notevolmente rivalutato, a causa di un \"ironico\" apprezzamento nei confronti del suo vecchio gruppo, gli Spandau Ballet: John Darnielle della band folk/rock indie The Mountain Goats ha espresso la sua grande ammirazione per la potenza vocale di Hadley, uno dei pochi cantanti professionisti, nella selva di autodidatti degli anni ottanta, in cui spesso bastava saper programmare una tastiera per ottenere il successo. Nel 2000 \u00e8 uscita la sua prima raccolta di successi solisti, intitolata \"Debut\".\nNel 2003 Tony Hadley ha vinto il reality show \"Reborn in the USA\", in onda sull'emittente britannica ITV, a cui ha partecipato assieme ad Elkie Brooks dei Vinegar Joe, Peter Cox dei Go West e Leee John degli Imagination. Sull'onda della vittoria della trasmissione, oltre alla ristampa della prima compilation \"Debut\", \u00e8 uscita anche la sua seconda raccolta, intitolata \"True Ballads\" e contenente brani come solista, cover e canzoni tratte dal repertorio storico degli Spandau Ballet.\nSuccessivamente Tony Hadley \u00e8 stato molto occupato in ambito musicale: nel 2005, \u00e8 stato in tour sia con Peter Cox dei Go West che con Martin Fry degli ABC. All'inizio del 2006, ha pubblicato l'album jazz-swing intitolato \"Passing Strangers\" (suo terzo album come solista), e si \u00e8 imbarcato in una tourn\u00e9e \"su richiesta\", da marzo a maggio dello stesso anno, dopo di che, ha preso parte ad un big band tour, sempre nel corso dello stesso 2006.\nA gennaio del 2007 ha partecipato, nel ruolo di un contorto avvocato, al musical \"Chicago\", al Cambridge Theatre, un teatro del West End di Londra. Hadley ha rilevato la parte dall'attore Ian Kelsey (ex Emmerdale), recitando dal 29 gennaio al 14 aprile di quell'anno. Cos\u00ec ha commentato: \u00abTre mesi sono stati un periodo abbastanza lungo, non volevo abusare della calda accoglienza che mi \u00e8 stata riservata. Il ruolo mi \u00e8 stato offerto per telefono, cos\u00ec sono andato a vedere lo spettacolo di persona, e ho pensato che fosse fantastico. Mentre vi recitavo, ho ricevuto recensioni eccellenti. \"Chicago\" si sposava perfettamente con il mio album swing \"Passing Strangers\", cos\u00ec, il tutto ha finito col funzionare alla perfezione\u00bb. Il 22 febbraio 2007, durante la trasmissione TV \"Loose Women\", Hadley ha dichiarato la sua altezza e il suo esatto peso (rispettivamente 193\u00a0cm. per 111\u00a0kg). Ad agosto del 2007, ha ottenuto un nuovo ruolo come presentatore radiofonico per la Virgin Radio, rilevando lo show del venerd\u00ec sera \"Friday Night Virgin Party Classics\" da Suggs (cantante della band dei Madness). A gennaio del 2008, a Tony \u00e8 stato affidato anche lo show del sabato sera \"Saturday Night Virgin Party Classics\". Il 1\u00ba settembre 2007 ha preso parte a un concerto con altri artisti e gruppi degli anni ottanta, al Culzean Castle, nell'Ayrshire, Scozia. In questa sua performance, ha realizzato, tra le altre cose, una cover di \"Addicted to Love\" con i citati Martin Fry degli ABC e Peter Cox dei Go West.\nIl 28 febbraio 2008 ha preso parte alla terza serata del Festival di Sanremo (in cui i partecipanti alla gara hanno reinterpretato le proprie canzoni con altri artisti), duettando, sia in inglese che in italiano, con l'artista italo-svizzero Paolo Meneguzzi, nel brano di quest'ultimo intitolato \"Grande\".\nIl 25 marzo 2009 gli Spandau Ballet dopo 20 anni dal loro scioglimento si sono riformati, e il 19 ottobre pubblicano il loro primo album dopo 20 anni intitolato \"Once More\" dove ripropogono i loro pi\u00f9 grandi successi rivisitati in chiave contemporanea con l'aggiunta di due nuove canzoni. Il 3 luglio 2017 dopo 8 anni dalla reunion, Tony Hadley si separa definitivamente dal gruppo. Dopo la separazione il cantante ha pi\u00f9 volte smentito una possibile reunion con il gruppo preferendo di continuare come cantante solista. I restanti membri degli Spandau Ballet, a seguito delle dichiarazioni di Hadley, decidono di sciogliere definitivamente il gruppo nel 2019 precisando che non si sarebbero pi\u00f9 esibiti senza la presenza di Tony Hadley come voce principale.\nNel gennaio 2011 canta assieme al rapper italiano Caparezza per la realizzazione del singolo \"Goodbye Malinconia\", anteprima del disco \"Il sogno eretico\".\nDal 28 marzo al 25 aprile 2014 prende parte a \"La pista\", talent show trasmesso da Rai 1 in prima serata e condotto da Flavio Insinna, nel ruolo di coach e caposquadra del gruppo di ballo Tacco10.\nIl 2 ottobre 2021 \u00e8 ospite del programma \"Arena Suzuki '60 '70 '80\" condotto da Amadeus su Rai 1, dove canta \"True\", \"Through The Barricades\" e \"Gold\".\n\u00c8 un grande appassionato di calcio, tifa per l'Arsenal e gioca regolarmente con la squadra dei VIP tifosi dei Gunners. Sostiene inoltre il Partito Conservatore britannico e si vocifera un suo interesse a candidarsi come deputato."}
{"id": "1617321", "revid": "110157", "url": "https://it.wikipedia.org/wiki?curid=1617321", "title": "Marco Mazzarello", "text": "Alla Disney.\nMazzarello giunge alla Disney Italia nel 1994, cominciando a collaborare con la maggior parte delle sue testate: esordisce sul numero 169 del mensile \"Paperino\" (datato luglio 1994) con la storia \"Paperino \"Mister Sabbiadoro\"\" scritta da Carlo Panaro; due anni dopo giunge alla redazione di \"Topolino\", realizzando la storia \"Battista e gli elettrodomestici d'annata\", scritta da Giorgio Pezzin e pubblicata sul numero 2101 del settimanale, datato 5 marzo.\nNel corso degli anni realizza numerose storie dando inizio nel 2004 ad una collaborazione con il vulcanico sceneggiatore Casty, realizzando con quest'ultimo storie memorabili come \"Topolino e l'enigmatico enigmistico\" (2004), \"Topolino e la dilagante scherzelletta\" (2004), \"Topolino e il mistero dei tergicristalli\" (2005).\nGrande illustratore di copertine, nel 2007 realizza, su testi di Fausto Vitaliano, la lunga storia \"Tutti i milioni di Paperone\"."}
{"id": "1617322", "revid": "2110845", "url": "https://it.wikipedia.org/wiki?curid=1617322", "title": "John Lewis Gaddis", "text": "Membro del comitato di consulenza del Cold War International History Project, ha collaborato con la CNN per la serie di documentari \"Cold War\". Attualmente insegna storia all'Universit\u00e0 di Yale.\nNel 1973 ha ricevuto il premio Bancroft per l'opera \"The United States and the Origins of the Cold War\" e nel 2012 \u00e8 stato insignito del Premio Pulitzer per la biografia e autobiografia per il suo libro sulla vita dello storico e diplomatico statunitense George Frost Kennan."}
{"id": "1617329", "revid": "767487", "url": "https://it.wikipedia.org/wiki?curid=1617329", "title": "Stavkirke di Grip", "text": "La stavkirke di Grip (Grip stavkirke) \u00e8 una stavkirke situata nel villaggio di pescatori di Grip a quattordici chilometri da Kristiansund in Norvegia. Fu costruita nel 1470 circa nel punto pi\u00f9 alto dell'isola, otto metri sul livello del mare. Vi furono fatte grosse modifiche nel 1621 e un lavoro di restauro nel 1933 ha rialzato la chiesa ponendola su nuove fondamenta; il tetto in ardesia e la guglia furono restaurati nel 2007.\nCon solo una navata, una lunghezza di dodici metri, una larghezza di sei metri e mezzo e un'altezza di sei metri \u00e8 una delle chiese pi\u00f9 piccole della Norvegia. Situata in un villaggio di pescatori ora deserto, la chiesa viene usata soltanto nella stagione estiva, quando sia i residenti estivi che i turisti seguono la messa ogni terza domenica del mese, celebrata da un prete di Kristiansund. Il prete locale non vive pi\u00f9 nella parrocchia dal 1635.\nSull'altare \u00e8 un trittico proveniente dai Paesi Bassi, datato circa al 1520, con una scultura centrale della Vergine Maria, affiancata da sculture di Olaf II di Norvegia e di Santa Margherita di Antiochia, protettrice dei navigatori durante le tempeste. Il trittico \u00e8 uno dei cinque donati alle chiese Norvegesi dalla principessa danese Isabella d'Asburgo, dopo che fu scortata dall'Arcicavaliere della Norvegia Erik Walkendorf durante il viaggio per il suo matrimonio con il Re danese Cristiano II verso Copenaghen nel 1515. L'altare \u00e8 stato restaurato nel 2003. Altri altari furono donati alle chiese di Leka, R\u00f8st, Hadsel e \u00d8rsta e gli storici dell'arte si riferiscono ad essi come al gruppo di Leka. La chiesa ha anche un piccolo altare del 1320.\nUn nuovo organo \u00e8 stato donato dai Paesi Bassi nel 2006, il quale, a causa delle condizioni meteorologiche, viene installato nella chiesa soltanto durante la stagione estiva.\nA causa della natura arida dell'isola, non vi \u00e8 cimitero nel terreno della chiesa; i corpi dovevano essere seppelliti altrove, tipicamente nel cimitero della chiesa di Bremsnes, lontana oltre dieci chilometri sul mare aperto."}
{"id": "1617333", "revid": "2128848", "url": "https://it.wikipedia.org/wiki?curid=1617333", "title": "Tor San Lorenzo", "text": "Tor San Lorenzo \u00e8 una popolosa frazione del comune di Ardea, situata dove sorge l'omonima torre, una delle pi\u00f9 antiche torri costiere del Lazio, situata nell'Agro Romano.\nDescrizione.\nRinvenimenti archeologici.\nDurante alcuni sopralluoghi effettuati nel 1979, si rinvennero, in localit\u00e0 Spiagge di San Lorenzo, a 500 metri circa dal mare e al chilometro 12,300 della via Ardeatina, vicino al ponte della Caparella (oggi Caffarella), due concentrazioni di materiali fittili.\nL\u2019insediamento era ubicato ai bordi della laguna costiera, a poca distanza da un immissario (Fosso della Caffarella). \nGi\u00e0 nel 1981, vennero segnalate la presenza a Spiagge San Lorenzo di \u201calcune centinaia di frammenti fittili, tra i quali sono comuni le decorazioni a solcature, le sopraelevazioni nastriformi o asciformi e le prese quadrangolari con apici a lobo, e due fori (interessante la mancanza di manici nastriformi con apici revoluti). Alcuni frammenti di ciotole ed anse a gomito sembrerebbero indiziare la presenza di materiali pi\u00f9 antichi\u201d. \nIl luogo.\nLa prima menzione della localit\u00e0 risale al 1074, in una bolla di papa Gregorio VII, che la citava fra i beni della Basilica di San Paolo fuori le mura di Roma, che possedeva la met\u00e0 del \"tenimentum ecclesiae Sancti Laurentii\":\nLa Torre di avvistamento.\nAvviata intorno al 1570 la costruzione dalla Camera Apostolica, la Torre di Tor San Lorenzo fu progettata (probabilmente costruita su disegno di Michelangelo Buonarroti), e costruita su commissione di Ascanio Caffarelli, proprietari della tenuta circostante, e della chiesa (La torre prende il nome dalla vicina chiesa paleocristiana dedicata al santo), con lo scopo di difendere efficacemente il territorio dalle incursioni dei pirati barbareschi, su invito di Papa Pio V. \nL\u2019avamposto difensivo si erge per trenta metri di altezza, con base quadrata e pareti inclinate. Le mura sono raggiungibili attraverso una rampa con ponte levatoio. Dalla Torre i soldati potevano avvistare eventuali navi sospette.\nTra tutte quelle realizzate sul litorale romano, questa era considerata la pi\u00f9 imponente e bella, per questo gli stessi corsari Turchi vedendola la definirono la \u201cPomposa\u201d. Fu parte di un sistema difensivo di dodici torri lungo il litorale laziale, ed \u00e8 situata ad un centinaio di metri dal mare, in un complesso caratterizzato da un tomboleto con un complesso di dune alte fino a dieci metri ricoperte da una fitta macchia mediterranea.\nPrima del danneggiamento causato da bombardamenti durante la seconda guerra mondiale, presentava, in cima ai suoi oltre trenta metri di altezza, la piazza d'armi, accessibile tramite una rampa gradinata in muratura.\nLa tenuta.\nLa tenuta di San Lorenzo invece pass\u00f2 di mano tra le famiglie Caffarelli, Bartoli e Pallavicini.\nOggi, la localit\u00e0 in cui la torre \u00e8 inglobata e a cui ha dato nome, \u00e8 in costante crescita. Nel 1997 \u00e8 stata creata l\"'Associazione Pro Loco Tor San Lorenzo\" che cura e tutela lo sviluppo turistico della frazione.\nIl territorio di Tor San Lorenzo \u00e8 parte del comune di Ardea ed \u00e8 delimitato dal fosso Grande. \nFlora.\nA Tor San Lorenzo sono presenti sulle spiagge a nord, la \"Portulaca granulato-stellulata\", la \"Portulaca macrantha (P. papillato-stellulata)\", il pancrazio marittimo o giglio di mare (specie protetta)."}
{"id": "1617334", "revid": "767487", "url": "https://it.wikipedia.org/wiki?curid=1617334", "title": "Zagora (Marocco)", "text": "Zagora (; in berbero: \u2d5c\u2d30\u2d63\u2d33\u2d53\u2d54\u2d5c, \"Tazgurt\"), \u00e8 una citt\u00e0 del Marocco, capoluogo della provincia omonima, nella regione di Dr\u00e2a-Tafilalet. Situata nella valle del Draa, (nella zona centrale del Marocco), a ridosso del deserto sabbioso di Ilkhikhn n Sahara. Gli abitanti appartengono alle trib\u00f9 berbere dell'Atlante.\nLa citt\u00e0 \u00e8 anche conosciuta come Zak\u016brah, Zagurah, Z\u0101k\u016brah o Tazaurt."}
{"id": "1617336", "revid": "1048993", "url": "https://it.wikipedia.org/wiki?curid=1617336", "title": "Isabella Pasanisi", "text": "Biografia.\n\u00c8 sorella della doppiatrice Anna Rita Pasanisi.\nTra le attrici che ha doppiato: Demi Moore, Laura Dern, Holly Hunter, Ellen Barkin, Melanie Griffith, Diane Lane, Linda Hamilton, Andie MacDowell, Marcia Gay Harden, Sharon Stone, Courtney Love, Carrie Fisher e Rosanna Arquette.\nHa inoltre prestato la voce ai personaggi di: Anna Williams nellanime\" in due parti ', Hiromi in \"Tekkaman\", Yoko Shiraki in \"Rocky Joe\".\nCome direttrice di doppiaggio ha diretto fra gli altri:\n\u00c8 inoltre speaker in promo sui canali Rai."}
{"id": "1617338", "revid": "154326", "url": "https://it.wikipedia.org/wiki?curid=1617338", "title": "Casa di Sassonia", "text": ""}
{"id": "1617339", "revid": "729019", "url": "https://it.wikipedia.org/wiki?curid=1617339", "title": "FCW Florida Heavyweight Championship", "text": "Il FCW Florida Heavyweight Championship \u00e8 stato il titolo principale della divisione maschile della federazione di wrestling statunitense Florida Championship Wrestling (FCW), un territorio di sviluppo della WWE.\nStoria.\nIl titolo debutt\u00f2 il 15 febbraio 2008 ed il primo campione (Jake Hager) vinse una Battle royal combattuta tre 21 lottatori ed il 22 marzo 2008 Hager sconfisse Heath Miller (il detentore del titolo FCW Southern Heavyweight Championship) unificando i due titoli.\nNell'agosto 2012 e dopo che la FCW fu rinominata NXT il titolo fu ritirato per essere sostituito con il NXT Championship.\nUltimo campione.\nL'ultimo campione \u00e8 stato Richie Steamboat il quale ha sconfitto Rick Victor il 20 luglio 2012."}
{"id": "1617344", "revid": "339392", "url": "https://it.wikipedia.org/wiki?curid=1617344", "title": "Lugano Tigers", "text": ""}
{"id": "1617346", "revid": "393899", "url": "https://it.wikipedia.org/wiki?curid=1617346", "title": "Cambio robotizzato", "text": "Il cambio robotizzato (o cambio elettroattuato o semiautomatico) \u00e8 un tipo di cambio per uso automobilistico, denominato anche Cambio Manuale Robotizzato e deriva dalla \"robotizzazione\", sostituzione di azionamenti manuali con azionamenti automatici, di un normale cambio manuale.\nPer estensione si considerano robotizzati anche cambi progettati gi\u00e0 in origine per essere azionati da attuatori automatici ma con meccanica simile ai cambi manuali, quindi con ingranaggi accoppiabili con manicotti e sincronizzatori. Ad esempio il cambio a doppia frizione, in sigla DTC, si pu\u00f2 considerare l'evoluzione di quello robotizzato.\nIl cambio automatico propriamente detto \u00e8 un dispositivo totalmente diverso (dal punto di vista meccanico) dal cambio robotizzato, sebbene la funzione sia la medesima.\nFunzionamento.\nLa centralina elettronica per mezzo di opportuni attuatori provvede ai movimenti di frizione e selezione/innesto delle marce, in modo autonomo.\nTale centralina provvede a eseguire il processo di stacco della frizione, il passaggio di rapporto di trasmissione e il successivo riattacco della frizione. Durante questa operazione viene comunicato alla centralina di controllo del motore, tramite la rete CANbus, di ignorare la richiesta di coppia motrice proveniente dal pedale dell'acceleratore per lasciar scendere il regime di giri negli incrementi di marcia oppure per accelerare il motore nelle scalate di rapporto, con un apprezzato effetto \"doppietta\". \nL'attuazione dei movimenti \u00e8 generalmente elettrica o idraulica. L'attuazione elettrica ha generalmente il pregio di un minore peso e di un minore costo mentre l'attuazione idraulica si caratterizza per una maggiore velocit\u00e0 di attuazione. Ad esempio molte vetture sportive prodotte dalla Ferrari e dalla Maserati sono equipaggiate con l'attuazione idraulica della Magneti Marelli, mentre le vetture Smart possiedono attuatori elettrici.\nSolitamente tale tipo di cambio \u00e8 associato a una doppia modalit\u00e0 di funzionamento: manuale o automatico. Nella modalit\u00e0 completamente automatica, la centralina si fa carico anche della decisione dei cambi di rapporto. Nella modalit\u00e0 manuale \u00e8 il guidatore che sceglie il rapporto da inserire tramite una leva simile a quella tradizionale oppure con pulsanti o palette (paddles) poste al volante (gergalmente dette \"levette\").\nDiffusione.\nIl cambio robotizzato, nella sua versione attuale, \u00e8 stato introdotto a met\u00e0 degli anni '90. Sono molte le case automobilistiche ad averlo adottato, ad esempio Alfa Romeo, Ferrari, Citro\u00ebn, Smart e altre. Solitamente viene proposto in versioni speciali di modelli gi\u00e0 esistenti con cambio completamente manuale per offrire ai clienti una sensazione di maggiore sportivit\u00e0 simulando la guida delle monoposto di Formula 1, nonch\u00e9 una maggiore praticit\u00e0 non essendo presente il pedale della frizione.\n\u00c8 diffusa, anche dagli addetti ai lavori, la semplificazione di cambio robotizzato in cambio automatico: in realt\u00e0, anche se superficialmente sembrano due modalit\u00e0 simili (soprattutto per l'utilizzatore), tecnologicamente hanno struttura e funzionamento diversi.\nVantaggi e svantaggi.\nTra i vantaggi ci sono:\nTra gli svantaggi ci sono:\nArbitrabili:"}
{"id": "1617347", "revid": "104035265", "url": "https://it.wikipedia.org/wiki?curid=1617347", "title": "Archeptolemo", "text": "Nella mitologia greca, Archeptolemo era il nome di uno dei figli di Ifito.\nIl mito.\nQuando Paride figlio di Priamo re di Troia prese con s\u00e9 Elena moglie di Menelao, scoppi\u00f2 una guerra fra la Grecia e i troiani, Archeptolemo, troiano anche lui, fu costretto a parteciparvi. Egli durante una delle tante battaglie aiut\u00f2 Ettore contro Diomede quando questi gli uccise il cocchiere Eniopeo, lasciando il carro dell'eroe troiano senza guida. In quell'occasione Archeptolemo intervenne con dei cavalli e fece salire il figlio di Priamo su uno di loro e lo mise al comando di esso prima che il nemico potesse approfittare. Da quel momento divenne il nuovo cocchiere di Ettore, ma la sua carriera non dur\u00f2 molto in quanto fu poi ucciso incidentalmente da una delle frecce lanciate da Teucro, guerriero greco che mirava al petto del figlio di Priamo."}
{"id": "1617349", "revid": "1745361", "url": "https://it.wikipedia.org/wiki?curid=1617349", "title": "Eniopeo", "text": "Nella mitologia greca, Eniopeo , figlio di Tebeo, era il nome di uno degli aurighi al servizio di Troia.\nIl mito.\nAl tempo in cui Paride figlio di Priamo re di Troia prese con s\u00e9 Elena moglie di Menelao, scoppi\u00f2 una guerra fra la Grecia e i troiani. Eniopeo fu il primo dei cocchieri che guidarono il carro di Ettore.\nDiomede, uno fra i pi\u00f9 valorosi guerrieri greci aiut\u00f2 nel corso di una delle battaglie Nestore, suo alleato, questi infatti era braccato da Ettore. Allora cerc\u00f2 di colpire il troiano che schiv\u00f2 il colpo mentre Eniopeo venne centrato in pieno e cadde dal carro con grande dolore per il figlio di Priamo. \nAltri cocchieri ebbe Ettore dopo la morte di Eniopeo, ma nessuno dur\u00f2 molto tempo."}
{"id": "1617350", "revid": "1745361", "url": "https://it.wikipedia.org/wiki?curid=1617350", "title": "Tebeo", "text": "Nella mitologia greca, Tebeo era uno dei vecchi guerrieri di Troia, al tempo della famosa guerra, era il padre di Eniopeo. \nIl mito.\nTebeo, forte ed esperto guerriero, quando Paride, figlio di Priamo re di Troia, decise di rapire Elena moglie di Menelao, e di conseguenza scoppi\u00f2 la guerra fra la Grecia e il popolo troiano, era troppo vecchio per partecipare alle battaglie. Al suo posto combatt\u00e9 il figlio che trov\u00f2 morte per mano di Diomede, abile nemico."}
{"id": "1617351", "revid": "767487", "url": "https://it.wikipedia.org/wiki?curid=1617351", "title": "Egidio Morbello", "text": "Carriera.\nAla sinistra di grande efficacia attiva negli anni cinquanta e sessanta approd\u00f2 nel 1955 al , in IV Serie, dopo la gavetta nella squadra del suo paese, l'U.S. Balzolese. Nella stagione 1956-57 esord\u00ec da titolare in Serie B con l'Alessandria, contribuendo con 11 reti alla promozione in massima categoria della squadra grigia.\nLa veloce ascesa di Morbello fu coronata dall'ingaggio da parte della Roma, con cui esord\u00ec in Serie A nella stagione 1957-58 senza trovare spazio tra i titolari. Nel 1958 fu ceduto alla come parziale contropartita dell'astro nascente Zaglio. Paolo Mazza lo schier\u00f2 in prima squadra e le buone prestazioni fornite dal calciatore nelle stagioni 1958-59 e 1959-60 ne rilanciarono le quotazioni; con un'ingentissima offerta di 70 milioni di lire se lo aggiudic\u00f2 l'Inter, che gi\u00e0 negli anni precedenti aveva acquistato dalla SPAL Costanzo Balleri e Armando Picchi, oltre agli ex Bugatti e Zaglio.\nAll'Inter, con cui vinse lo scudetto 1962-63, fu messo in ombra dal mancino Mario Corso, da Lorenzo Bettini e Gerry Hitchens, oltre che da un altro ex spallino, Di Giacomo. Trov\u00f2 comunque spazio anche in Coppa delle Fiere e in Coppa Italia. Nel 1963 pass\u00f2 al Messina neopromosso in A, rimanendovi per due stagioni.\nHa disputato 145 partite in Serie A segnando 33 reti e 34 con 11 reti in B; vive oggi a Desio."}
{"id": "1617352", "revid": "729019", "url": "https://it.wikipedia.org/wiki?curid=1617352", "title": "FCW Southern Heavyweight Championship", "text": "Il FCW Southern Heavyweight Championship \u00e8 stato un titolo della divisione maschile della federazione di wrestling statunitense Florida Championship Wrestling (FCW), un territorio di sviluppo della WWE.\nStoria.\n\u00c8 stato creato il 26 giugno 2007 ed era il pi\u00f9 vecchio titolo della federazione. \nHarry Smith fu il primo wrestler a conquistare la cintura vincendo una battle royal con 21 partecipanti a Tampa e mantenne lo status di titolo principale fino alla creazione dell'FCW Florida Heavyweight Championship. \nIl 23 marzo 2008 fu vinto dal Jake Hager, gi\u00e0 detentore del FCW Florida Heavyweight Championship e che unific\u00f2 i due titoli tenendo l'altro come principale e divenendo l'\"indiscusso\" campione della Florida."}
{"id": "1617358", "revid": "287204", "url": "https://it.wikipedia.org/wiki?curid=1617358", "title": "Auriflama", "text": "Auriflama \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Auriflama."}
{"id": "1617359", "revid": "122949127", "url": "https://it.wikipedia.org/wiki?curid=1617359", "title": "Eioneo", "text": "Eioneo () \u00e8 un personaggio della mitologia greca. Era un combattente acheo che prese parte alla guerra di Troia.\nMitologia.\nQuando Paride figlio di Priamo il re di Troia prese con s\u00e9 Elena moglie di Menelao, scoppi\u00f2 una guerra fra la Grecia ed i troiani. Fra i tanti eroi che risposero all'appello del fratello di Agamennone vi fu anche Eioneo.\nDurante una delle tante battaglie fra i due eserciti Eioneo si scontr\u00f2 con il terribile guerriero troiano Ettore e per colpa della sua asta che lo colp\u00ec giusto al collo (un punto scoperto della sua armatura di bronzo), perse le forze e mor\u00ec.\nSecondo Darete, il misterioso frigio che scrisse un poema anteriore a quello di Omero, Ettore uccise Eioneo prima del decisivo duello con Achille ed infier\u00ec sul cadavere facendolo a pezzi."}
{"id": "1617360", "revid": "125204154", "url": "https://it.wikipedia.org/wiki?curid=1617360", "title": "Hashim Tha\u00e7i", "text": "Biografia.\nPrimi anni ed educazione.\nHashim Tha\u00e7i nacque il 24 aprile 1968 a Sk\u00ebnderaj, nell'allora Provincia Socialista Autonoma del Kosovo. All'universit\u00e0 di Pristina studi\u00f2 storia e filosofia. Durante gli anni universitari Tha\u00e7i era il leader e il primo studente presidente della Universit\u00e0 Albanese di Pristina che si stacc\u00f2 nel 1989 (e si organizz\u00f2 nel 1990) dall'universit\u00e0 principale a causa delle proteste degli albanesi del Kosovo contro la decisione di Milo\u0161evi\u0107 di togliere l'autonomia alla provincia kosovara.\nNel 1993 Tha\u00e7i entr\u00f2 nei gruppi politici albanesi in Svizzera dove prosegu\u00ec anche gli studi post-laurea in storia e relazioni internazionali all'Universit\u00e0 di Zurigo. Qui divenne uno dei fondatori del Movimento Popolare del Kosovo (LPK), un partito marxista-leninista, dedito al nazionalismo albanese.\nNel 1993 Tha\u00e7i divenne un membro dell'Esercito di Liberazione del Kosovo. Tha\u00e7i (il cui nome di guerra era \"Gjarp\u00ebri\", il \"serpente\") era responsabile per garantire i mezzi finanziari, gli armamenti e le reclute da addestrare in Albania e spostare poi in Kosovo. Nel 1997 venne processato e condannato in contumacia dalla autorit\u00e0 serbe a Pristina per atti di terrorismo associati con la sua attivit\u00e0 nell'UCK. Nel marzo 1999 partecip\u00f2 ai negoziati di Rambouillet come leader dei kosovari albanesi. Tha\u00e7i venne percepito dai leader occidentali come la \"voce della ragione\" all'interno del U\u00c7K: la sua presenza ai negoziati ha dimostrato la volont\u00e0 di accettare l'autonomia del Kosovo all'interno della Serbia in un momento in cui altri leader dei ribelli respinsero qualsiasi altra soluzione al di fuori dell'indipendenza nazionale. Tha\u00e7i emerse dall'accordo finale come il leader della fazione pi\u00f9 forte all'interno dell'UCK. Durante la Guerra del Kosovo fu uno dei pi\u00f9 importanti comandanti della milizia albanese. Dopo il conflitto si mosse rapidamente per consolidare il potere, si nomin\u00f2 unilateralmente Primo ministro di un governo provvisorio e avrebbe ordinato l'uccisione dei leader di fazioni armate rivali.\nVittoria elettorale e dichiarazione d'indipendenza.\nLe elezioni kosovare si tennero il 17 novembre 2007. Dopo lo scrutinio del 90% dei voti, Tha\u00e7i dichiar\u00f2 la vittoria del Partito Democratico del Kosovo con il 34% dei voti. Egli manifest\u00f2 la sua intenzione di dichiarare l'indipendenza, senza ritardi, il 10 dicembre, la data fissata dalle Nazioni Unite al termine dei negoziati con la Serbia. L'affluenza alle urne fu particolarmente bassa, il 40%, con la maggior parte dei serbi che si rifiutarono di votare.\nIl 19 ottobre 2007, diversi ministri degli esteri dell'Unione Europea avvertirono Tha\u00e7i ed i suoi alleati di non dichiarare anticipatamente l'indipendenza senza consultazioni. Il lussemburghese Jean Asselborn e lo svedese Carl Bildt esortarono il PDK a non compiere manovre affrettate, mentre il responsabile della politica estera europea Javier Solana sottoline\u00f2 l'importanza di una adeguata preparazione prima della indipendenza. Dopo i colloqui di Londra sul Kosovo del 19 novembre 2007, il Ministro per l'Europa del Regno Unito Jim Murphi disse che l'indipendenza senza politica estera potrebbe isolare la provincia.\nHashim Tha\u00e7i venne designato Primo ministro l'11 dicembre 2007 dal presidente kosovaro Fatmir Sejdiu e disse che avrebbe formato un governo \"il prima possibile\". Il PDK di Tha\u00e7i form\u00f2 una coalizione con la Lega Democratica del Kosovo denominata \"Alleanza per il Nuovo Kosovo\". I due partiti insieme controllavano 75 seggi su 120 dell'Assemblea del Kosovo. Il 9 gennaio 2008, Hashim Tha\u00e7i venne eletto Primo ministro con 85 voti favorevoli e 22 contrari. In quella occasione egli mostr\u00f2 la sua decisione di raggiungere l'indipendenza nella prima met\u00e0 del 2008. Il 16 febbraio Tha\u00e7i disse che il giorno dopo poteva essere la chiave per \"attuare la volont\u00e0 dei cittadini del Kosovo\", difatti il 17 febbraio 2008 il Primo ministro dichiar\u00f2 l'indipendenza dalla Serbia.\nIl 6 giugno 2008 due uomini armati tentarono, senza riuscirvi, di assassinare Tha\u00e7i nella sua casa di Pristina.\nControversie e accuse di crimini.\nDurante il periodo nel quale fu a capo dell'U\u00c7K, l'organizzazione - secondo quanto indicato dal Washington Times - si finanziava prevalentemente attraverso il controllo di buona parte del traffico di eroina e cocaina verso l'Europa occidentale.\nSebbene l'U\u00c7K sia stato ufficialmente sciolto alla fine del conflitto nel 1999, dalle sue ceneri venne fatto sorgere un corpo armato denominato \"Kosovo Protection Force\" (KPF), essenzialmente composto da guerriglieri dell'U\u00c7K, mentre il cosiddetto \"Partito Democratico del Kosovo\" (PDK) fu formato in gran parte riciclando alla sua testa la \"leadership\" politica dell'U\u00c7K. Il monopolio della forza ottenuto attraverso la trasformazione dell'U\u00c7K in KPF fu immediatamente usato dal neonato PDK per conquistare il controllo politico di quasi tutti i posti chiave di governo a livello municipale in Kosovo e per minacciare il partito moderato e pacifista di Ibrahim Rugova.\nIl Partito Democratico del Kosovo di Tha\u00e7i ha impiegato regolarmente la violenza quale mezzo di intimidazione dei rivali politici al fine di mantenere il potere e proteggere organizzazioni ed attivit\u00e0 criminali ad esso funzionali che dipendevano dalla complicit\u00e0 delle autorit\u00e0 locali per prosperare nel malaffare.\nTha\u00e7i in particolare \u00e8 visto come l'elemento centrale delle attivit\u00e0 criminali condotte dal Kosovo Protection Force, che si occupava di estorcere denaro agli uomini d'affari sotto forma di supposte \"tasse\" per il \"governo\" autonominato da Tha\u00e7i stesso: in altre parole, si tratta di raccolta del pizzo effettuata con metodi mafiosi.\nL'immagine smaccatamente corrotta e criminale del Partito Democratico del Kosovo condusse alla sua sconfitta nelle prime elezioni tenute in Kosovo dopo la guerra, nel 2001.\nTha\u00e7i \u00e8 inoltre noto per aver controllato sino al 15% del contrabbando di armi, auto rubate, petrolio ed esseri umani, nonch\u00e9 per lo sfruttamento della prostituzione in Kosovo, e di essere in connessione con altre imprese mafiose estere.\nIl 18 febbraio 2008 \u00e8 stato incriminato insieme al presidente Fatmir Sejdiu e al presidente dell'assemblea Jakup Krasniqi per separatismo dalla polizia serba, con l'accusa di aver \"organizzato la proclamazione di uno Stato fasullo in territorio serbo\".\nNel dicembre 2009, Nazim Bllaca, ex-agente dei servizi segreti dell'UCK, poi rimasti vicino al partito di Tha\u00e7i, ha ammesso di aver ucciso almeno una persona e di aver partecipato a diverse azioni criminali negli interessi del Partito Democratico del Kosovo dopo il conflitto del 1999.\nL'arresto e il trasferimento all'Aia.\nIl 24 giugno 2020 Tha\u00e7i viene accusato dal Tribunale speciale dell'Aia di crimini di guerra e crimini contro l'umanit\u00e0, commessi ai danni di oppositori politici, albanesi e rom, nell'ambito del conflitto con la Jugoslavia del 1998-1999. Il successivo 5 novembre, a seguito della conferma delle accuse, si dimette dalla carica di presidente per poi essere arrestato e trasferito nel carcere del tribunale in attesa del processo."}
{"id": "1617361", "revid": "180559", "url": "https://it.wikipedia.org/wiki?curid=1617361", "title": "Paperino e il tesoro della regina", "text": "Paperino e il tesoro della regina (\"Back To Long Ago!\"), nota al pubblico italiano anche con il titolo Zio Paperone e il tesoro della regina, \u00e8 una storia a fumetti della Walt Disney realizzata dal cartoonist Carl Barks, pubblicata sul numero 16 del trimestrale \"Uncle Scrooge\", datato dicembre 1956. La sua prima edizione in Italia \u00e8 apparsa sul numero 164 del quindicinale \"Topolino\" del 10 giugno 1957.\nLa storia.\nL'avventura, che mostra Paperone alla ricerca di un tesoro, ha una grande importanza per quanto riguarda la storia del Clan de' Paperoni: vi compare, infatti, il luogotenente Malcolm de' Paperoni, accompagnato dal marinaio Paperinocchio Codacorta, antenato di Paperino.\nMalcolm de' Paperoni, detto Matey, \u00e8 colui che ha portato il Clan de' Paperoni al suo apogeo; dopo la sua morte, avvenuta nel 1564, il clan \u00e8 andato gradualmente in rovina, per poi tornare in auge con il suo pi\u00f9 celebre componente, Paperon de' Paperoni."}
{"id": "1617363", "revid": "287204", "url": "https://it.wikipedia.org/wiki?curid=1617363", "title": "Floreal", "text": "Floreal \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Auriflama."}
{"id": "1617364", "revid": "52953", "url": "https://it.wikipedia.org/wiki?curid=1617364", "title": "Cebrione", "text": "Cebrione () \u00e8 un personaggio della mitologia greca; segnatamente, era uno dei figli di Priamo.\nMitologia.\nQuando Paride, suo fratello prese con s\u00e9 Elena moglie di Menelao, scoppi\u00f2 una guerra fra la Grecia e i troiani, Cebrione difese il fratello e il regno dai nemici nella guerra. Dopo che Teucro con il suo arco uccise Archeptolemo, il secondo auriga, Ettore chiese al fratello di prendere le redini del carro in mano, divenendo pertanto il suo terzo auriga. In seguito diede consigli a suo fratello su come agire durante la guerra, avvertendo il quest'ultimo che Aiace era sceso in campo e faceva strage di alleati. Divenne uno dei fedelissimi del gruppo di Ettore e un altro cocchiere lo aiut\u00f2 nel compito.\nLa morte.\nCebrione mor\u00ec per mano di Patroclo, il quale nel tentativo di uccidere Ettore teneva nella mano sinistra la lancia e nell'altra afferr\u00f2 una pietra aguzza e ruvida che poteva tenere e coprirla con il suo palmi. Cerc\u00f2 di scagliarla verso Ettore ma colp\u00ec Cebrione, che faceva da auriga a Ettore, in piena fronte. Il proiettile gli spezz\u00f2 entrambe le sopracciglia, l'osso non resse all'urto e gli occhi uscirono dalle orbite, cos\u00ec la morte arriv\u00f2 quasi istantanea."}
{"id": "1617370", "revid": "177966", "url": "https://it.wikipedia.org/wiki?curid=1617370", "title": "Papa Nicol\u00f2 IV", "text": ""}
{"id": "1617371", "revid": "713168", "url": "https://it.wikipedia.org/wiki?curid=1617371", "title": "Gast\u00e3o Vidigal (San Paolo)", "text": "Gast\u00e3o Vidigal \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Auriflama."}
{"id": "1617375", "revid": "287204", "url": "https://it.wikipedia.org/wiki?curid=1617375", "title": "General Salgado", "text": "General Salgado \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Auriflama."}
{"id": "1617376", "revid": "125875625", "url": "https://it.wikipedia.org/wiki?curid=1617376", "title": "Gorgitione", "text": "Nella mitologia greca, Gorgitione o Gorgizione, in greco , era il nome di uno dei figli di Priamo, uno dei 54 avuti da numerose concubine, infatti la madre dell'eroe greco non era una delle tre legittime mogli del re (Arisbe, Ecuba, Laotoe) ma Castianira, di Esima.\nIl mito.\nQuando Paride figlio di Priamo e fratellastro di Gorgitione, prese con s\u00e9 Elena moglie di Menelao, scoppi\u00f2 una guerra fra la Grecia e i troiani. Gorgitione per l'onore di Troia combatteva fin quando in una battaglia Teucro, abile arciere intestardito su un unico bersaglio, il valoroso Ettore, manc\u00f2 il nemico colpendo invece lui e uccidendolo."}
{"id": "1617377", "revid": "287204", "url": "https://it.wikipedia.org/wiki?curid=1617377", "title": "Retroattivit\u00e0", "text": "La retroattivit\u00e0 \u00e8 la capacit\u00e0 di un atto, in genere di natura normativa, di estendere la sua efficacia anche al tempo precedente a quello della sua emanazione o della sua entrata in vigore.\nIn sociologia politica il fenomeno \u00e8 stato indicato come uno dei sintomi dell'esistenza di un Potere esecutivo che, in virt\u00f9 della sua preponderanza sul Parlamento, esercita un potere indebito sul processo legislativo, sconfinando nella dittatura della maggioranza.\nStoria.\nIl giurista latino Ulpiano fu il primo ad esprimere il concetto sotto forma di divieto: la sua enunciazione \u00e8 raccolta nel \"Digesto\", ma per il suo successo si dovr\u00e0 attendere oltre un millennio con l'affermarsi del costituzionalismo moderno.\nPer converso, il divieto \u00e8 uno dei primi istituti giuridici ad essere travolti in caso di involuzioni autoritarie: ad esempio, il regime di Vichy istitu\u00ec delle \"sezioni speciali\" per la repressione delle attivit\u00e0 comuniste e anarchiche avvenute anche prima della sua promulgazione.\nTeorizzazione.\n\"Nullum crimen, nulla poena sine praevia lege poenali\".\nIl divieto di tale pratica fu poi ripreso dal giurista tedesco Paul Johann Anselm Ritter von Feuerbach, con la massima \"nullum crimen, nulla poena sine praevia lege poenali\". Essa si fonda sull'assunto che non pu\u00f2 mai esservi un reato (e di conseguenza una pena), in assenza di una legge penale preesistente che proibisca quel comportamento. \nLa massima viene talvolta resa con tali differenti forme:\no abbreviata in tali modi:\nSignificato.\nIl principio, applicato non gi\u00e0 al reato ma alla sanzione penale, vieta che con un inasprimento successivo della pena possano essere puniti rei che, al momento di commettere il fatto, confidavano nel rischio di incappare in una pena diversa e minore: il fondamento di ci\u00f2 \u00e8 nell'esigenza della previa conoscibilit\u00e0 delle regole da osservare e delle conseguenze della loro violazione, conoscibilit\u00e0 che \u00e8 un \u201cessenziale strumento di garanzia del cittadino contro gli arbitri del legislatore, espressivo dell'esigenza della \u201ccalcolabilit\u00e0\u201d delle conseguenze giuridico-penali della propria condotta, quale condizione necessaria per la libera autodeterminazione individuale\u201d.\nDiffusione.\nL'esistenza di una legge \"ex post facto\" (chiamata anche \"legge retroattiva\") - un tipo di legge che cambia retroattivamente le conseguenze legali (o lo stato giuridico) di azioni commesse (o relazioni che esistevano) prima dell'entrata in vigore della legge stessa - \u00e8 per lo pi\u00f9 considerata per porre un limite nel diritto penale: tale tipologia normativa, se non vietata, pu\u00f2 criminalizzare alcune azioni che prima erano legali, ma pu\u00f2 anche aggravare un crimine, rendendolo pi\u00f9 grave di quanto non fosse quando \u00e8 stato commesso, o cambiare la pena prevista per un reato.\nQuando comporta conseguenze sanzionatorie, questo tipo di legge (o comunque di normazione) nella cultura giuridica occidentale \u00e8 perci\u00f2 sottoposto ad un preciso divieto, che discende dal principio di irretroattivit\u00e0: esso proibisce in pratica la possibilit\u00e0 di leggi che, operando retroattivamente, considerino reati anche comportamenti che, al momento in cui avvengono, erano perfettamente leciti in quanto non vietati da alcuna norma.\nQuesto principio \u00e8 positivizzato - oltre che nella Dichiarazione universale dei diritti umani, all'art. 11, comma 2 - in un gran numero di Costituzioni moderne e in numerosi trattati internazionali.\nNe sono esempi la Costituzione Italiana, articolo 25, la Convenzione europea per la salvaguardia dei diritti dell'uomo e delle libert\u00e0 fondamentali, articolo 7 (1) e lo Statuto di Roma istitutivo della Corte penale internazionale, articolo 22 e segg..\nCasi in cui \u00e8 ammissibile.\nAl di fuori del campo sanzionatorio, la Convenzione europea dei diritti dell'uomo e delle libert\u00e0 fondamentali non esclude radicalmente la possibilit\u00e0 di leggi che, operando retroattivamente, incidano su diritti gi\u00e0 in precedenza accordati ovvero sull'andamento di giudizi in corso, ma soltanto quando sussistano esigenze di ordine pubblico o addirittura \u00abmotivi imperativi di interesse generale\u00bb.\nParticolari ipotesi di retroattivit\u00e0, nell'ordinamento giuridico italiano, si verificano anche:\nLimitazioni in ambito penale.\nIn ambito penale, la \"non-retroattivit\u00e0\" (o \"irretroattivit\u00e0\") della legge postula che nessuno possa essere processato e condannato per fatti che non costituivano reato al momento in cui sono stati commessi. Se una legge penale introduce una nuova figura di reato, questa non pu\u00f2 perci\u00f2 essere applicata alle azioni precedenti la sua emanazione, poich\u00e9 al momento in cui si sono svolti i fatti il reato non era previsto come tale. La non-retroattivit\u00e0 della legge penale sottende il principio \"\"nulla poena sine lege\" (nessuna pena senza una legge che la preveda), in altra formulazione noto come \"nullum crimen, nulla poena sine praevia lege poenali\" (nessun reato, nessuna pena senza previa legge penale). \nIl principio di irretroattivit\u00e0 della legge penale rappresenta tipicamente uno dei principi fondamentali degli ordinamenti giuridici occidentali; parziali deroghe si riscontrano qualora, per il principio del favor rei, le nuove norme depenalizzino, mitighino o comunque correggano in senso favorevole al reo precedenti disposizioni; ci\u00f2 rileva soprattutto quando le nuove norme non abroghino o sconfessino espressamente le precedenti e dunque nel silenzio delle nuove norme potrebbe leggersi un'eventuale \"ultrattivit\u00e0\" della norma precedente. Il principio \"tempus regit actum\"\", anch'esso talvolta invocato per connotare la dipendenza delle procedure dalla legge del tempo di riferimento, contiene il limite di non chiarire il punto dell'eventuale rischio di ultrattivit\u00e0.\nLegge successiva favorevole.\nAl contrario, una legge \"ex post facto\" pu\u00f2 depenalizzare alcuni reati, concedendo l'amnistia, o alleviarne le relative condanne (ad esempio, sostituendo la pena di morte con l'ergastolo) con effetto retroattivo. Quest'ultimo tipo di legge \u00e8 conosciuto anche con il termine latino in mitius (ovvero \"in [una pena] pi\u00f9 mite\").\nLimitazioni in ambito amministrativo.\nL'articolo 1 comma 1 della legge 24 novembre 1981, n. 689 sancisce che \"nessuno pu\u00f2 essere assoggettato a sanzioni amministrative se non in forza di una legge che sia entrata in vigore prima della commissione della violazione\"."}
{"id": "1617378", "revid": "124123", "url": "https://it.wikipedia.org/wiki?curid=1617378", "title": "Nati nel 905", "text": ""}
{"id": "1617379", "revid": "287204", "url": "https://it.wikipedia.org/wiki?curid=1617379", "title": "Guzol\u00e2ndia", "text": "Guzol\u00e2ndia \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Auriflama."}
{"id": "1617380", "revid": "958185", "url": "https://it.wikipedia.org/wiki?curid=1617380", "title": "Ob\u0161\u010dina", "text": "Ob\u0161\u010dina () \u00e8 un termine utilizzato nell'et\u00e0 dell'Impero russo per riferirsi alle terre coltivate in comune dai contadini, in contrasto con la propriet\u00e0 rurale individuale ().\nLa parola deriva dall'aggettivo russo \"ob\u0161\u010dij\" (), \u00abcomune\u00ab \u00bb. Originariamente deriva dall'antica forma di agricoltura nomade praticata dai contadini russi. Questo istituto fu in parte ridimensionato dopo la riforma agraria di Stolypin (1906\u20131911) e scomparve con la rivoluzione russa del 1917 e la conseguente collettivizzazione nell'Unione Sovietica.\nPersino dopo l'emancipazione dei servi della gleba e l'abolizione di questo tipo di schiavit\u00f9, avvenuta nel 1861, il contadino nel suo lavoro giornaliero normalmente aveva poca indipendenza dalle decisioni assunte dall'\"ob\u0161\u010dina\", tramite il suo organo direttivo, l'assemblea plenaria della comunit\u00e0 (mir). Le determinazioni di questa riguardavano infatti il controllo e la redistribuzione della terra comune e delle foreste (qualora fossero sotto la sua giurisdizione), l'arruolamento delle reclute per il servizio militare statale (ogni comunit\u00e0 infatti era obbligata a fornire all'esercito un determinato numero di uomini) e l'erogazione di punizioni per i crimini minori.\nL\"'ob\u0161\u010dina\" era anche obbligata in solido al pagamento delle tasse dei singoli membri. Questo tipo di responsabilit\u00e0 condivisa era nota con il nome di \"krugovaja poruka\", anche se l'esatto significato di questa espressione cambi\u00f2 nel corso del tempo. Vicino alle propriet\u00e0 comuni stavano le propriet\u00e0 individuali nobiliari che i contadini, anche quando furono affrancati dalla servit\u00f9, erano obbligati a lavorare gratuitamente (\"corv\u00e9e\"). Tale istituto \u00e8 descritto dallo scrittore russo Lev Tolstoj nel suo romanzo \"Resurrezione\".\nI filosofi russi del XIX secolo considerarono l\"'ob\u0161\u010dina\" come un fattore unico nel panorama europeo, tale da distinguere la Russia dalle altre nazioni civilizzate. I populisti videro in questo istituto pre-capitalistico il germe di una futura societ\u00e0 socialista mentre gli slavofili la esaltarono quale simbolo dell'unit\u00e0 spirituale e della cooperazione tra le classi della societ\u00e0 russa."}
{"id": "1617382", "revid": "287204", "url": "https://it.wikipedia.org/wiki?curid=1617382", "title": "Magda (Brasile)", "text": "Magda \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Auriflama."}
{"id": "1617384", "revid": "22475", "url": "https://it.wikipedia.org/wiki?curid=1617384", "title": "Fortezza Stalingrado", "text": "Fortezza Stalingrado (titolo originale \"War of the Rats\") \u00e8 un romanzo storico scritto da David L. Robbins nel 1999. Narra la sfida tra due cecchini, uno russo e uno tedesco, che avviene durante la battaglia di Stalingrado.\nFilm.\nNel 2001 \u00e8 stato realizzato un film, basato sulla stessa storia raccontata nel libro, diretto dal regista Jean-Jacques Annaud dal titolo \"Il nemico alle porte\"."}
{"id": "1617389", "revid": "287204", "url": "https://it.wikipedia.org/wiki?curid=1617389", "title": "Nova Castilho", "text": "Nova Castilho \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Auriflama."}
{"id": "1617394", "revid": "287204", "url": "https://it.wikipedia.org/wiki?curid=1617394", "title": "Nova Luzit\u00e2nia", "text": "Nova Luzit\u00e2nia \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Auriflama."}
{"id": "1617395", "revid": "1305772", "url": "https://it.wikipedia.org/wiki?curid=1617395", "title": "ATLS", "text": ""}
{"id": "1617398", "revid": "287204", "url": "https://it.wikipedia.org/wiki?curid=1617398", "title": "S\u00e3o Jo\u00e3o de Iracema", "text": "S\u00e3o Jo\u00e3o de Iracema \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Auriflama."}
{"id": "1617405", "revid": "767487", "url": "https://it.wikipedia.org/wiki?curid=1617405", "title": "Eduard Geyer", "text": "\u00c8 stato l'ultimo commissario tecnico della Germania Est. Nacque ai tempi della Germania nazista, poi nel dopoguerra divenne cittadino tedesco-orientale; a partire dal 1990 \u00e8 tornato a essere cittadino tedesco.\nCarriera.\nGiocatore.\nOriginaria dell'Alta Slesia, la famiglia di Geyer si trasfer\u00ec a Dresda subito dopo la fine della Seconda guerra mondiale e inizi\u00f2 la sua carriera nelle giovanili dell'Einheit Dresda; all'inizio fu di ruolo portiere, si spost\u00f2 poi in attacco d infine si stabil\u00ec a giocare come difensore.\nNel 1965 venne tesserato dal Lokomotive Dresda e nel 1968 si trasfer\u00ec alla Dinamo Dresda con cui gioc\u00f2 fino al 1975, anno in cui dovette ritirarsi per problemi di salute. Con la Dinamo gioc\u00f2 in tutto 112 partite andando a segno dodici volte, vincendo la DDR-Oberliga nel 1971 e nel 1973 e una FDGB-Pokal nel 1971.\nAllenatore.\nInizi\u00f2 allenando le giovanili della Dinamo Dresda, passando nel 1986 alla guida della prima squadra al posto di Klaus Sammer. Con la Dinamo vinse il campionato nel 1989 ponendo fine a dieci anni di dominio della Dinamo Berlino. Raggiunse nello stesso anno le semifinali di Coppa UEFA e pass\u00f2 a traghettare la fino alla riunificazione tedesca.\nDopo aver fatto per un breve periodo il talent-scout per lo , and\u00f2 in Ungheria per guidare il BFC Si\u00f3fok per un anno prima di ritornare in Germania ad allenare il Sachsen Leipzig. Con la squadra sassone vinse la NOFV-Oberliga (IV) nel 1993, ma per problemi finanziari fu negata al club la promozione in Regionalliga. Pass\u00f2 nel 1994 all'Energie Cottbus con cui raggiunse grande popolarit\u00e0, grazie soprattutto al raggiungimento della Bundesliga dopo aver vinto sia la Regionalliga che la Zweite Bundesliga. Nonostante l'esiguo budget della compagine, Geyer fu capace di mantenere la squadra per tre anni in massima serie e di raggiungere nel 1997 la finale di Coppa di Germania.\nLa retrocessione nel 2003 seguita da un quattordicesimo posto in Zweite Bundesliga nel 2005, sancirono l'esonero dalla panchina dell'allenatore. Nel 2006 and\u00f2 negli Emirati Arabi Uniti ad allenare per sei mesi l'Al-Nasr Sports Club, ritorn\u00f2 poi al Sachsen Leipzig, anche se inizialmente ricopr\u00ec la carica di direttore sportivo. Abbandon\u00f2 il Sachsen alla fine della stagione 2006-2007 a causa dei problemi finanziari che continuavano ad affliggere la societ\u00e0 e ritorn\u00f2 alla Dinamo Dresda nella speranza di portare la squadra almeno in Dritte Bundesliga."}
{"id": "1617406", "revid": "287204", "url": "https://it.wikipedia.org/wiki?curid=1617406", "title": "Whiskerville", "text": "I Whiskerville sono un clan scozzese immaginario dei fumetti Disney. Appaiono per la prima volta nella storia di Carl Barks \"Il clan di Zio Paperone\" (1960), ispirata al romanzo \"Il mastino dei Baskerville\" di Arthur Conan Doyle con protagonista Sherlock Holmes; riappaiono negli anni novanta da Don Rosa nella \"Saga di Paperon de' Paperoni\". Compaiono anche nei capitoli \"Il nuovo proprietario del Castello de' Paperoni\", dove Paperone li affronta e sconfigge, \"Il terrore del Transvaal\" (rappresentati sullo sfondo in una panoramica dei principali nemici del giovane Paperone) e, infine, ne \"Il miliardario di Colle Fosco\".\nCaratterizzazione.\nI Whiskerville sono da secoli rivali dei de' Paperoni, da quando occuparono il loro castello nelle \"Highlands\" scozzesi principalmente per far pascolare le loro pecore sul territorio del clan de' Paperoni; gli antenati di Paperone avevano abbandonato le loro terre poich\u00e9 nel 1675 un terribile mastino era comparso nella zona, terrorizzando la popolazione locale. Nella \"Saga di Paperon de' Paperoni\" il mastino \u00e8 in realt\u00e0 opera dei Whiskerville che, con un costume, ingannarono e spaventarono i loro rivali al punto da farli fuggire a Glasgow. Il Mastino comparir\u00e0 anche nel ventiseiesimo episodio della serie \"DuckTales\", \"La maledizione del castello di zio Paperone\" (\"The Curse of Castle McDuck\", 1987), libero adattamento della storia \"Il clan di Zio Paperone\"."}
{"id": "1617408", "revid": "1782831", "url": "https://it.wikipedia.org/wiki?curid=1617408", "title": "Torre costiera", "text": "Le torri costiere sono strutture fortificate situate lungo i litorali. Nei secoli passati, svolgevano funzioni di avvistamento, difesa ed offesa, al fine di prevenire e contrastare possibili invasioni dal mare, molte delle quali venivano condotte dai Saraceni.\nOrigini.\nMedioevo.\nIn Italia, le torri costiere iniziarono a sorgere durante il Medioevo, per una strategia difensiva che si diffuse in modo comune nei vari stati dell'epoca.\nLa costruzione delle torri seguiva criteri ben precisi, in quanto dovevano poter comunicare con quelle pi\u00f9 vicine, attraverso precisi segnali luminosi messi in atto dalle sentinelle dislocate nelle parti sommitali, al fine di segnalare possibili pericoli provenienti dal mare. La loro ubicazione, inoltre, veniva scelta in modo da avere la migliore visuale possibile anche verso l'entroterra, in modo che dalla fortificazione potessero essere lanciati tempestivamente gli eventuali segnali di allarme.\nLe torri di epoca medievale venivano costruite generalmente a pianta quadrata, con basamento a scarpa e terrazza sommitale delimitata da merlature; lungo le pareti, vi si aprivano le feritoie. Talvolta, le fortificazioni potevano essere costituite da pi\u00f9 corpi di fabbrica, uniti tra loro da ballatoi.\nRinascimento.\nIn epoca rinascimentale, furono realizzate altre fortificazioni, al fine di implementare i sistemi difensivi dei vari stati o rimpiazzare preesistenti strutture gravemente danneggiate.\nRispetto alle torri del Medioevo, le torri costiere di epoca rinascimentale venivano generalmente realizzate a pianta circolare, con basamento a scarpa pi\u00f9 o meno pronunciato; spesso, l'ingresso veniva costruito al piano sopraelevato, raggiungibile attraverso una rampa di scale munita di ponte levatoio.\nManierismo.\nLa diffusione del manierismo nell'arte e nell'architettura coincise con l'alleanza che venne fatta tra l'Impero ottomano e il Regno di Francia, dalla quale originarono le insidie di incursioni saracene verso l'area della penisola italiana, ancora molto frammentata a livello geo-politico.\nDurante questa fase le influenze spagnole portarono alla costruzione di numerose strutture fortificate, tra cui anche possenti fortezze e cittadelle di architettura militare, che hanno avuto i massimi esempi nel Granducato di Toscana, nello Stato dei Presidii, nel Regno di Napoli e nel Regno di Sardegna.\nSeicento.\nAnche il Seicento fu un secolo durante il quale furono effettuati lavori di implementazione ad alcuni sistemi difensivi costieri gi\u00e0 esistenti, mentre venivano edificate nuove torri o fortificazioni laddove veniva individuato un punto debole che poteva favorire un eventuale attacco dal mare.\nSettecento.\nDurante il Settecento, la realizzazione di nuove torri o fortificazioni si limit\u00f2 notevolmente rispetto al secolo precedente. Soltanto in Maremma, infatti, furono costruiti alcuni fortini in prossimit\u00e0 delle coste sabbiose, le cui funzioni di avvistamento e di difesa erano solo di tipo secondario, affiancandosi a quelle di bonifica e controllo del territorio: molte di queste strutture venivano comunque erette con aspetto fortificato.\nNel rimanente panorama nazionale, il secolo si caratterizz\u00f2 principalmente per opere di restauro, ristrutturazione e riqualificazione delle preesistenti torri e strutture difensive situate lungo i litorali, in un panorama ancora piuttosto frammentato ed eterogeneo dal punto di vista geopolitico.\nEpoca contemporanea.\nAttualmente, le torri costiere costituiscono elementi storico-architettonici pienamente integrati nel paesaggio costiero. Molte fortificazioni sono state restaurate durante gli ultimi decenni, e riportate agli antichi splendori, altre sono state modificate per diventare abitazioni, alberghi o altro, altre ancora infine sono state abbattute."}
{"id": "1617413", "revid": "287204", "url": "https://it.wikipedia.org/wiki?curid=1617413", "title": "Giovanna la Beltraneja", "text": "Biografia.\nOrigini familiari.\nGiovanna era figlia del re di Castiglia e di Le\u00f3n Enrico IV e di Giovanna d'Aviz, principessa portoghese.\nI suoi nonni paterni erano Giovanni II di Castiglia e Le\u00f3n e Maria d'Aragona, figlia di Ferdinando I d'Aragona e di Eleonora d'Alburquerque.\nI suoi nonni materni erano il re del Portogallo Edoardo d'Aviz (figlio del re del Portogallo Giovanni I d'Aviz e di Filippa di Lancaster), morto prima della nascita della figlia e Eleonora di Trast\u00e1mara, figlia del re d'Aragona e di Sicilia Ferdinando I e di Eleonora d'Alburquerque.\nSuo padre era fratellastro di Isabella I di Castiglia, la Cattolica, che le contest\u00f2 la successione sul trono di Castiglia, mentre sua madre era sorella del re del Portogallo Alfonso V e di Eleonora, sposa dell'imperatore del Sacro Romano Impero Federico III.\nNel 1462, al momento della sua nascita, suo padre Enrico era gi\u00e0 chiacchierato, e dai suoi avversari politici era definito \"l'Impotente\", per il fatto che, nel 1453, era stato constatato che, dopo tredici anni, il suo primo matrimonio con Bianca di Trast\u00e1mara non aveva generato alcuna discendenza e soprattutto che non era stato ancora consumato, e quindi papa Niccol\u00f2 V aveva sciolto il legame per consanguineit\u00e0 (Enrico e Bianca erano cugini primi: il padre di Bianca, Giovanni, era fratello di Maria, madre di Enrico).\nQuando nel 1454 Enrico era divenuto re di Castiglia, il titolo di principe delle Asturie era passato al suo fratellastro Alfonso (1453 - 1468), che, da una delle fazioni di nobili di corte, gi\u00e0 veniva chiamato Alfonso XII. Ora, questa fazione, sfruttando molto abilmente la voce che Enrico IV fosse impotente, aveva messo in giro la diceria, molto probabilmente inventata, che la figlia di Giovanna del Portogallo fosse figlia non di Enrico IV, ma di uno dei migliori amici di Enrico, Beltr\u00e1n de la Cueva, che in quegli anni aveva fatto una rapida carriera alla corte castigliana. Fin dalla nascita, quindi, le fazioni contrarie al re cominciarono a denominare Giovanna, a cui il padre aveva dato il titolo di principessa della Asturie, col soprannome \"Beltraneja\".\nInfanzia.\nOgnuna delle due fazioni della nobilt\u00e0 castigliana cerc\u00f2 di far nominare erede al trono il proprio candidato; le \"Cortes\", nel 1464, si pronunciarono a favore di Giovanna, riconoscendola figlia legittima, ma la fazione avversa, nel 1465, tenne un'assemblea ad Avila (Farsa de \u00c1vila), dove Alfonso (Alfonso XII) fu proclamato re.Enrico riusc\u00ec a raccogliere un esercito per opporsi al sopruso subito e lo scontro avvenne nelle vicinanze di Olmedo, dove Alfonso si era acquartierato, il 20 agosto del 1467; Enrico riport\u00f2 la vittoria, non molto netta, ma non entr\u00f2 a Olmedo, permettendo agli avversari di sostenere di aver vinto.\nNel frattempo, sua madre Giovanna del Portogallo fu inviata a Coca (localit\u00e0 a 50\u00a0km da Segovia), nel castello del vescovo Fonseca, sostenitore del re Enrico, e sembra che qui abbia incontrato il nipote del vescovo, Pedro de Castilla y Fonseca, con cui allacci\u00f2 una relazione. In seguito la regina Giovanna fu trasferita nel convento di san Francesco a Segovia.\nSuo padre Enrico, di carattere debole, non seppe reprimere la ribellione e, dopo la morte di Alfonso (1468), la nobilt\u00e0 gli impose di firmare un trattato (Tratado de los Toros de Guisando) nel quale riconosceva di fatto l'illegittimit\u00e0 di Giovanna, designando come erede la propria sorellastra consanguinea, sorella germana di Alfonso, Isabella di Castiglia, con la clausola che Isabella avrebbe sposato il re del Portogallo Alfonso V, mentre Giovanna il figlio di Alfonso, Giovanni, e che se Isabella non avesse avuto eredi, Giovanna le sarebbe succeduta sul trono di Castiglia.\nNel 1469, per\u00f2, dopo che la sorellastra si era sposata contro la sua volont\u00e0 con l'erede al trono di Aragona, Ferdinando di Trast\u00e1mara, Enrico ritratt\u00f2 il precedente accordo, giur\u00f2 pubblicamente assieme alla moglie che Giovanna era sua figlia legittima e la proclam\u00f2 erede al trono, con la Cerimonia de la Val de Lozoya, un prato vicino a Buitrago.\nNello stesso tempo Enrico cerc\u00f2 di procurare alla figlia un marito che potesse proteggerla, e il miglior candidato sembr\u00f2 essere Carlo di Valois, conte di Guienna e duca di Berry, fratello del re di Francia Luigi XI. Il compromesso di matrimonio fu firmato a Medina del Campo nel 1470, ma appena due anni dopo Carlo mor\u00ec a soli ventotto anni.\nNel 1474, sua madre Giovanna del Portogallo, per via delle relazioni extramatrimoniali, fu ripudiata dal marito, che dichiar\u00f2 che il matrimonio non era mai stato valido, e fu costretta a rientrare in Portogallo.\nQuando per\u00f2 Enrico IV mor\u00ec l'11 dicembre del 1474, Giovanna del Portogallo rientr\u00f2 in Castiglia per sostenere la figlia Giovanna detta la \"Beltraneja\", legittima erede del trono, contro Isabella, i cui sostenitori non avevano cambiato idea e ritenevano legittima la successione di Isabella per il \"Tratado de los Toros de Guisando\". I nobili castigliani si erano divisi in due partiti, uno a favore di Giovanna \"la Beltraneja\", l'altro a favore di Isabella (in questo partito milit\u00f2 sino alla propria morte nel 1492 il vecchio amico di Enrico IV e presunto padre di Giovanna, Beltr\u00e1n de la Cueva).\nGiovanna cerc\u00f2 inutilmente di evitare la guerra, proponendo di affidarsi all'arbitrato di una commissione composta dai membri delle \"Cortes\". Non se ne fece nulla e puntualmente tra i due partiti scoppi\u00f2 una guerra civile.\nGiovanna del Portogallo combin\u00f2 il matrimonio, celebrato il 30 maggio del 1475, di sua figlia Giovanna \"la Beltraneja\" con suo fratello il re del Portogallo, Alfonso V. Giovanna del Portogallo mor\u00ec il 13 giugno del 1475.\nGuerra di successione castigliana.\nImmediatamente, il re del Portogallo Alfonso V, dichiarato re di Castiglia e Le\u00f3n dai partigiani della moglie, nonostante Isabella fosse gi\u00e0 stata incoronata regina col marito Ferdinando, invase la Castiglia (estate del 1475) per difendere i diritti di sua moglie; nel frattempo aveva stretto un'alleanza col re di Francia, Luigi XI, che pretendeva di rientrare in possesso della provincia del Rossiglione, occupata in precedenza dal re di Aragona Giovanni II, suocero di Isabella.\nLuigi XI attacc\u00f2 in Biscaglia, mentre in Castiglia lo scontro decisivo avvenne nei pressi di Toro, la citt\u00e0 in cui si era insediata e dove teneva la corte Giovanna; il 1\u00ba marzo 1476, nella battaglia di Toro, mentre Alfonso fu messo in fuga da Ferdinando, marito di Isabella e comandante dell'esercito castigliano, il figlio Giovanni tenne le posizioni, sconfiggendo le forze che gli erano contrapposte; la battaglia non era stata decisiva, ma vedendo che i loro sostenitori in Castiglia diminuivano e soprattutto che diverse citt\u00e0 e contee che prima li sostenevano, tra cui Madrid, erano passate dalla parte di Isabella, Giovanna, scortata dal figliastro Giovanni e Alfonso si ritirarono in Portogallo, avendo lasciato a Toro una guarnigione di 300 portoghesi, che si sarebbe arresa ai castigliani nel mese di ottobre.\nNel 1477 Alfonso si rec\u00f2 in Francia per richiedere l'aiuto del re, Luigi XI, ma, dopo aver intavolato delle trattative, si accorse di non approdare ad alcun risultato e rientr\u00f2 mestamente in Portogallo.\nMentre Alfonso delegava i compiti di governo al figlio Giovanni, sua cognata, Beatrice d'Aviz, moglie di suo fratello Ferdinando di Portogallo, si attivava per incontrare la nipote, Isabella di Castiglia, per trovare una soluzione e porre fine alla guerra, che si trascin\u00f2 sino al 1479. Finalmente Beatrice, coadiuvata dal nipote, il luogotenente Giovanni, trov\u00f2 un accordo, che Alfonso V e Giovanna firmarono ad Alc\u00e1\u00e7ovas (Viana do Alentejo) il 4 settembre del 1479, con il quale il re del Portogallo Alfonso V e la moglie Giovanna rinunciavano a ogni pretesa sul regno di Castiglia, sulle isole Baleari e sulle isole Canarie mentre i reali di Castiglia e Aragona (Isabella e Ferdinando, che nel frattempo aveva ereditato la corona d'Aragona) rinunciavano a Madera, alle isole Azzorre e alle isole di Capo Verde e inoltre lasciavano al Portogallo tutte le terre a sud del Capo Bojador; il trattato venne poi controfirmato dai re cattolici a Toledo nel marzo del 1480.\nAlfonso V si era gi\u00e0 ritirato nel convento di Varatojo a Torres Vedras, lasciando il governo (abdicando) nelle mani del figlio. Visse in monastero, senza pi\u00f9 interessarsi di politica, sino alla morte, che lo raggiunse il 28 agosto del 1481.\nReligiosa a Coimbra.\nGiovanna comprese che i suoi interessi erano stati traditi, quindi ferita nell'onore e nell'orgoglio si ritir\u00f2 nel monastero di Santa Clara di Coimbra, dove, nel 1480, prese i voti. I re cattolici inviarono due loro rappresentanti a sincerarsi che Giovanna si fosse votata veramente a Dio, facendole sapere che era la decisione migliore.\nNonostante i voti pronunciati, nel 1482, fu richiesta in moglie dal re Francesco Febo di Navarra, che dal 1481, governava direttamente il suo regno. Molto probabilmente questa richiesta era stata suggerita dal re di Francia, Luigi XI, con la speranza di creare dei problemi ai re Cattolici di Castiglia e Aragona. Le trattative non poterono essere concluse perch\u00e9 Francesco Febo, dopo alcuni mesi mor\u00ec, avvelenato.\nNel 1504, essendo rimasto vedovo di Isabella, Ferdinando II di Aragona, la chiese in moglie, con lo scopo di rimetterla sul trono di Castiglia e non dovere cedere il regno al marito di sua figlia, Giovanna detta \"la Pazza\", Filippo d'Asburgo detto \"il Bello\", che avrebbe governato per conto della moglie. Giovanna per\u00f2 non prese in considerazione la proposta di quell'uomo che, circa trent'anni prima l'aveva definita: \"la figlia adulterina di Giovanna del Portogallo e di Beltr\u00e1n de la Cueva\".\nL'eccellente signora o la religiosa di Coimbra, come ora veniva chiamata Giovanna, lasciava spesso il convento per vivere a Lisbona sotto la protezione dei vari re portoghesi e, il 20 luglio del 1530, poco prima di morire, lei che per tutta la vita si firm\u00f2 \"Yo la reina (io la regina)\" lasci\u00f2 i suoi diritti sul regno di Castiglia al re del Portogallo, Giovanni III.\nMor\u00ec nel corso del 1530, senza aver avuto figli con il marito Alfonso.\nDi Giovanna non si conosce alcuna discendenza."}
{"id": "1617416", "revid": "155613", "url": "https://it.wikipedia.org/wiki?curid=1617416", "title": "Palazzo dei Domenicani", "text": "Il palazzo dei Domenicani, gi\u00e0 convento di Santa Caterina, \u00e8 un edificio d'origine settecentesca ubicato nel quartiere Venezia Nuova, a Livorno.\nStoria.\nSul finire del XVII secolo i frati domenicani aprirono a Livorno una prima struttura religiosa nei pressi dell'attuale piazza Guerrazzi; pochi anni dopo si trasferirono nella cappella posta all'interno della Fortezza Nuova e all'inizio del Settecento realizzarono una piccola chiesa vicino al cimitero della Venezia Nuova (dove in seguito sorse il palazzo del Refugio).\nInfine, a partire dal 1720, fu innalzata la maestosa chiesa di Santa Caterina, che ancor oggi, con la sua cupola, che raggiunge quasi 50 metri di altezza, caratterizza fortemente il panorama del quartiere Venezia Nuova.\nSul retro della chiesa i Domenicani costruirono anche un vasto edificio adibito a convento (l'odierno palazzo dei Domenicani) che, completato prima del 1716, fu ingrandito gi\u00e0 nel 1762; tuttavia, a seguito della soppressione dell'ordine religioso voluta da Napoleone Bonaparte, all'inizio del XIX secolo parte della struttura conventuale fu destinata a carcere.\nLe carceri furono ampliate nel 1871 e mantennero questa funzione fino agli anni ottanta del Novecento, quando furono definitivamente chiuse e trasferite alla periferia della citt\u00e0, ai margini del quartiere Salviano.\nDopo decenni di abbandono, il complesso \u00e8 andato incontro a un intervento di recupero; il 27 settembre 2021 presso l'ex convento sono stati inaugurati i locali della nuova sede sussidiaria dell\u2019Archivio di Stato di Livorno, la cui sede centrale si trova presso il palazzo del Governo.\nDescrizione.\nIl palazzo dei Domenicani sorge lungo l'antico fossato che nel XVII secolo delimitava l'area della Fortezza Nuova e che, successivamente alla riduzione di quest'ultima, ha assunto una vocazione pi\u00f9 commerciale, con l'apertura di alcuni magazzini (le cosiddette \"cantine\") al di sotto del piano stradale.\nSul retro del palazzo si snodano i resti dei muraglioni che collegavano il forte San Pietro alla suddetta fortezza e dove era posta la prima Porta San Marco.\nEsternamente l'ex convento presenta una mole severa e compatta, caratterizzata solo da alcune finestre semicircolari che risalgono a successive modifiche del palazzo; anche l'ultimo piano \u00e8 frutto di una sopraelevazione attuata nel XIX secolo.\nLungo il prospetto principale, una lapide commemorativa ricorda che nel carcere furono reclusi molti combattenti antifascisti, come Sandro Pertini, Ilio Barontini e Cesare Nassi, che vi per\u00ec tragicamente.\nL'interno si estende su circa 3.800 metri quadrati, compresi i sotterranei voltati; la trasformazione in carcere port\u00f2 ad ampi rimaneggiamenti della struttura originaria, con, ad esempio, lo sventramento di corridoi e l'apertura di nuovi varchi.\nGli ultimi piani dell'edificio ospitavano la sezione femminile della prigione, istituita solo alla met\u00e0 del Novecento."}
{"id": "1617420", "revid": "122522529", "url": "https://it.wikipedia.org/wiki?curid=1617420", "title": "Nick Park", "text": "Biografia.\nNato a Preston, nella contea inglese del Lancashire, dimostr\u00f2 fin dall'adolescenza interesse al disegno e al cartone animato. Iscritto alla Sheffield Hallam University, dove studi\u00f2 comunicazione, si iscrisse successivamente alla National Film and Television School. Nel 1985 venne assunto dalla Aardman Animations, studio di animazione con sede a Bristol, dove lavor\u00f2 come animatore e produttore."}
{"id": "1617421", "revid": "1442080", "url": "https://it.wikipedia.org/wiki?curid=1617421", "title": "Castianira", "text": "Nella mitologia greca, Castianira era il nome di una delle amanti di Priamo, re di Troia.\nIl mito.\nPriamo, marito di Ecuba, aveva molte concubine con cui aumentare la sua gi\u00e0 vasta prole. Alla fine arriv\u00f2 ad avere 54 figli, alcuni con Castianira, una donna del regno di Esima. \nFra i suoi figli vi era Gorgitione, che mor\u00ec durante la guerra di Troia."}
{"id": "1617422", "revid": "110157", "url": "https://it.wikipedia.org/wiki?curid=1617422", "title": "Mih", "text": "Il Mih (o \"Mjeh\") \u00e8 un tipo di cornamusa, suonata in Istria, Lika, Isole dalmatine e sud dell'Erzegovina. \n\u00c8 composta da un otre di pelle conciata (di capra o pecora), una canna sonora (\"diple\") nel cui interno vi \u00e8 una doppia ancia, e un cannello (\"dulac\" o \"kanela\"). Il Mih non ha bordone. Il suonatore soffia nel dulac immettendo cos\u00ec l'aria nell'otre. Il flusso d'aria poi esce dalle diple, modulato dalla pressione delle dita sui fori. \nVi sono varie forme di Mih provenienti da diverse parti della Croazia. Per lo pi\u00f9 si distinguono per il tipo di canna sonora, per la posizione dei fori e per qualche piccolo dettaglio o ornamento. I Mih non sono strumenti temperati sicch\u00e9 i rapporti tra i toni non sono puri. Ci\u00f2 rende la musica del Mih molto inconsueta e aspra. Non \u00e8 possibile produrre melodie complesse. Si preferisce l'utilizzo per l'accompagnamento."}
{"id": "1617423", "revid": "6923", "url": "https://it.wikipedia.org/wiki?curid=1617423", "title": "Persipasi Bandung Raya", "text": "Il Persipasi \u00e8 una squadra di calcio che gioca nel campionato indonesiano. \u00c8 nata il 12 aprile 2015 come fusione tra il Persipasi Bekasi ed il Pelita Bandung Raya (internazionalmente noto come Pelita Jaya).\nNelle sue file hanno militato il campione del mondo argentino Mario Kempes, e il nazionale camerunese Roger Milla, disputando entrambi la propria ultima stagione da calciatori nel 1996.\nStoria.\nQuesta compagine indonesiana negli ultimi anni ha avuto una rinascita che l'ha portata a vincere quattro edizioni consecutive del campionato indonesiano, garantendosi cos\u00ec l'accesso alla Coppa d'Asia, equivalente alla UEFA Champions League. Il giocatore indonesiano pi\u00f9 celebre degli ultimi anni \u00e8 stato Aissalam Dighiz, bandiera e stella della nazionale."}
{"id": "1617425", "revid": "122960694", "url": "https://it.wikipedia.org/wiki?curid=1617425", "title": "Emiolia", "text": "Secondo la teoria musicale l'emiolia (o \"emiola\", o \"hemiola\") \u00e8 un mutamento nella scansione ritmica che consiste nel passaggio da una suddivisione binaria in una ternaria (come il passaggio da due minime puntate a tre minime senza punto) o viceversa; l'effetto di mutamento ritmico \u00e8 ben percepibile. L'emiolia pu\u00f2 avere anche la durata di una sola battuta. Vediamo alcune possibilit\u00e0:\nL'emiolia \u00e8 stata impiegata in tutte le epoche della storia della musica europea a partire dal '300. Nel '600 la troviamo ad es. nella musica di Monteverdi, in quella di Arcangelo Corelli, nei compositori della seconda met\u00e0 del '600 francese; nel '700 in Vivaldi, Haendel (un esempio \u00e8 il \"Minuetto della Musica per i reali fuochi d'artificio\"), talvolta anche in J.S. Bach (alla fine della \"Ciaccona per violino solo\") e in Mozart; nell'800 in Brahms, Dvo\u0159\u00e1k, \u010cajkovskij e altri. \u00c8 frequente, poi, nella musica spagnola."}
{"id": "1617436", "revid": "287204", "url": "https://it.wikipedia.org/wiki?curid=1617436", "title": "Acacia melanoxylon", "text": "Lacacia nera (\"Acacia melanoxylon\" ) \u00e8 una pianta della famiglia delle Mimosaceae (o Fabaceae secondo la classificazione APG), originaria dell'Australia, sovente introdotta in aree lontane dalla terra di origine in quanto piuttosto resistente al fuoco.\nIn Italia.\n\u00c8 presente, con un discreto numero di esemplari, in Liguria in prossimit\u00e0 di Punta Moneglia contendendo lo spazio a specie autoctone come il corbezzolo (\"Arbutus unedo\") ed il leccio (\"Quercus ilex\").\nNella Provincia di Latina si trova nel piano dominato di alcune fasce frangivento a prevalenza di Eucalyptus spp. nei Comuni di Latina e Sabaudia. In quest'ultimo comune pu\u00f2 trovarsi all'interno di fasce frangivento di origine artificiale in stato di purezza."}
{"id": "1617437", "revid": "104265", "url": "https://it.wikipedia.org/wiki?curid=1617437", "title": "Treco", "text": "Nella mitologia greca, Treco, , in greco , era un provetto guerriero, proveniente dall'Etolia, che si distinse durante la guerra di Troia.\nIl mito.\nQuando Paride figlio di Priamo re di Troia prese con s\u00e9 Elena moglie di Menelao, scoppi\u00f2 una guerra fra la Grecia e i troiani. Fra i tanti eroi che risposero all'appello del fratello di Agamennone ci fu Treco, abilissimo guerriero esperto con la lancia.\nDurante una delle tante battaglie trov\u00f2 Ettore sulla sua strada, il greco non arretr\u00f2 e combatt\u00e9 contro un uomo aiutato da Ares, il dio della guerra, che gli faceva compagnia."}
{"id": "1617444", "revid": "729019", "url": "https://it.wikipedia.org/wiki?curid=1617444", "title": "Sindrome del cuore sinistro ipoplasico", "text": "La sindrome del cuore sinistro ipoplasico o sindrome del ventricolo sinistro ipoplasico (\"Hypoplastic left heart syndrome\" - HLHS), colpisce esclusivamente i neonati, con un'incidenza dall'1,4% al 3,8% di tutte le cardiopatie congenite. Indica un ampio spettro di malformazioni con diverse situazioni di ipoplasia delle sezioni sinistre del cuore coinvolgenti valvole, camere ventricolari e aorta. L'HLHS \u00e8 responsabile del 25% delle morti per cardiopatia nella prima settimana di vita.\nEziopatogenesi.\nLa causa della patologia non \u00e8 ancora conosciuta: certamente vi \u00e8 una correlazione fra la pressione che il sangue esercita sulle camere ventricolari in via di sviluppo e le camere stesse. Questo processo nel cuore ipoplasico non avviene in modo regolare: pur non conoscendo il meccanismo esatto si fanno numerose ipotesi che riconducono comunque a anomalie di sviluppo dei cuscinetti endocardici, o del miocardio o a delle infezioni nel periodo di sviluppo embrionale. Le cause genetiche sono fra quelle ormai pi\u00f9 studiate e numerosi registri sono nati proprio per facilitare tale approccio..\nVengono considerate quattro sottocategorie a seconda delle valvole interessate:\nFisiopatologia.\nDurante la vita fetale il ventricolo destro riesce a sostenere la circolazione grazie alla presenza del dotto arterioso di Botallo attraverso il quale perfonde in via retrograda anche l'aorta ascendente, le arterie cerebrali e le coronarie. Alla nascita il mantenimento di un flusso sistemico adeguato dipende dalla persistenza della perviet\u00e0 del dotto e dalla presenza di un difetto interatriale importante, altrimenti lo squilibrio fra le due circolazioni porter\u00e0 in breve tempo ad acidosi metabolica progressiva e ipossiemia tissutale.\nSintomatologia.\nL'insufficienza cardiaca e lo shock cardiogeno intervengono nel giro di poche ore o giorni.. Non sempre \u00e8 presente cianosi, ma alla chiusura del dotto l'ipoperfusione graduale conduce all'edema polmonare con vasocostrizione periferica.\nEsami.\nLa diagnosi prenatale \u00e8 fondamentale: attraverso l'ecocardiografia fetale la HLHS pu\u00f2 essere individuata fra la 18\u00aa e la 20\u00aa settimana di gestazione. e cos\u00ec permettere di migliorare la mortalit\u00e0 preoperatoria se affidato a centri di alto livello.. Gli esami pi\u00f9 utilizzati sono i seguenti:\nTerapia.\nIl trattamento iniziale prevede la somministrazione di prostaglandine per mantenere pervio il dotto arterioso, con il controllo dell'equilibrio acido base. L'intervento chirurgico prevede pi\u00f9 stadi, come proposto dalla scuola di Boston:\nIn casi pi\u00f9 complessi l'intervento pu\u00f2 limitarsi alla sola anastomosi fra cava superiore e arteria polmonare (anastomosi cavo-polmonare parziale o intervento di Glenn modificato), lasciando lo shunt destro-sinistro intracardiaco e quindi una desaturazione arteriosa persistente. La mortalit\u00e0 ospedaliera per l'intervento di Fontan \u00e8 circa il 5-10%..\nPrognosi.\nLa mortalit\u00e0 \u00e8 altissima nei neonati in mancanza di trattamento immediato, con l'intervento di Norwood la sopravvivenza \u00e8 notevolmente migliorata e si attesta su circa l'85%. Purtroppo la mortalit\u00e0 fra il 1\u00ba e il 2\u00ba stadio, varia fra il 4% e il 15%.."}
{"id": "1617448", "revid": "767487", "url": "https://it.wikipedia.org/wiki?curid=1617448", "title": "Alta infedelt\u00e0 (film 1964)", "text": "Alta infedelt\u00e0 \u00e8 un film a episodi del 1964 diretto da Franco Rossi (\"Scandaloso\"), Elio Petri (\"Peccato nel pomeriggio\"), Luciano Salce (\"La Sospirosa\"), Mario Monicelli (\"Gente moderna\").\nTrama.\n\"Scandaloso\".\nFrancesco Mangini \u00e8 un marito geloso e morbosamente protettivo nei confronti della moglie Raffaella, ma un giorno scoprir\u00e0 di essere l'attrazione del... presunto amante della consorte.\n\"Peccato nel pomeriggio\".\nLaura tenta in tutti i modi di tradire il marito Giulio e, per un equivoco, si incontrer\u00e0 proprio con il suo coniuge.\n\"La Sospirosa\".\nGloria \u00e8 gelosa del proprio marito Paolo ma, un giorno in cui egli \u00e8 fuori, lo tradisce con il suo migliore amico Tonino.\n\"Gente moderna\".\nCesare perde tutti i suoi soldi giocando a carte con un suo amico e, per pagare i debiti, accetta la condizione di cedergli per una notte la moglie Tebaide.\nProduzione.\nIl film \u00e8 stato prodotto dalla casa di produzione Documento Film\nDistribuzione.\nIl film \u00e8 stato distribuito il 22 gennaio 1964 dal produttore Dino De Laurentiis, direttore della casa di distribuzione omonima.Il film \u00e8 giunto anche in Francia con il titolo \"Haute infid\u00e9lit\u00e9\"."}
{"id": "1617452", "revid": "124123", "url": "https://it.wikipedia.org/wiki?curid=1617452", "title": "Morti nel 96 a.C.", "text": ""}
{"id": "1617454", "revid": "466539", "url": "https://it.wikipedia.org/wiki?curid=1617454", "title": "Arena di N\u00eemes", "text": "L'Arena di N\u00eemes (in francese, \"Ar\u00e8nes de N\u00eemes\", in occitano \"Arenas de Nimes\") \u00e8 un anfiteatro romano situato nella citt\u00e0 francese di N\u00eemes, nel dipartimento del Gard. Il suo nome deriva dal latino \"\u0103r\u0113na\", che indica la sabbia che ricopriva le platee degli anfiteatri romani. \nDescrizione.\nSi tratta di uno dei maggiori anfiteatri nel suo genere, e anche di uno tra i meglio conservati, tanto che in Francia \u00e8 riconosciuto come monumento storico di Francia dal 1840 e che viene ancora utilizzato regolarmente per spettacoli vari.\nCome gli anfiteatri simili, si presenta come doppio teatro con sovrapposizione di due piani ad arcata. Strutturate a doppio ordine dorico, le arcate esterne sono ritmate al primo livello da pilastri ed al secondo da semicolonne. \nL'edificio ha una pianta ellittica, lunga 133 m e larga 101. Raggiunge un'altezza di 21 metri ed ha una capienza di 13000 posti a sedere (in quattro meniani, originariamente riservati a diverse classi sociali). Ai tempi della romanit\u00e0, la capienza era comunque molto maggiore.\nSul lato orientale, separato da un ampio piazzale, \u00e8 stato recentemente (2018) edificato il Museo della Romanit\u00e0 di N\u00eemes, dal quale si ha una notevole vista dell'Arena.\nUso.\nVenne costruita verso la fine del secolo I per divertire la popolazione della citt\u00e0 e dei suoi dintorni con gli spettacoli tipicamente romani come i combattimenti di gladiatori.\nAi tempi delle invasioni barbariche, l'anfiteatro fu trasformato in fortezza, assumendo il nome di \"Castrum arenae\" e offrendo rifugio alla popolazione che lo abitava. Dal medioevo al XIX secolo, fu oggetto di alcuni interventi edilizi ed ospit\u00f2 esercizi commerciali. Sgomberato e riconvertito in teatro nel 1863, da allora viene usato a mo' di arena per tori. Ospita le corride tipiche della tradizione locale (\"Courses camarguaises\") e quelle di scuola spagnola, ma trova anche utilizzo per diverse manifestazioni culturali. Ospit\u00f2, tra l'altro, anche una puntata di \"Giochi senza frontiere\" nel 1976 e i Mondiali di scherma nel 2001."}
{"id": "1617456", "revid": "767487", "url": "https://it.wikipedia.org/wiki?curid=1617456", "title": "Piet Sielck", "text": "Attualmente \u00e8 il frontman degli Iron Savior e chitarrista ritmico dei Savage Circus.\nCarriera.\nInizi\u00f2 la sua carriera musicale nel 1982 negli Iron Fist (la band fondata da Kai Hansen che cambier\u00e0 nome in Helloween nel 1983), con i quali registr\u00f2 solo una demo nel 1983, per poi lasciare la band nello stesso anno.\nNel 1996 fonda gli Iron Savior, band speed power metal in cui \u00e8 maggiormente concentrato.\nNel 2004 viene invitato da Thomas Stauch ad entrare nei Savage Circus come chitarrista ritmico. Fu lo stesso Sielck poi a contattare Jens Carlsson e Emil Norberg dei Persuader (band dalle sonorit\u00e0 simili agli Iron Savior) per completare la formazione della band."}
{"id": "1617458", "revid": "599013", "url": "https://it.wikipedia.org/wiki?curid=1617458", "title": "Service de Sant\u00e8 des Arm\u00e9es", "text": ""}
{"id": "1617465", "revid": "1381093", "url": "https://it.wikipedia.org/wiki?curid=1617465", "title": "Hoobastank (album)", "text": "Hoobastank \u00e8 il primo album in studio del gruppo musicale statunitense omonimo, pubblicato il 20 novembre 2001 dalla Island Records.\nL'album.\n\"Hoobastank\" viene definito il primo album degli Hoobastank perch\u00e9 le produzioni precedenti non rispecchiavano le caratteristiche poste all'interno di questa produzione.\nGli Stessi componenti del gruppo reputano che questo sia il loro \"vero\" primo album, interpretando le due precedenti produzioni (\"Muffins\" e \"They Sure Don't Make Basketball Shorts Like They Used To\") come dei Demo di preparazione per questo album, vero loro esordio al grande pubblico.\nRispetto alla produzione precedente il gruppo cambia totalmente genere (complice anche l'abbandono del gruppo da parte di Derek Kwan e Jeremy Wasser), passando da uno Ska molto soft ad un alternative rock piuttosto veloce e con caratteristiche che li accomunano molto al sound degli Incubus, vero gruppo di riferimento per l'intero sviluppo dell'album.\nIl primo singolo estrapolato dall'album \u00e8 \"Crawling in the Dark\", primo brano anche proposto nell'album, e subito si sente che la musica del gruppo \u00e8 passata ad uno stile pi\u00f9 maturo, proponendo una accoratezza e una precisione di esecuzione che mancava alle loro precedenti produzioni. Seguiranno \"Running Away\" e \"Remember Me\", altri due singoli che permetteranno al gruppo di farsi conoscere anche dalle radio internazionali e dalle televisioni di riferimento.\nProprio grazie all'ottima produzione di questo album, iniziano a fare i loro primi tour mondiali soprattutto come spalla dei seguenti gruppi: 311, Alien Ant Farm e Incubus."}
{"id": "1617467", "revid": "1305772", "url": "https://it.wikipedia.org/wiki?curid=1617467", "title": "Carradine", "text": "I Carradine sono una famiglia di attori statunitensi che ha nel capostipite John Carradine il pi\u00f9 illustre rappresentante. Dalla sua progenie sono nati molti altri attori famosi, tra cui il pi\u00f9 conosciuto \u00e8 sicuramente il figlio David.\nFilm in cui hanno recitato assieme.\nNel film I cavalieri dalle lunghe ombre (\"The Long Riders\", 1979) ispirato alle gesta del bandito Jesse James, i fratelli \"David\", \"Keith\" e \"Robert Carradine\" interpretavano altrettanti fratelli. Curiosamente in quel film anche i fratelli Dennis e Randy Quaid, i fratelli James e Stacy Keach, Christopher e Nicholas Guest interpretavano altrettante coppie di fratelli."}
{"id": "1617468", "revid": "94647", "url": "https://it.wikipedia.org/wiki?curid=1617468", "title": "Anfiteatro di N\u00eemes", "text": ""}
{"id": "1617469", "revid": "486946", "url": "https://it.wikipedia.org/wiki?curid=1617469", "title": "Project Financing", "text": ""}
{"id": "1617470", "revid": "729019", "url": "https://it.wikipedia.org/wiki?curid=1617470", "title": "M\u00fchlkreis Autobahn", "text": "La A7 M\u00fchlkreis Autobahn \u00e8 un'autostrada austriaca che si origina da sud dall'autostrada A1 proveniente da Vienna e che collega la citt\u00e0 di Linz con Freistadt, terminando a pochi chilometri dal confine con la Repubblica Ceca. Prosegue con l'itinerario E55 per \u010cesk\u00e9 Bud\u011bjovice e Praga."}
{"id": "1617472", "revid": "36426", "url": "https://it.wikipedia.org/wiki?curid=1617472", "title": "Sindrome da prolasso valvolare mitralico", "text": "La sindrome da prolasso valvolare mitralico, chiamata anche sindrome di Barlow o sindrome del click sistolico o sindrome del soffio telesistolico, \u00e8 una valvulopatia caratterizzata dallo spostamento di una cuspide, anormalmente ispessita, della valvola mitrale nell'atrio sinistro durante la sistole.\nNel 1963 il cardiologo John Brereton Barlow e i suoi collaboratori confermarono, mediante cineangiografia, come certi casi con il click e il soffio fossero dovuti a insufficienza valvolare mitralica. La locuzione \u00absindrome da prolasso valvolare mitralico\u00bb fu coniata da J. Michael Criley nel 1966, per poi essere ripresa da altri autori.\n\u00c8 presente nel 5-10% della popolazione mondiale, generalmente con precisi sintomi ma con basso rischio di complicanze. La sua eziologia pu\u00f2 essere di natura degenerativa e abbraccia un ampio spettro di alterazioni infiltrative o displasiche del tessuto mitralico come la fibroelastosi endocardica e la sindrome di Marfan.\nIl reperto pi\u00f9 comune \u00e8 il prolasso (ovvero la fuoriuscita di un viscere dalla cavit\u00e0 in cui \u00e8 contenuto, attraverso un'apertura naturale: in questo caso si tratta di un lembo della valvola, che protrude dal ventricolo nell'atrio sinistro) di uno o pi\u00f9 segmenti dovuti ad allungamento e/o rottura delle corde tendinee, o a ridotta coaptazione dei lembi da disfunzione anatomo-funzionale dell'apparato mitralico, situazioni che possono portare a insufficienza della valvola. Nei casi pi\u00f9 gravi pu\u00f2 esitare in insufficienza mitralica severa, o complicarsi con una endocardite, o condurre sino all'arresto cardiaco, se si innescano aritmie ventricolari maligne.\nEpidemiologia e storia.\nNel 1963, John Brereton Barlow descrisse le caratteristiche auscultatorie di Il termine \"prolasso della valvola mitrale\" \u00e8 stato coniato dal dott. John Michael Criley nel mese di aprile del 1964 e riscosse tanto successo da essere accettato dalla maggior parte dei cardiologi, rispetto ad altri termini utilizzati per la stessa malattia.\nPer molti anni la conoscenza di questa malattia fu scarsa e venne associata a una variet\u00e0 di segni e sintomi, senza alcuna connessione logica, tra cui dispnea, astenia, angina pectoris e la politelia (pi\u00f9 capezzoli). La modifica dei criteri per la diagnosi di prolasso della valvola mitrale con l'utilizzo della ecocardiografia ha condotto a un eccesso di inserimento di pazienti in studi epidemiologici e di prevalenza. Studi pi\u00f9 recenti, dal 1998 al 2002, confermano che la sovra-diagnosi di prolasso della mitrale dipendeva da metodi diagnostici obsoleti e meno affidabili, come e soprattutto l'ecocardiografia \"M-mode\". Dal 1980 con l'avvento dell'ecocardiografia bidimensionale prima e della tridimensionale dopo, si sono potuti riclassificare diversi sottotipi in relazione ai nuovi criteri.\nFra il 1980 e il 1990 si pensava che tale sindrome colpisse il 5-15% dell'intera popolazione, mentre oggi, dopo la definizione di precisi criteri ecocardografici di diagnosi, l'incidenza \u00e8 stata stimata del 3-5% a livello mondiale (negli Stati Uniti d'America \u00e8 presente nello 0,6-2,4% della popolazione, essendo pi\u00f9 comune della valvola aortica bicuspide), anche se il prolasso rimane una delle malattie pi\u00f9 diffuse fra le anomalie valvolari. Colpisce entrambi i sessi e non si distinguono differenze in base all'et\u00e0. Alcuni dati statunitensi, basati sulla prevalenza del prolasso nelle autopsie, darebbero una stima di prevalenza nella popolazione di circa il 7-10%.\nEziologia.\nL'apparato valvolare mitralico \u00e8 una struttura anatomicamente complessa costituita dall'anulus, dai lembi valvolari, dalle corde tendinee, dai muscoli papillari e dalle pareti del ventricolo, dell'atrio e della radice aortica.\nLe cause pi\u00f9 frequenti che comportano alterazioni dell'apparato valvolare fanno riferimento a cause di tipo degenerativo e infiltrative del tessuto mitralico come la fibroelastosi, il morbo di Barlow, la sindrome di Ehlers-Danlos, la sindrome di Marfan e l'osteogenesi imperfetta. Ci\u00f2 nonostante vengono riconosciute diverse altre patologie che hanno in comune la modifica anatomica patognomonica della sindrome.\nIl prolasso valvolare primario talora \u00e8 associato a una forma famigliare con trasmissione autosomica dominante a penetranza variabile. Alterazioni di tipo genetico correlate al cromosoma 11, 16 e cromosoma 15, sono state associate in special modo al prolasso della valvola con caratteristiche mixomatose; del cromosoma 15 \u00e8 coinvolto il gene : fibrillina 1 (legata alla sindrome di Marfan). L'anoressia nervosa \u00e8 stata associata molto spesso al prolasso, probabilmente correlato alla diminuzione dei diametri cardiaci tipici di questa patologia.\nAltri autori ritengono che il prolasso possa risultare da una embriogenesi difettosa della linea cellulare di origine mesenchimale, cos\u00ec si spiegherebbe l'associazione della valvulopatia con un'aumentata incidenza di malattia di Von Willebrand e di altre coagulopatie.\nQualora il prolasso della valvola fosse l'unica patologia riscontrata nel paziente, la trasformazione mixomatosa delle cuspidi in sostituzione del tessuto connettivo \u00e8 la causa principale dello sviluppo del prolasso.\nSono state identificate altre cause come nel caso della sindrome dell'X fragile, della sindrome di Marfan, della febbre reumatica, dell'endocardite, della scoliosi e non meno dell'et\u00e0 avanzata che pu\u00f2 determinare una calcificazione distrofica dell'anulus con conseguente alterazione della mobilit\u00e0 dei lembi valvolari.\nPatogenesi e anatomia patologica.\nLa valvola mitrale \u00e8 una delle valvole atrioventricolari del cuore, la cui funzione \u00e8 quella di permettere il passaggio del sangue dall'atrio al ventricolo durante la diastole e di impedirne la risalita dal ventricolo sinistro in atrio sinistro durante la sistole.\nLe valvole atrioventricolari comprendono: \nLa valvola mitrale presenta due cuspidi: una, pi\u00f9 grande, posta in avanti e medialmente, che corrisponde alla parete anteriore e sinistra del setto, guarda l'orifizio aortico e si chiama cuspide anteriore o aortica; l'altra, pi\u00f9 piccola, posta indietro e lateralmente, che corrisponde alla parete posteriore del ventricolo sinistro e si chiama cuspide posteriore. I lembi sono composti da tessuto connettivo, ricco di fibre elastiche e collagene. I due punti in cui i lembi valvolari si uniscono tra loro e all'anulus valvolare sono detti commissure: quest'area pu\u00f2 essere identificata mediante l'asse dei corrispondenti muscoli papillari e le corde tendinee commissurali. L'apertura della valvola \u00e8 circondata, come detto, da un anello fibroso: struttura circonferenziale di tessuto connettivo che delimita l'orifizio della valvola.\nNei pazienti con prolasso della valvola mitrale, nella sua forma classica, si ha un accumulo di proteoglicani e un eccesso di tessuto connettivo che tende a separare le fibre di collagene dello strato fibroso. Ci\u00f2 \u00e8 dovuto a un accumulo di dermatan solfato, di glicosaminoglicani o mucopolisaccaridi acidi e non infiltrati infiammatori; l'eccesso di dermatan solfato caratterizza l'ispessimento dei lembi nella degenerazione mixomatosa dei tessuti causando ridondanza, aumento di volume e insufficienza funzionale della cuspide interessata.\nCome conseguenza, l'intero apparato valvolare si indebolisce, provocando frequentemente l'allungamento e la rottura delle corde tendinee, specie del lembo posteriore. Questo pu\u00f2 divenire un processo cronico, soprattutto nelle donne oltre i 60 anni, e predispone alla calcificazione dell'anello con ipertrofia e insufficienza mitralica.\nAltre lesioni pi\u00f9 avanzate, spesso interessanti il lembo posteriore, portano a un ispessimento notevole con prolasso severo in atrio sinistro.\nComplicanze.\nNella storia della sindrome e sino ai primi anni 1980, si sono proposte delle associazioni tra il prolasso mitralico e una serie di gravi complicanze quali la morte improvvisa e le aritmie cardiache complesse, l'embolia polmonare e cerebrale, l'endocardite, l'insufficienza mitralica severa con scompenso cardiaco. In realt\u00e0 i singoli casi o le casistiche molto limitate hanno condotto a importanti bias di selezione, per cui spesso il quadro clinico del prolasso mitralico portava a valutazioni non sempre corrette.\nDal 1986 in poi il numero dei pazienti arruolati e il loro follow-up sono cresciuti esponenzialmente e ci\u00f2 ha permesso di chiarire quali sono i parametri che possono rivestire un significato prognostico in tale valvulopatia: in particolare, essendo una patologia ereditaria, \u00e8 possibile ottenere informazioni sul rischio clinico di complicanze in modo corretto, in quanto libere dai bias di selezione, potendo valutare i parenti, cio\u00e8 soggetti non selezionati e riscontrando che in casi asintomatici, il rischio di complicanze \u00e8 all'incirca un quarto rispetto ai soggetti sintomatici.\n\u00c8 stato tracciato un profilo di rischio clinico, che identifica almeno tre sottogruppi: \nL'incidenza di complicanze viene riportata in percentuali variabili dallo 0,3 al 3,7 per 100 pazienti/anno questo perch\u00e9 le differenti storie naturali esprimono differenti caratteristiche nelle popolazioni osservate.\nLe complicanze pi\u00f9 frequenti sono riportate di seguito:\nClinica.\nClassificazione.\nIl prolasso valvolare mitralico pu\u00f2 essere classificato in primitivo (con alterazioni dell'apparato valvolare) e in funzionale (con apparato valvolare normale). In realt\u00e0 vi sono almeno tre classificazioni, di tre autori diversi: \nAttualmente la classificazione pi\u00f9 accettata e corretta \u00e8 l'ultima di Devereux, poich\u00e9 nella sua definizione non inserisce la coaptazione dei lembi e quindi non considera \"scontata\" l'insufficienza della valvola, spesso non presente. In effetti il rigurgito va considerato pi\u00f9 una complicanza, che un reperto sempre presente.\nSegni e sintomi.\nL'auscultazione cardiaca permette di individuare in modo semplice e veloce i pazienti affetti da rigurgito mitralico: il segno clinico principale consiste in un click non-espulsivo localizzato in meso-telesistole, dovuto al rapido tendersi delle corde tendinee allungate o al lembo prolassante che raggiunge la sua massima escursione. A volte \u00e8 seguito da un soffio mesotelesistolico in crescendo-decrescendo.\nImportante ai fini diagnostici \u00e8 la variazione del click rispetto al primo tono cardiaco e della durata del soffio cardiaco in rapporto ad alcune specifiche manovre: tutte le manovre che riducono il volume ventricolare sinistro (ortostatismo, manovra di Valsalva) rendono il click precoce e il soffio pi\u00f9 lungo, mentre tutte le manovre che aumentano il volume ventricolare sinistro (accovacciamento, esercizio isometrico intenso) ritardano il click e accorciano il soffio.\nPer ragioni non note, i pazienti con prolasso della mitrale tendono ad avere un indice di massa corporea basso e sono pi\u00f9 esili. Spesso presente in portatori di sindrome di Ehlers-Danlos, distrofia miotonica di Steinert e sindrome di Marfan, raggiungendo, in quest'ultima sindrome, circa il 90% dei riscontri.\nTra i sintomi, piuttosto variabili, possono essere presenti dolori precordiali atipici, astenia, tachicardia (a volte riferibili ad aritmie) e dispnea. In casi rari sincopi.\nEsami di laboratorio e strumentali.\nGli esami pi\u00f9 comunemente usati per una corretta diagnosi sono i seguenti:\nEsami meno frequenti , ma talora utilizzati per diagnosi differenziali possono contemplare la radiografia del torace, la scintigrafia miocardica, il cateterismo cardiaco e lo studio elettrofisiologico.\nTrattamento.\nLa maggior parte dei prolassi della valvola mitrale sono asintomatici e difficilmente arriveranno alla terapia chirurgica. In realt\u00e0 una certa percentuale di pazienti, se \u00e8 presente il rigurgito valvolare e questo sia moderato, andr\u00e0 incontro a delle valutazioni cliniche seriate per seguire l'andamento delle alterazioni anatomiche nel tempo e poter definire il \"timing\" chirurgico con maggior precisione.\nSi possono distinguere almeno tre fasi nel \"follow up\" di tali pazienti:\nNon necessariamente un paziente attraversa tutte e tre le fasi, in genere il problema si pone in presenza di rigurgito, che pu\u00f2 provocare nel tempo importanti alterazioni anatomiche. Le tecniche attualmente si orientano sulla terapia chirurgica mini invasiva e sulla ricostruzione della valvola piuttosto che l'impianto di protesi valvolare cardiaca.\nNelle riparazioni della mitrale con severo prolasso da degenerazione mixomatosa e no, vengono sempre pi\u00f9 spesso utilizzate le corde tendinee artificiali, che hanno confermato degli eccellenti risultati a breve e medio termine.\nDa qualche anno la riparazione robotica viene utilizzata in pazienti con problemi alla correzione chirurgica tradizionale.\nSono in corso studi di confronto fra l'anuloplastica mitralica con anello sottodimensionato verso la sostituzione protesica, per l'insufficienza mitralica severa da ischemia miocardica.\nPrognosi.\nSolitamente, il prolasso della valvola mitrale \u00e8 una patologia con prognosi benigna. Tuttavia, in alcuni registri la mortalit\u00e0 complessiva \u00e8 del 15-20% superiore rispetto alla media della popolazione generale.\nCi\u00f2 che meglio correla con la mortalit\u00e0 sono la gravit\u00e0 del rigurgito mitralico e la ridotta frazione di eiezione, associate all'et\u00e0.\nPer i pazienti operati per mixoma, il rischio di recidiva del rigurgito, evidenziato da ecocardiografia postoperatoria dopo un mese, 5 anni e 8 anni dopo l'intervento, \u00e8 di circa il 94%, 58% e il 27% rispettivamente. La ragione dell'alto numero di recidive pu\u00f2 essere dovuto alla insoddisfacente riparazione chirurgica, dovuta al processo degenerativo della valvola mitrale mixomatosa.\nPrevenzione.\nCome \u00e8 stato pi\u00f9 volte ripetuto, il prolasso mitralico \u00e8 molto spesso asintomatico, pertanto le raccomandazioni possono essere distinte in generali e specifiche:\nIn genere \u00e8 raccomandabile l'utilizzo della profilassi antibiotica nelle cure dentarie, in procedure come broncoscopie e colonscopie, e biopsie.\nGravidanza.\nIl prolasso della mitrale si presenta pi\u00f9 frequentemente in donne giovani e fertili. Spesso \u00e8 un'anomalia congenita isolata, ma a volte, come gi\u00e0 detto, si associa alla sindrome di Marfan o altra patologia congenita.\nLe pazienti con prolasso generalmente non presentano problemi durante la gravidanza: l'aumento relativo delle camere ventricolari durante la gestazione riduce la discrepanza tra la valvola e il ventricolo, cosicch\u00e9 le gravide asintomatiche non richiedono alcun trattamento specifico oltre alla profilassi antibiotica durante il parto, quando l'endocardite batterica pu\u00f2 diventare una possibile complicanza.\nNelle pazienti con aritmie, vengono spesso usati i betabloccanti. Raramente, le pazienti gravide si complicano con un'embolia sistemica o polmonare, tanto da dover utilizzare una terapia anticoagulante.\nLe pazienti dovranno essere rassicurate sul fatto che questa patologia valvolare \u00e8 generalmente benigna e saranno seguite con l'ecocardiografia durante tutta la gestazione, ponendo grande attenzione all'eventuale variazione del rigurgito, se presente gi\u00e0 prima della gravidanza.\nProlasso valvolare mitralico negli atleti.\nNell'ambito della medicina dello sport, la valutazione degli agonisti con prolasso valvolare mitralico \u00e8 pi\u00f9 un problema medico-legale che clinico, poich\u00e9 deve essere rilasciata certificazione di idoneit\u00e0 all'attivit\u00e0 agonistica.\nAlcuni studi con follow-up clinici anche di alcuni anni hanno indicato come la valvulopatia mitralica legata al prolasso sia una cardiopatia sostanzialmente benigna e non influenzi in ambito sportivo le prestazioni atletiche, che possono essere anche di elevato livello. Nonostante ci\u00f2 si possono associare alcune complicanze, spesso aritmiche, e per tale motivo la concessione dell'idoneit\u00e0 sportiva a soggetti portatori di prolasso valvolare mitralico \u00e8 subordinata a un preciso protocollo di studio.\nDebbono essere considerati portatori di prolasso valvolare a rischio, e quindi esclusi dall'attivit\u00e0 agonistica, gli atleti con:\nLa classificazione delle attivit\u00e0 sportive in relazione all'impegno del sistema cardiocircolatorio \u00e8 basata principalmente sull'analisi della frequenza cardiaca e della pressione arteriosa, insieme a tre indici fondamentali: le resistenze periferiche, la gittata cardiaca e il grado di stimolazione adrenergica, legata anche a influenze emozionali durante le gare sportive. Le variazioni di frequenza cardiaca, resistenze periferiche e gittata cardiaca hanno permesso di identificare quattro gruppi: \u00abGruppo A-B-C\u00bb con impegno cardiovascolare ridotto, \u00abGruppo D\u00bb con impegno da medio a elevato.\nNei soggetti con aspetto mixomatoso e ridondante dei lembi valvolari, ma con rigurgito mitralico lieve, potr\u00e0 essere considerata l'idoneit\u00e0 agonistica per sport del gruppo A e del gruppo B, come la vela e gli sport equestri. Sono consigliati controlli cardiologici semestrali, poich\u00e9 il prolasso pu\u00f2 subire un'alterazione anatomica e funzionale in rapporto al possibile progredire della degenerazione mucoide e alla possibilit\u00e0 di alterazioni e rottura delle corde tendinee.\nIl prolasso mitralico negli animali.\nLa valvulopatia mitralica \u00e8 la patologia acquisita cronica pi\u00f9 frequente nei cani, costituendo dal 70% all'80% di tutte le cardiopatie canine.\nCon l'avvento della ecocardiografia le diagnosi si sono moltiplicate, rispetto alle precedenti tecniche utilizzate come il cateterismo cardiaco e l'angiografia.\nLa prevalenza \u00e8 maggiore nei cani di piccola taglia (barboncini, bassotti, chihuahua e meticci) e compare intorno agli 8-11 anni di vita. Alcuni studi hanno evidenziato problemi anche in una razza normalmente fra le non pi\u00f9 colpite come il Cavalier King Charles Spaniel.\nRecenti studi hanno evidenziato come gli stress meccanici, possano determinare la messa in circolo di alcune sostanze che favoriscono la degenerazione mixomatosa: una di queste sostanze, la serotonina, pare svolga un ruolo primario. Le modalit\u00e0 dell'attivazione neuro-ormonale e il momento in cui questa avviene nel corso della malattia, sono ancora motivi di controversia.\nLa cardiochirurgia riparativa o sostitutiva della valvola \u00e8 stata introdotta di recente nella pratica clinica, ma appare promettente e risolutiva al pari di quella umana.\nSono stati riportati dei casi di endocardite batterica in personale medico-veterinario affetto da prolasso mitralico: il germe patogeno sarebbe stato contratto durante la routine lavorativa e secondario a morsi o graffi inusuali."}
{"id": "1617475", "revid": "287204", "url": "https://it.wikipedia.org/wiki?curid=1617475", "title": "Museo Carlo Bilotti", "text": "Il Museo Carlo Bilotti \u00e8 un museo di arte contemporanea della citt\u00e0 di Roma. Ha sede nell'\"Aranciera\" di Villa Borghese ed ospita dipinti, sculture e acquerelli della collezione donata dall'imprenditore e collezionista italoamericano Carlo Bilotti, che comprende opere di Giorgio De Chirico, dipinti di Gino Severini, Andy Warhol e Larry Rivers e una scultura di Giacomo Manz\u00f9.\nAlcune sale sono destinate ad esposizioni temporanee.\nIl museo fa parte del sistema dei \"Musei in Comune\" e del progetto \"Parco dei musei\" di Villa Borghese.\nSede.\nUn edificio era gi\u00e0 presente nell'area prima degli interventi seicenteschi del cardinale Scipione Borghese. Manilli, nel 1650, descrive l'Aranciera come un edificio a due piani con torretta, logge coperte, un cortile quadrato dipinto a figure e paesi a graffito e colorati ed al centro del cortile una fontana a forma di navicella. In seguito, oltre alla modifica del cardinale Borghese, le modifiche all'edificio sono state molte. Tali modifiche hanno stravolto il palazzo rendendo quasi impossibile riconoscerne l'aspetto originario. Alla fine del Settecento venne ampliato e decorato per volere di Marcantonio IV Borghese, in concomitanza con la sistemazione del contiguo \"Giardino del Lago\". L'edificio venne utilizzato per feste ed eventi mondani ed era noto come \"Casino dei giuochi d'acqua\", per la presenza di fontane e ninfei in stile barocco.\nDal 1776 vari artisti, tra i quali Cristoforo Unterperger e Giuseppe Cades affrescarono le pareti interne, indi vennero aggiunti vari quadri. In seguito venne costruito un pergolato con degli agrumi.\nNel 1849 fu distrutto durante la difesa della Repubblica romana difatti una litografia successiva alla distruzione dell'edificio mostra che delle sale affrescate ne rimangono solamente dei miseri resti e fu in seguito ricostruito in forme modificate e senza decorazioni, per ospitare le piante di agrumi durante l'inverno, funzione dalla quale deriva l'attuale nome. Nel 1903, al momento dell'entrata in possesso di Villa Borghese da parte del comune di Roma, era adibito a uffici e abitazioni e fino al 1982 fu sede di un istituto religioso e quindi di uffici comunali. L'edificio \u00e8 stato quindi restaurato e l'esterno fu dipinto di rosso per crearvi il museo dedicato a Carlo Bilotti.\nCollezioni.\nIl nucleo pi\u00f9 consistente \u00e8 costituito da 18 opere di Giorgio De Chirico, una delle quali \u00e8 la scultura \"Ettore e Andromaca\", collocata all'esterno. Tra i dipinti sono presenti opere con temi tipici del maestro nel periodo successivo agli anni della prima pittura metafisica (quelli degli \"'archeologi\", dei \"cavalli in riva al mare\", dei \"mobili nella valle\" o \"nella stanza\", dei \"cavalieri\" o \"guerrieri antichi\").\nOpere di Giorgio De Chirico.\nAll'esterno del museo \u00e8 inoltre esposta la scultura \"Ettore e Andromaca\" (tiratura di due esemplari del 2006 da un originale del 1966).\nOpere di altri artisti.\nAncora all'esterno si trova la scultura in bronzo \"Grande cardinale\", di Giacomo Manz\u00f9 (tiratura di otto esemplari del 2004 da un calco originale del 1965)"}
{"id": "1617476", "revid": "1543377", "url": "https://it.wikipedia.org/wiki?curid=1617476", "title": "Sestrugno", "text": "Sestrugno o Sestrugn (in croato \"Sestrunj\") \u00e8 un'isola della Dalmazia settentrionale, in Croazia, situata a ovest di Zara. L'isola fa parte dell'arcipelago zaratino. Amministrativamente appartiene al comune di Oltre, nella regione zaratina. L'unico abitato, il villaggio omonimo di Sestrugno, si trova all'interno dell'isola ed ospitava, nel 2011, una popolazione di appena 48 abitanti. L'economia dell'isola si basa su agricoltura e pesca.\nGeografia.\nSestrugno si trova tra l'isola di Melada (a nord-ovest), le isole di Ton Grande, Sferinaz e Isola Lunga (a sud-ovest), l'isola di Raviane (a est) e Ugliano (a sud-est). La distanza da Zara \u00e8 di 15\u00a0km in linea d'aria, e di 12 \u00a0M di navigazione dal porto di Cablin (\"Kablin\"), a sud dell'isola. L'isola ha una superficie di 15,12\u00a0km\u00b2 e lo sviluppo costiero \u00e8 di 29,34\u00a0km, l'elevazione massima \u00e8 quella del monte Cerchiaro (\"Sridnji\" o \"Obru\u010dar\"), 185,3\u00a0m s.l.m.. Da punta Croce (\"rt Kri\u017e\") a punta Maurovizza (\"rt Marovica\") l'isola ha una lunghezza di circa 11\u00a0km. A nord si affaccia sull'ampio mare di Puntadura (\"Virsko more\"); il canale di Rivagno o di Raviane (\"Rivanjski kanal\"), ad est, la separa dall'isola omonima e dagli isolotti Tre Sorelle; a sud il canale di Mezzo (\"Srednji kanal\") la separa dall'Isola Lunga; mentre ad ovest il canale di Sestrugno (\"Sestrunjski kanal\") la separa da Ton Grande. Due approdi servono il villaggio di Sestrugno che si trova all'interno: valle Chervalin (\"uvala Hrvatin\") a nord e valle Cablin o Gablin (\"uvala Kablin\") a sud."}
{"id": "1617478", "revid": "119355906", "url": "https://it.wikipedia.org/wiki?curid=1617478", "title": "Preferenza per la liquidit\u00e0", "text": "In macroeconomia, viene definita preferenza per la liquidit\u00e0 la teoria di John Maynard Keynes sulla moneta e sul tasso di interesse.\nLa teoria.\nNella teoria neoclassica, il tasso di interesse rappresenta il \"premio per il risparmio\", ma questa variabile non viene presa in considerazione nella teoria monetaria di Keynes, riconducibile alla teoria quantitativa della moneta di Irving Fisher. Nella teoria quantitativa, infatti, la moneta \u00e8 vista solo nella sua funzione di \"intermediario degli scambi\". Il tasso di interesse \u00e8 determinato nel cosiddetto mercato delle merci, ove vengono scambiati risparmio e investimento. Nella cosiddetta \"versione di Cambridge\" della teoria quantitativa della moneta, viene introdotto il movente \"precauzionale\" che soggiace alla preferenza per la liquidit\u00e0: gli individui desidereranno mantenere moneta in forma liquida in maniera proporzionale rispetto alla propria ricchezza, per poter far fronte ad acquisti futuri. Questa versione della teoria quantitativa \u00e8 detta versione in termini \"\"di stock\" (non \"di flussi\"\", come \u00e8 invece per la teoria fisheriana), in quanto si riferisce alla quantit\u00e0 di moneta che gli individui intendono possedere in forma liquida in un determinato momento. Entra in gioco, quindi, la funzione della moneta di \"riserva di valore\".\nSecondo Keynes, che tratta approfonditamente questo argomento nel capitolo 15 della sua \"Teoria generale dell'occupazione, dell'interesse e della moneta\", \"Gli incentivi psicologici e commerciali alla liquidit\u00e0\" (ma lo introduce nel capitolo 13, \"La teoria generale del tasso di interesse\"), il tasso di interesse non \u00e8 il \"premio per il risparmio\" o, in altri termini, \"per l'astensione dal consumo abituale\", ma, piuttosto, esso rappresenta il costo-opportunit\u00e0 di detenere la moneta in forma liquida (tesoreggiamento), piuttosto che utilizzarla per acquistare titoli, immobili o altre attivit\u00e0 (finanziarie o reali) fruttifere. La scelta tra i due modi di conservare la ricchezza \u00e8, quindi, determinata dal livello del tasso di interesse. Alle motivazioni transattiva e precauzionale, Keynes aggiunge quella \"speculativa\", volta a ottenere il massimo vantaggio dalla suddivisione della propria ricchezza tra liquidit\u00e0 e le varie attivit\u00e0 finanziarie e reali disponibili sul mercato.\nLa preferenza per la liquidit\u00e0 aumenta al diminuire del tasso di interesse, secondo Keynes. Un abbassamento del tasso di interesse infatti, fa preferire la liquidit\u00e0 per due motivi: in primo luogo, si preferisce detenere moneta per approfittare di un possibile aumento del tasso in futuro; in secondo luogo, si preferisce detenere moneta per evitare le perdite patrimoniali derivanti dal fatto che quando il tasso di interesse aumenta, il valore dei titoli diminuisce. L'offerta di moneta \u00e8 determinata esogeneamente: essa cio\u00e8 \u00e8 determinata dalle autorit\u00e0 monetarie. Il tasso di interesse di equilibrio \u00e8 quello che rende pari offerta e domanda di moneta.\nL'inefficacia della politica monetaria e la \"trappola della liquidit\u00e0\".\nPer capire le conseguenze della teoria della preferenza per la liquidit\u00e0 nella politica monetaria, bisogna analizzare un tratto peculiare della curva della funzione della preferenza per la liquidit\u00e0, ovvero il tratto in cui scatta la cosiddetta trappola della liquidit\u00e0.\nA un livello molto basso del tasso di interesse, infatti, secondo la teoria scatter\u00e0 un meccanismo psicologico per cui, pur aumentando le autorit\u00e0 monetarie l'offerta di moneta, il tasso di interesse non scender\u00e0 ulteriormente. Infatti, a quel livello critico, non vi saranno operatori che \"crederanno\" ad un ulteriore ribasso del tasso, e domanderanno tutta la moneta offerta senza opporre alcuna resistenza.\nInoltre, anche al di sopra del tasso critico, la politica monetaria non \u00e8 molto efficace, perch\u00e9 nella teoria keynesiana titoli e moneta sono sostituti stretti, cosicch\u00e9 variazioni dell'offerta di moneta avranno comunque poca efficacia nell'influenzare il tasso di interesse.\nCritiche.\nMurray Rothbard nel suo libro \"Man, Economy, and State\" critica la teoria della liquidit\u00e0 keynesiana sostenendo che si tratta di un ragionamento circolare. Keynes sostiene che il tasso di interesse \u00e8 \"determinato\" dalla preferenza per la liquidit\u00e0, ma in pratica invece tratta poi il tasso di interesse come la \"causa determinante\" la preferenza per la liquidit\u00e0. Rothbard scrive: \"I keynesiani perci\u00f2 trattano il tasso di interesse non come determinato dalla preferenza per la liquidit\u00e0, ma piuttosto come una sorta di forza misteriosa e inspiegata che si impone sugli altri elementi del sistema economico\". \nAltre critiche provengono da esponenti della scuola post-keynesiana, come Alain Parguez della Universit\u00e9 de Franche-Comt\u00e9 (creatore della Teoria del Circuito Monetario) che sostiene si deve rifiutare la teoria della preferenza per la liquidit\u00e0 perch\u00e9 manca di ragionevoli evidenza empiriche nell'economia monetaria reale."}
{"id": "1617479", "revid": "51323", "url": "https://it.wikipedia.org/wiki?curid=1617479", "title": "Teoria della preferenza per la liquidit\u00e0", "text": ""}
{"id": "1617484", "revid": "1904508", "url": "https://it.wikipedia.org/wiki?curid=1617484", "title": "Chiese Leonine", "text": "Le chiese leonine sono oltre cinquanta edifici di culto accomunati dal fatto di essere stati realizzati o complessivamente ristrutturati negli anni compresi tra il 1846 e il 1878 per volere dell'allora vescovo di Perugia Vincenzo Gioacchino Pecci, il futuro papa Leone XIII, nel territorio della diocesi.\nLa dicitura \"chiese leonine\" identifica tradizionalmente un numero di 54 chiese, ovvero tutti e soli gli edifici citati nella \"relatione ad limina\" redatta da Pecci nel 1873, in cui sono elencate le chiese parrocchiali all'epoca in corso di ristrutturazione o in procinto di essere restaurate. Nel novero delle chiese leonine \u00e8 possibile per\u00f2 includere anche quelle che, pur non rientrando nell'elenco del 1873, sono state edificate o restaurate per volere di Pecci sia durante il suo episcopato (1846-1878) che dopo la sua ascesa al soglio pontificio (1878), giungendo cos\u00ec a un insieme di edifici pi\u00f9 ampio.\nGli edifici sono disseminati nel territorio dell'attuale arcidiocesi di Perugia-Citt\u00e0 della Pieve e possono idealmente essere fatti rientrare nell'area compresa tra i centri di Perugia, Marsciano e Castiglione del Lago, con sporadiche eccezioni nell'orvietano.\nLe chiese leonine presentano caratteri stilistici omogenei: hanno generalmente un'impostazione neoromanica o neogotica, che si manifesta sia in pianta (frequentemente a croce greca o latina) sia in prospetto (spesso a capanna semplice o a salienti). La loro riconoscibilit\u00e0 deriva anche dalla presenza di elementi architettonici ricorrenti quali un rosone, un portale e un sottogronda riccamente decorati, oltre a una torre campanaria integrata, accorpata o isolata rispetto al volume principale della chiesa.\nInoltre, le chiese presentano in facciata numerosi elementi in laterizio, utilizzato sia nella tessitura muraria sia nell'apparato decorativo sotto forma di terrecotte architettoniche. Proprio l'impiego del laterizio costituisce uno dei principali elementi ricorrenti in queste chiese, che non a caso sono piuttosto concentrate lungo la via Marscianese, nota in Umbria come \"via del laterizio\" per l'addensarsi lungo questa direttrice di numerose fornaci storiche. Tra queste, assume particolare rilevanza nello specifico caso delle chiese leonine il laboratorio artistico Angeletti-Biscarini, fondato e diretto dagli scultori Raffaele Angeletti e Francesco Biscarini, entrambi formatisi all'Accademia di Belle Arti di Perugia. Le opere del laboratorio, attivo a Perugia dagli anni cinquanta dell'Ottocento fino agli anni trenta del Novecento e specializzato nella produzione di terrecotte a stampo per uso architettonico, sono presenti in molte realizzazioni umbre del periodo postunitario.\nL'omogeneit\u00e0 stilistica e materica delle chiese \u00e8 legata anche ai progettisti coinvolti nella loro realizzazione, una squadra di architetti perugini di fiducia di Pecci tra cui spiccano le figure di Nazareno Biscarini, Guglielmo Calderini, Giovanni Caproni, Giovanni Santini e Guglielmo Rossi."}
{"id": "1617485", "revid": "13833", "url": "https://it.wikipedia.org/wiki?curid=1617485", "title": "Sestrunj", "text": ""}
{"id": "1617492", "revid": "1934238", "url": "https://it.wikipedia.org/wiki?curid=1617492", "title": "Paolo Giordano (scrittore)", "text": "Nel 2008 ha vinto il premio Strega con il suo primo romanzo \"La solitudine dei numeri primi\".\nBiografia.\nPaolo Giordano vive a San Mauro Torinese (TO). Il padre Bruno \u00e8 un ginecologo, la madre Iside \u00e8 un'insegnante d'inglese; ha una sorella maggiore, Cecilia, di tre anni pi\u00f9 grande.\nNel 2001 si \u00e8 diplomato con 100/100 al liceo scientifico statale \"Gino Segr\u00e9\" di Torino; dopo aver conseguito, con lode, nell'anno accademico 2005-2006, la laurea specialistica in fisica delle interazioni fondamentali presso l'Universit\u00e0 di Torino, con una tesi premiata fra le migliori, ha vinto una borsa di studio per frequentare il corso di dottorato di ricerca in fisica delle particelle, presso la Scuola di dottorato in Scienza e alta tecnologia del medesimo ateneo. In un progetto co-finanziato dall'Istituto nazionale di fisica nucleare, ha studiato le propriet\u00e0 del quark bottom, in particolare il decadimento inclusivo del mesone B nel canale semileptonico e radiativo. Ha conseguito il dottorato di ricerca in fisica teorica nel 2010.\n\u00c8 autore del romanzo \"La solitudine dei numeri primi\", edito da Arnoldo Mondadori Editore nel gennaio del 2008, che vince nello stesso anno il premio Campiello Opera Prima, il premio Fiesole Narrativa Under 40, il Premio Strega e il Premio letterario Merck Serono; a 26 anni \u00e8 il pi\u00f9 giovane scrittore ad aver vinto lo Strega. Secondo \"Tuttolibri\", \"La solitudine dei numeri primi\" \u00e8 il libro pi\u00f9 venduto in Italia nel 2008, con pi\u00f9 di un milione di copie acquistate.\n\u00c8 un libro \"stimolante e inquietante che fa riflettere sul disagio di settori del mondo giovanile, simbolicamente rappresentato dai numeri primi, cio\u00e8 come i protagonisti, strettamente uniti eppure invincibilmente divisi\". Secondo l'autore, Mattia e Alice, i protagonisti del romanzo, \"estremamente rappresentativi di un certo mondo giovanile della borghesia, della borghesia opulenta, che garantisce agiatezza ai propri figli lasciandoli nella pi\u00f9 assoluta solitudine spesso abbandonati a se stessi\", sono due numeri primi gemelli, cio\u00e8 separati da un unico numero pari che non permette loro d\u2019incontrarsi, nonostante siano cos\u00ec vicini. Tale idea di fondo de \"La solitudine dei numeri primi\" \u00e8 nata durante la fase di scrittura (durata nove mesi); Giordano, infatti, non era a conoscenza dell'esistenza di questo tipo particolare di numeri primi, ma li ha scoperti consultando Wikipedia.\nIl titolo del romanzo fu scelto da Antonio Franchini, editor Mondadori, nell'ottobre del 2007; Giordano lo aveva intitolato in origine \"Dentro e fuori dall'acqua\", che rimane come titolo del quinto capitolo. Per la copertina, \u00e8 stato usato l'autoscatto di una ventenne olandese di nome Mirjan, pubblicato su deviantART il 14 ottobre 2007; Giordano stesso pone la particolare copertina, che mostra un viso volutamente ambiguo, fra le concause del successo dell'opera, indicando come molte persone, alle presentazioni del libro, abbiano dichiarato di \"essere state indotte ad acquistarlo da quello sguardo in copertina\". La dedica del libro (\"A Eleonora, perch\u00e9 in silenzio te l'avevo promesso\") \u00e8 per un'amica dei tempi del liceo.\nIl 10 settembre 2010 \u00e8 uscito nelle sale italiane il film tratto dal romanzo, una coproduzione italiana, francese e tedesca, con il supporto della \"Film Commission Torino Piemonte\", in concorso alla 67\u00aa Mostra internazionale d'arte cinematografica di Venezia. Il film, girato fra la fine di agosto del 2009 e il gennaio del 2010, \u00e8 diretto da Saverio Costanzo, curatore della sceneggiatura assieme a Giordano; nel cast, Alba Rohrwacher nella parte di Alice, e Isabella Rossellini.\nGiordano ha ricevuto il 9 luglio 2008 il premio letterario Merck Serono nella sezione narrativa e il 23 agosto 2008 il premio letterario Frignano opera prima. \u00c8 anche il vincitore della XIV edizione del premio letterario Alassio Cento libri - Un Autore per l'Europa, che ha ricevuto il 13 settembre 2008, ed \u00e8 stato tra i finalisti della XVIII edizione del premio PEN Club Italiano.\nNel 2006-2007, Giordano ha frequentato due corsi esterni della Scuola Holden; qui ha incontrato Raffaella Lops, divenuta successivamente suo editor e agente. Ha una rubrica su \"Gioia\", dove scrive racconti prendendo spunto da una notizia e un numero. Ha pubblicato il racconto \"La pinna caudale\" sul numero 41 (gennaio-marzo 2008) della rivista \"Nuovi Argomenti\", in uno speciale dedicato ai \u00abNon ancora trentenni\u00bb, agli autori nati negli anni ottanta. Il 12 giugno 2008, al VII Festival delle Letterature di Roma, ha presentato il racconto inedito \"Vitto in the box\".\nDopo aver visitato nel 2006 un progetto di Medici Senza Frontiere a Kinshasa, nella Repubblica Democratica del Congo, nel quale l'organizzazione assiste i malati di AIDS e le prostitute del quartiere Masina, ha scritto il racconto \"Mundele\" (il bianco), presentato il 16 maggio 2008 a Milano al festival Officina Italia e pubblicato nel novembre del 2008 nell'antologia \"Mondi al limite. 9 scrittori per Medici Senza Frontiere\", curata da MSF per Feltrinelli.\nNella seconda serata del Festival di Sanremo 2009, il 18 febbraio 2009, una sua lettera scritta per l'occasione viene letta dall'attore Alessandro Haber.\nNell'ottobre 2012 Giordano pubblica il nuovo libro, dal titolo \"Il corpo umano\". Il romanzo viene promosso con una serie di reading teatrali in tutta Italia con le musiche originali suonate dal vivo dal duo PLUS (MinusAndPlus), tra gli ospiti sul palco in alcuni teatri anche Alba Rohrwacher.\nNel febbraio 2013 \u00e8 membro della giuria di qualit\u00e0 alla 63\u00aa edizione del Festival di Sanremo, condotta da Fabio Fazio e Luciana Littizzetto.\nIl 26 marzo 2020 pubblica per Einaudi il saggio \"Nel contagio\", un saggio ricco di riflessioni sul nostro tempo e sul Covid-19 che \u00e8 uscito in allegato anche col \"Corriere della Sera\". Il volume \u00e8 in corso di traduzione in pi\u00f9 di trentacinque Paesi. Prosegue poi la sua riflessione sul Covid nel saggio \"Le cose che non voglio dimenticare\", sempre per Einaudi, ma pubblicato nella nuova collana di e-book i \"Quanti\" nel giugno 2021."}
{"id": "1617495", "revid": "125613038", "url": "https://it.wikipedia.org/wiki?curid=1617495", "title": "Alleati della seconda guerra mondiale", "text": "Gli Alleati della seconda guerra mondiale (spesso semplicemente Alleati) furono tutti i Paesi che si coalizzarono contro le potenze dell'Asse durante la seconda guerra mondiale. \nLe tre potenze principali che svolsero un ruolo decisivo nel conflitto furono gli Stati Uniti, l'Unione Sovietica e il Regno Unito; la turbolenta alleanza tra queste tre potenze venne denominata da Winston Churchill la Grande Alleanza, mentre i tre capi, lo stesso Churchill, Franklin Delano Roosevelt e Josif Stalin sono passati alla storia come i Tre Grandi.\nUtilizzo del termine.\nAnche se convenzionalmente vennero chiamati col nome di \u00abAlleati\u00bb; l'espressione non fu mai formalmente utilizzata dai membri della coalizione. Al contrario, nel dicembre del 1941 il presidente statunitense Franklin Delano Roosevelt scelse per i paesi alleati il nome di \"Nazioni Unite\". La successiva Dichiarazione delle Nazioni Unite del 1\u00ba gennaio 1942 \u00e8 alla base della nascita dell'ONU.\nPaesi costituenti.\nIn senso stretto, gli Alleati sono stati il Regno Unito, assieme ai Paesi che componevano l'Impero britannico, e gli Stati Uniti con i Paesi loro alleati. La Francia, nonostante la parentesi che va dalla sconfitta del 1940 alla liberazione del 1944, \u00e8 considerata parte degli Alleati, come dimostra il fatto di aver ottenuto al termine del conflitto una zona di occupazione della Germania e di essere stata inclusa nel consiglio di sicurezza dell'ONU in qualit\u00e0 di potenza vincitrice.\nStoricamente viene inclusa tra gli Alleati anche l'Unione Sovietica, sebbene nell'estate del 1939 il governo sovietico avesse concluso, stante la stagnazione dei colloqui con Regno Unito e Francia per un patto in funzione antitedesca, un accordo di non aggressione con la Germania, conosciuto come Patto Molotov-Ribbentrop, il quale regolava anche le relative \"zone di influenza\" dei due Paesi e permise agli stessi di spartirsi il territorio polacco nell'ottobre successivo. L'operazione Barbarossa scattata il 22 giugno 1941 mut\u00f2 completamente le prospettive politiche e strategiche, spingendo l'Impero britannico e l'Unione Sovietica a un'alleanza formale. Sul piano ideologico e di politica internazionale i sovietici rimasero sempre lontani dalle concezioni delle democrazie occidentali, mentre sul piano militare la collaborazione tra le tre maggiori potenze alleate fu spesso difficile e minata dalla diffidenza reciproca.\nViene inclusa, inoltre, la Cina, gi\u00e0 in guerra col Giappone prima dell'inizio del conflitto e divenuta cobelligerante dopo l'attacco di Pearl Harbor. La coalizione di guerra delle quattro nazioni, divenne anche nota con la definizione, coniata da Franklin Delano Roosevelt, di \"quattro potenze\", corrispondeva ai quattro principali alleati della seconda guerra mondiale: il Regno Unito, gli Stati Uniti, l'Unione Sovietica e la Cina.\nCronologia della partecipazione alla guerra.\nLe Nazioni Unite furono un'alleanza strutturale, la prima nella storia a proseguire i suoi scopi tramite un'organizzazione internazionale anche dopo il termine della guerra. I suoi 51 membri entrarono nel conflitto in tempi differenti."}
{"id": "1617504", "revid": "123887049", "url": "https://it.wikipedia.org/wiki?curid=1617504", "title": "Andrea Freccero", "text": "Carriera e opere.\nEsordi e anni novanta.\nDopo aver completato gli studi a Genova fino al diploma al liceo artistico nel 1986, entra nello studio di Giovan Battista Carpi, uno dei maestri della scuola italiana della Disney dove apprende le basi del fumetto per poi entrare all\u2019Accademia Disney, dove segue le lezioni di Giorgio Cavazzano.\nDopo aver collaborato a una storie di Carpi nel 1989 esordisce per la Disney Italia sul settimanale \"Topolino\" con la storia \"\"Topolino e il grosso caso\",\" scritta da Carlo Panaro e disegna la sua prima copertina nel 1992 per l'albo \"Topolino presenta: Qui, Quo, Qua e il soccorso...come si deve\" contenente la storia omonima, gi\u00e0 pubblicata sul n. 1904 di \"Topolino\" e ripubblicata a s\u00e9 stante per conto della LIPU.; e insieme ad altri autori, la storia promozionale \"Paperino e il mistero di Lucca\", dedicata all'evento fumettistico del Lucca Comics; nello stesso periodo realizza i primi due episodi della saga celebrativa \"60 anni insieme con Topolino\", pubblicati su un volume speciale dedicato all'omonima mostra del 1993.\nFra le altre opere del periodo disegna su testi di Nino Russo nel 1991, la storia \"La metamorfosi di un papero\", parodia de \"La metamorfosi\" di Franz Kafka e nel 1995 la parodia \"Paperleon dai scorcia\", scritta da ispirandosi al personaggio cinematografico di Brancaleone da Norcia; dei questa realizza nel 1997 un sequel, \"Paperleone in Oriente\", pubblicato sul n. 2150 di \"Topolino\" .\nIn quegli stessi anni collabora con la Disney americana, disegnando un paio di storie per la serie \"Disney Adventure\".\nAnni 2000/2010.\nPartecipa al progetto editoriale di rilancio del personaggio di Paperinik realizzando diverse storie per la testata \"PK\", grazie alle quali, nel 2003, viene premiato come miglior disegnatore dell\u2019anno; collabora anche alla serie \"DoubleDuck\" ideandone in collaborazione con altri autori la caratterizzazione grafica e stilistica. Successivamente si impegna nella realizzazione della serie \"Star Top\", parodia di Star Trek su testi di Bruno Enna. Insieme a Enrico Faccini ha creato il personaggio di Timoteo Piccione, che verr\u00e0 impiegato in alcune storie di Paperino.\nGli viene affidata la realizzazione della copertina del n. 3000 di \"Topolino\"\",\" ; fra le altre copertine realizzate c'\u00e8 \"variant\" celebrativa a \u201cquattro ante\u201d per il n. 3023 presentata a Lucca 2013 e che segna il cambio di editore con il passaggio delle testate Disney alla Panini Comics. Come copertinista, dal 2010 \u00e8 responsabile della collana \"I Classici di Walt Disney\" e, dal 2012, di \"Paperinik Appgrade\" oltre a divenire per oltre dieci anni disegnatore ufficiale delle copertine del \u201c\"Lustiges Taschenbuch\"\u201d, collana Disney pubblicata in nord Europa da Egmont Ehapa, per il quale realizza anche storie a fumetti e illustrazioni di vario genere. Dal 2013 \u00e8 il copertinista, assieme a Max Monteduro, della serie \"Le pi\u00f9 belle storie Disney\" e di \"Disney - Capolavori della Letteratura\". Collabora anche con l\u2019americana IDW che gli affida sempre la realizzazione delle copertine.\nOltre che per la Disney ha altre esperienze con per la Ferrero in qualit\u00e0 di creativo per il marketing, Philips, Rovio (Angry Birds) e Gl\u00e9nat tra le altre.\nNel 2016 la parte creativa di una serie di fumetti per il mercato internazionale, Donald Quest.\nDall' aprile 2019 \u00e8 supervisore artistico di \"Topolino\"."}
{"id": "1617515", "revid": "628767", "url": "https://it.wikipedia.org/wiki?curid=1617515", "title": "Chicoas\u00e9n", "text": "La citt\u00e0 di Chicoas\u00e9n \u00e8 a capo dell'omonimo comune, nello stato del Chiapas, Messico. Conta 3.346 abitanti secondo le stime del censimento del 2005 e le sue coordinate sono 16\u00b057'N 93\u00b006'W.&lt;br&gt;\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica I: CENTRO.\nToponimia.\nIn epoca preispanica il paese si chiamava Chicoasentepek, parola n\u00e1huatl che significa \"sei posti o monti\" dalle parole \"Chicoas\u00e9n\": \"sei\" e \"Tepek\":\"posto o monte\""}
{"id": "1617516", "revid": "767487", "url": "https://it.wikipedia.org/wiki?curid=1617516", "title": "Juzo Megure", "text": " \u00e8 un personaggio immaginario e uno dei personaggi principali della serie manga e anime \"Detective Conan\", creata da G\u014dsh\u014d Aoyama ed edita in Giappone dalla Shogakukan, nello Sh\u014dnen Sunday, ed in Italia dalla Star Comics.\nBiografia.\nJuzo Megure \u00e8 un della prima squadra investigativa della polizia metropolitana di Tokyo, quella che si occupa degli omicidi, nonch\u00e9 il poliziotto che compare pi\u00f9 volte all'interno della serie. Il pi\u00f9 delle volte, si limita ad essere la spalla destra di Kogoro Mori nella risoluzione dei casi. Prima che Shinichi Kudo diventasse Conan, lavoravano spesso a dei casi insieme. \u00c8 il diretto superiore degli agenti Wataru Takagi e Miwako Sato.\nPorta sempre un impermeabile e un cappello, che indossa per nascondere una ferita che si fece durante il suo primo caso di vent'anni prima, in cui conobbe l'attuale moglie: Midori Megure. Lei volle fare da esca per aiutare la polizia ad arrestare un serial killer che investiva con l'auto le ragazze che, come lei, portavano la gonna lunga, simile a quella delle sukeban. Il criminale cerc\u00f2 di investire sia lei che Megure, ed entrambi si procurarono una ferita sulla fronte.\nSecondo i fatti narrati nel , era l'assistente di Kogoro quando ancora quest'ultimo lavorava nella polizia. Nello stesso lungometraggio, si scopre che, proprio in quel periodo, era un fumatore. Si tratta comunque di una storia non scritta da G\u014dsh\u014d Aoyama.\nOrigine del nome.\nIl suo cognome deriva da quello del commissario Jules Maigret, personaggio letterario creato dalla penna di Georges Simenon. Il cognome di quest'ultimo si pu\u00f2 trascrivere in katakana come \u30e1\u30b0\u30ec, cio\u00e8 proprio \"Megure\", che si pronuncia approssimativamente \"Megr\u00e9\", come il nome \"Maigret\", poich\u00e9 la \"u\" \u00e8 quasi muta. Il nome di battesimo, J\u016bzo, viene rivelato per la prima volta nel secondo film ed assomiglia al nome \"Jules\".\nComparse in altri manga.\nMegure compare anche in \"Kaito Kid\", altro manga dello stesso autore, nei due capitoli intitolati \"Black Star\", terzo e quarto del quarto volume."}
{"id": "1617523", "revid": "287204", "url": "https://it.wikipedia.org/wiki?curid=1617523", "title": "Chicoasen", "text": ""}
{"id": "1617527", "revid": "86341", "url": "https://it.wikipedia.org/wiki?curid=1617527", "title": "Enrico Faccini", "text": "Giunto alla redazione di \"Topolino\" nel 1988 dopo un periodo di apprendistato sotto la guida di Giovan Battista Carpi e Romano Scarpa, esordisce con la storia \"Qui, Quo, Qua e il rock rimbomb\u00e9ros\", pubblicata sul numero 1772 del settimanale, datato 12 novembre 1989.\nFaccini riappare nel 1991 con la storia \"Paperino e la febbre del body-building\", pubblicata sul numero 127 del mensile \"Paperino Mese\" del gennaio 1991.\nEsordisce nel 1995 come autore completo con la storia \"Archimede e la macchina antistress\", dando il via ad una produzione personale di notevole portata.\nNelle sue storie in stile barksiano, Faccini utilizza spesso come protagonisti i due cugini Paperino e Paperoga; storie di questo genere sono ad esempio \"Paperino e Paperoga e il gonfiaggio catastrofico\" (1997), \"Paperino, Paperoga e il servizio alienante\" (1998), \"Paperino e la nautivilla\" (1998), su testi di Carlo Gentina, \"Paperino e il regalo artistico\" (1998), \"Un bel rompicapo\" (1999), \"Paperino e il raggio gommopongo\" (1999) o \"Zio Paperone e la \"Full-immersion\" culturale\" (2000).\nInsieme al disegnatore genovese Andrea Freccero, Faccini ha dato vita al personaggio di Timoteo Piccione, dalla curiosit\u00e0 irrefrenabile, character apparso come comprimario di Paperino in un paio di storie.\nFaccini \u00e8, inoltre, autore completo di numerose strip contenute in Topolino."}
{"id": "1617530", "revid": "2110845", "url": "https://it.wikipedia.org/wiki?curid=1617530", "title": "Andr\u00e9 Chastel", "text": "Biografia.\nProfessore nel Coll\u00e8ge de France, ove tenne la cattedra di arte e civilt\u00e0 del Rinascimento italiano dal 1970 al 1984, dal 1956 fu membro del Centro Internazionale di studi umanistici di Roma, mentre, dal 1975 dell'Acad\u00e9mie des inscriptions et belles-lettres."}
{"id": "1617531", "revid": "648655", "url": "https://it.wikipedia.org/wiki?curid=1617531", "title": "Miwako Sato", "text": ""}
{"id": "1617532", "revid": "578661", "url": "https://it.wikipedia.org/wiki?curid=1617532", "title": "Indirezione", "text": "In informatica l'indirezione (detta anche riferimento indiretto) \u00e8 la tecnica che consente di indicare un oggetto o un valore mediante un suo riferimento invece che direttamente. Il termine viene utilizzato frequentemente nei linguaggi di programmazione per indicare l'uso dei puntatori.\nTeoria.\nLa forma pi\u00f9 semplice e comune di indirezione avviene ogniqualvolta un processore accede ad una memoria. Le memorie sono solitamente organizzate in una sequenza di celle, ciascuna delle quali contiene un valore (una sequenza di bit), accessibile mediante il proprio indirizzo.\nQuando il processore richiede il contenuto di una cella di memoria ne fornisce l'\"indirizzo\" alla memoria (\"1002\" nell'esempio), che ne restituisce il valore (\"17\" in questo caso). L'operazione di sostituzione dell'indirizzo per il contenuto effettuata dalla memoria \u00e8 l'esempio pi\u00f9 semplice di indirezione.\nUn esempio pi\u00f9 complesso di indirezione \u00e8 quello relativo al metodo di indirizzamento indiretto. In questo caso il contenuto della cella di memoria non \u00e8 direttamente il valore voluto, ma \u00e8 solo il suo indirizzo; sar\u00e0 necessario accedere una seconda volta alla memoria per ottenere il dato desiderato.\nSempre dall'esempio a lato, se il microprocessore facesse un indirizzamento indiretto alla locazione numero 1003, eseguirebbe in sequenza questi due passi:\nQuesto tipologia di indirizzamento richiede pi\u00f9 tempo per essere eseguita, dato che necessita di due accessi distinti alla memoria; per questa ragione \u00e8 stata eliminata dai processori in architettura RISC, nei quali i passi indicati sopra devono essere scritti esplicitamente. Un esempio in linguaggio assemblatore:\nNella sua accezione pi\u00f9 comune il termine indirezione si riferisce all'utilizzo di \"puntatori\", che sono l'equivalente dell'indirizzamento indiretto in un linguaggio di programmazione ad alto livello. In questi linguaggi, gli indirizzi di memoria sono indicati mediante nomi simbolici detti variabili, ed il termine \"puntatore\" viene utilizzato per indicare una variabile (una cella di memoria) destinata a contenere un indirizzo invece di un valore.\nIl formalismo utilizzato per indicare l'operazione di indirezione dipende dal linguaggio utilizzato. Ad esempio nel linguaggio c viene utilizzata la notazione \"*NomeVariabile\" per indicare l'accesso alla locazione il cui indirizzo \u00e8 contenuto nella cella di memoria denominata \"NomeVariabile\".\nIn questo contesto l'operazione inversa a quella di indirezione \u00e8 denominata \"AddressOf\" (trad. \"indirizzo di\"), e consiste nell'ottenere l'indirizzo di memoria di una variabile dato il suo nome. Nel linguaggio c questa operazione \u00e8 rappresentata dal simbolo &amp;.\nI linguaggi di programmazione orientati agli oggetti tendono a mascherare al programmatore l'utilizzo dei puntatori e dell'indirezione, pur utilizzandoli estensivamente al loro interno. A tutti gli effetti ciascun \"oggetto\" dichiarato o utilizzato in questi linguaggi viene acceduto mediante l'operazione di indirezione, consentendo di ottenere in tal modo il loro polimorfismo."}
{"id": "1617533", "revid": "594360", "url": "https://it.wikipedia.org/wiki?curid=1617533", "title": "Ninzaburo Shiratori", "text": ""}
{"id": "1617537", "revid": "72396", "url": "https://it.wikipedia.org/wiki?curid=1617537", "title": "Takagi Wataru", "text": ""}
{"id": "1617540", "revid": "1602064", "url": "https://it.wikipedia.org/wiki?curid=1617540", "title": "Chicomuselo", "text": "La citt\u00e0 di Chicomuselo \u00e8 a capo dell'omonimo comune, nello stato del Chiapas, Messico. Conta 5.027 abitanti secondo le stime del censimento del 2005 e le sue coordinate sono 15\u00b044'N 92\u00b017'W.\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica III: FRONTERIZA.\nToponimia.\nLa parola Chicomuselo significa in lingua n\u00e1huatl \"luogo delle sette giaguari\""}
{"id": "1617543", "revid": "767487", "url": "https://it.wikipedia.org/wiki?curid=1617543", "title": "Casanova '70", "text": "Casanova '70 \u00e8 un film del 1965 diretto da Mario Monicelli.\nTrama.\nAndrea Colombetti, maggiore italiano distaccato presso la NATO, \u00e8 esperto nel sedurre le donne con qualche dose di adrenalina. Qualcosa per\u00f2 va storto e il suo psicanalista gli ordina una vacanza rilassante. Ma i giochi di seduzione non finiscono.\nProduzione.\nAlcuni esterni del film furono girati in Puglia: in particolare nei Comuni di Conversano (il Castello Marchione ambienta la residenza siciliana dove Mastroianni accompagna la Mell), Turi (la Masseria Caracciolo, dove risiede Virna Lisi), Alberobello (il \"Trullo Sovrano\", in Piazza Sacramento, dove abita la \"pedicure\" Moira Orfei) e Locorotondo, in via Garibaldi, nel cuore del centro storico.\nFurono, altres\u00ec, girate scene in Sicilia, ad Augusta, in provincia di Siracusa. Alcune scene sono ambientate anche a Polignano a Mare, Altamura (stazione) e Monopoli, oltre che ad Ostuni (discesa panoramica). Le scene del concerto sono state girate nell'incantevole Teatro Olimpico di Vicenza.\nPremi e riconoscimenti.\nIl film \u00e8 stato candidato all'Oscar per la miglior sceneggiatura originale.\nInoltre il premio al Festival internazionale del cinema di San Sebasti\u00e1n \u00e8 stato conferito a Marcello Mastroianni come \"miglior attore\", e a Mario Monicelli per la \"migliore regia\"."}
{"id": "1617549", "revid": "767487", "url": "https://it.wikipedia.org/wiki?curid=1617549", "title": "Killers (gruppo musicale statunitense)", "text": "I Killers sono un gruppo musicale heavy metal originario di New York formatosi nel 1990, su iniziativa dell'ex cantante degli Iron Maiden Paul Di'Anno.\nStoria.\nTra la fine del 1990 e l'inizio del 1991, l'ex batterista dei Battlezone Steve Hopgood ebbe l'idea di formare una nuova band e si mise in contatto con il cantante del suo vecchio gruppo, Paul Di'Anno, e con il chitarrista Cliff Evans. Di'Anno, che ai tempi risiedeva a Los Angeles, vol\u00f2 fino a New York per raggiungere gli altri due musicisti ed insieme formarono i Killers, reclutando anche John Gallagher (dai Raven) come bassista e Ray De Tone alla seconda chitarra.\nIl gruppo registr\u00f2 in brevissimo tempo un album live dal titolo \"Assault on South America\", contenente un gran numero di cover degli Iron Maiden, dei Battlezone e di altre canzoni famose come \"We Will Rock You\" e \"Smoke on the Water\". Questo disco venne distribuito principalmente sul mercato sudamericano, perch\u00e9 i Killers erano interessati a fare una tourn\u00e9e in quelle zone: sul retro della copertina sono infatti stampigliate le parole \u00abRecorded in Brazil, Argentina and Venezuela in Summer of 1993\u00bb (Registrato in Brasile, Argentina e Venezuela nell'estate del 1993). Comunque, secondo le parole di John Gallagher, il tour in Sud America non venne mai effettuato, tanto che l'intero album venne registrato a New York su un camion attrezzato come unit\u00e0 mobile di registrazione. Qualche tempo dopo, una casa discografica canadese di nome Magnetic Air Productions lanci\u00f2 sul mercato mondiale un disco pirata (bootleg), con una copertina diversa, in modo da non pagare alcun diritto ai Killers.\nI Killers fino a quel momento avevano mandato dei provini a molte grosse etichette discografiche, come Virgin, EMI, Sony e BMG. La band suonava solo cover degli Iron Maiden, perch\u00e9 non avevano materiale originale: fu proprio suonando \"Phantom Of The Opera\" e \"Wrathchild\" che i Killers impressionarono tanto un rappresentante della BMG (che non conosceva le versioni originali delle canzoni) da indurlo ad offrire alla band un contratto da 250.000$.\nUna volta stipulato il loro primo contratto discografico, i Killers si misero subito al lavoro sul loro primo album, che usc\u00ec nel 1992 con il titolo di \"Murder One\". Inciso in circa due settimane, l'album fu preparato mentre la band alloggiava in un motel in cui il proprietario aveva allestito uno studio di prova. Ci volle solo un altro mese per la registrazione: la batteria venne registrata nel Vermont in una mezza giornata, ed alla fine l'album venne mandato a New York per gli ultimi ritocchi.\nDopo l'uscita di \"Murder One\", Paul spos\u00f2 una ragazza inglese con cui si trasfer\u00ec a New York, ma l'alcool e gli stupefacenti richiesero presto il loro tributo e il loro matrimonio fall\u00ec in breve tempo. Paul lasci\u00f2 quindi New York e and\u00f2 a vivere a Los Angeles con la sua nuova fidanzata: il rapporto fin\u00ec per\u00f2 con una lite ai coltelli che allert\u00f2 il dipartimento di polizia, che fece irruzione nell'appartamento e arrest\u00f2 Di'Anno per maltrattamenti coniugali, possesso di cocaina e reati legati al possesso di armi da fuoco. Il successivo processo condann\u00f2 Paul a passare 4 mesi nella prigione della contea di Los Angeles: fu in questa sede che egli scrisse le canzoni per il nuovo album dei Killers, inviandole per posta alla band che ora risiedeva nel Regno Unito.\nDopo il rilascio di Paul, il gruppo firm\u00f2 un contratto con la Bleeding Hearts Records di Newcastle e registr\u00f2 il secondo album \"Menace to Society\": il titolo era preso da un commento che il giudice di Los Angeles aveva fatto su Di'Anno durante il processo. Ispirato allo stile dei Pantera, l'album fu malamente accolto dalla critica mondiale, con l'eccezione della rivista Metal Hammer che in Germania lo vot\u00f2 come \"Best New Album\" di quell'anno.\nNel 2003, Paul e Cliff intrapresero una tourn\u00e9e in cui erano rimasti i soli due membri originali della band: Steve aveva infatti dovuto ritirarsi per un problema di acufeni, mentre Graham Bath aveva riportato danni permanenti alle mani a causa dell'et\u00e0 ormai avanzata ed aveva sviluppato una forma di artrite. Paul assunse allora dei nuovi musicisti, che ricordava dai tempi dei tour in Germania ed Austria: Marcus Thurston fu ingaggiato come secondo chitarrista, Darayus Kaye come bassista e Pete Newdeck come batterista (Paul aveva cercato di ingaggiare l'ex batterista degli Iron Maiden, Clive Burr, per questo ruolo, ma questi non era riuscito a presentarsi ai provini). Pi\u00f9 tardi, comunque, anche Cliff fu costretto a ritirarsi dalle scene in quanto malato di sclerosi multipla.\nFormazione.\nMembri passati:"}
{"id": "1617552", "revid": "2048534", "url": "https://it.wikipedia.org/wiki?curid=1617552", "title": "Pianto antico", "text": "Pianto antico \u00e8 una poesia di Giosu\u00e8 Carducci dedicata al figlio Dante.\nIl testo autografo reca la data giugno 1871. \u00c8 il quarantaduesimo componimento della raccolta \"Rime nuove\" (1887).\nI lutti familiari.\nIl 9 novembre 1870 il piccolo Dante mor\u00ec a soli 3 anni di et\u00e0, molto probabilmente di tifo, nella casa paterna di via Broccaindosso a Bologna. La mortalit\u00e0 infantile non era infrequente in quei tempi, dovuta spesso alle ancora limitate conoscenze della medicina.\nCos\u00ec Carducci descrive la morte improvvisa del figlio:\nDante era stato il primo maschio, dopo Beatrice e Laura, nato dopo il matrimonio di Carducci con Elvira Menicucci. L'ultima figlia, Libert\u00e0, nascer\u00e0 nel 1872.\nNel febbraio dello stesso anno il poeta aveva perso anche la madre, Ildegonda Celli, venendogli cos\u00ec a mancare in appena nove mesi quella che gli aveva dato la vita e quello a cui egli l'aveva trasmessa:\nDel primo grave lutto cos\u00ec scrisse al fratello:\nNella lettera sopra citata Carducci accenna ad un'altra tragica morte (\u00ab...riveggo il nostro fratello morto...\u00bb): il suicidio del fratello Dante nel 1857, appena ventenne, del quale il poeta aveva voluto mantenere il ricordo nel nome del proprio figlio.\nDi questi giovani morti dallo stesso nome e cos\u00ec vicini Carducci celebr\u00f2 ancora le vite interrotte prematuramente nel sonetto \"\", inserito anch'esso in \"Rime nuove\" e scritto poco tempo dopo la morte del figlio.\nIl testo.\nNel testo il poeta contrappone al piccolo defunto l'albero di melograno che nell'orto ha prodotto da poco nuovi germogli e a cui l'estate rid\u00e0 nuova vita con il calore e la luce. Dante, figlio di un povero corpo invecchiato e sciupato dal tempo, unico dono di una vita sentita ormai inutile, giace nella fredda terra di un camposanto, non potr\u00e0 pi\u00f9 vedere la luce del sole, n\u00e9 godere dell'amore.\nAnalisi.\nLa forma della poesia \u00e8 quella di una breve ode anacreontica in quartine di settenari, secondo lo schema abbc (il quarto verso sempre C, \u00e8 sempre tronco).\nIl simbolo del melograno.\n&lt;poem&gt;\nL'albero a cui tendevi\nLa pargoletta mano,\nIl verde melograno\nDa' bei vermigli fior,\n&lt;/poem&gt;\nIl pianto del padre \u00e8 antico come il dolore che gli uomini di tutti i tempi hanno provato di fronte alla morte. Emerge dal passato anche la figura del melograno, antico simbolo di fertilit\u00e0, di rinascita e resurrezione. Nell'antichit\u00e0 la melagrana era anche simbolo di fertilit\u00e0, di nuova vita ma anche, specie nell'arte rinascimentale italiana, in Donatello, Michelozzo, Verrocchio, Rossellino ed altri, il simbolo della melagrana, motivo ornamentale diffuso anche nella scultura, soprattutto sepolcrale e nell'architettura classica, era anche simbolo di morte.\nVita e morte.\n&lt;poem&gt;Nel muto orto solingo\nRinverd\u00ed tutto or ora\nE giugno lo ristora\nDi luce e di calor.\n&lt;/poem&gt;\nQuest'albero, che al termine dell'inverno appare secco e arido, tale da sembrare ormai morto, ecco che invece ricomincia a nascere al calore del sole primaverile e a mettere quei bei piccoli fiori, di un rosso intenso come quello del sangue vitale, che la giovane vita del piccolo Dante invano ha cercato di afferrare. Il melograno resusciter\u00e0 a nuova vita; non cos\u00ec il bambino, ormai per sempre nella terra fredda e nera.\nIl gioco dei termini usati nella poesia esprimono il netto contrasto tra la vita (\"luce\", \"calor\") e la morte (\"pianta... inaridita\", \"terra fredda\", \"terra negra\") tanto pi\u00f9 dolorosa quando coglie una \"pargoletta mano\" non pi\u00f9 capace di trattenere nelle sue mani la vita.\n&lt;poem&gt;\nTu fior de la mia pianta\nPercossa e inaridita,\nTu de l'inutil vita\nEstremo unico fior,\n&lt;/poem&gt;\nDante era stato l'ultimo, unico frutto, di una pianta, di quella ormai inutile vita che Carducci sente non pi\u00f9 scorrere in lui: ormai non piange neppure pi\u00f9, \u00e8 completamente inaridito perch\u00e9 la sua vita \u00e8 stata spezzata dalle radici.\nQuel piccolo orto, prima luminoso e sonoro dei rossi colori del melograno e dei giochi del bimbo ora appare al poeta troppo silenzioso e solitario ed ormai n\u00e9 il sole, n\u00e9 l'amore potranno farvi ritornare la vita.\nLo stesso ritmo infine della poesia sembra suggerire quelle nenie che si recitano ai bambini per farli addormentare ma qui non c'\u00e8 gioco fantastico, vi \u00e8 tristezza, rassegnazione profonda: questa \u00e8 una nenia per un sonno di morte.\n&lt;poem&gt;Sei ne la terra fredda,\nSei ne la terra negra;\nN\u00e9 il sol pi\u00f9 ti rallegra\nN\u00e9 ti risveglia amor.\n&lt;/poem&gt;\nLo stile.\nIl componimento \u00e8 ritenuto uno dei primi esempi di stile nominale per l'abbondanza di nomi (aggettivi e sostantivi) e la scarsa presenza di verbi. Questi ultimi, infatti, si rilevano nel testo ma o in funzione di aggettivo, espressa con dei participi passati (\"percossa e inaridita\") o in forma di verbo metaforico come \"rinverd\u00ec\"."}
{"id": "1617553", "revid": "49022", "url": "https://it.wikipedia.org/wiki?curid=1617553", "title": "Tigrane II di Armenia", "text": ""}
{"id": "1617563", "revid": "712828", "url": "https://it.wikipedia.org/wiki?curid=1617563", "title": "Episodi de L'Uomo Tigre", "text": "Questa \u00e8 la lista degli episodi de \"L'Uomo Tigre\", serie televisiva anime prodotta da Toei Animation e basata sull'omonimo manga scritto da Ikki Kajiwara e illustrato da Naoki Tsuji. I 105 episodi sono stati trasmessi su Yomiuri TV dal 2 ottobre 1969 al 30 settembre 1971. L'edizione italiana \u00e8 stata curata da Play World Film, doppiata da Bivision e trasmessa su Rete 4 nel corso del 1982.\nLe sigle di apertura e di chiusura originali sono rispettivamente e entrambe interpretate da Hiroshi Nitta, testo di Nashio Kitani, composizione e arrangiamento di Junsuke Kikuchi. L'edizione italiana adotta invece come sigla unica di apertura e chiusura \"L'uomo tigre\" de I Cavalieri del Re, scritta da Riccardo Zara e pubblicata nel singolo \"Angie/L'uomo tigre\"."}
{"id": "1617564", "revid": "767487", "url": "https://it.wikipedia.org/wiki?curid=1617564", "title": "Toh, \u00e8 morta la nonna!", "text": "Toh, \u00e8 morta la nonna! \u00e8 un film del 1969 diretto da Mario Monicelli.\nTrama.\nAdelaide, proprietaria di una importante azienda di prodotti insetticidi, muore improvvisamente: i suoi parenti, accorsi da diverse parti d'Italia, cercano di impossessarsi della sua eredit\u00e0 eliminandosi a vicenda. Si distingue tra i parenti solo il giovane nipote Carlo Alberto, che \u00e8 anche l'unico ad aver avuto un rapporto disinteressato con la nonna Adelaide. Rapporto che prosegue con lo spirito della nonna. Tocca proprio lui quindi diventare il nuovo padrone dell'azienda di famiglia; invece delle bombolette spray per\u00f2 preferisce produrre bombe per distruggere il sistema capitalistico.\nNote di produzione.\nIl film \u00e8 stato girato quasi per intero sul Lago Maggiore, a Stresa. Nella pellicola, infatti, l'abitazione di Adelaide e del marito \u00e8 una villa di Felice Riva (Villa Riva), situata nella localit\u00e0 di Alpino. Particolarmente adatta risultava per la (a quel tempo) recente fattura e per l'arredamento avveniristico, che anticipava quello in uso nel decennio a venire.\nNella storia - ambientata in una famiglia altoborghese - Monicelli tent\u00f2 di inserire, attraverso le figure giovanili - il clima della contestazione.\nPer ammissione dello stesso Monicelli: \u00abCommercialmente parlando questo film fu un disastro senza precedenti, eppure a me piace molto per il modo in cui fu girato, a inquadrature fisse, come ai tempi del muto\u00bb."}
{"id": "1617569", "revid": "116751752", "url": "https://it.wikipedia.org/wiki?curid=1617569", "title": "Murder One (album)", "text": "Murder One \u00e8 l'album di debutto dei Killers, pubblicato nel 1992."}
{"id": "1617572", "revid": "30445", "url": "https://it.wikipedia.org/wiki?curid=1617572", "title": "Nuorese (Subregione sarda)", "text": ""}
{"id": "1617573", "revid": "287204", "url": "https://it.wikipedia.org/wiki?curid=1617573", "title": "Hashim Thaci", "text": ""}
{"id": "1617574", "revid": "1745361", "url": "https://it.wikipedia.org/wiki?curid=1617574", "title": "Send Me an Angel (Vision Divine)", "text": "Send Me an Angel \u00e8 il secondo album in studio del gruppo musicale italiano Vision Divine, pubblicato nel 2002 dalla Atrheia Records.\nSi tratta dell'ultimo album con i due componenti dei Labyrinth, Mat Stancioiu e Andrew McPauls, e con il cantante Fabio Lione."}
{"id": "1617576", "revid": "6923", "url": "https://it.wikipedia.org/wiki?curid=1617576", "title": "Isabella Cervoni", "text": "Nacque a Colle di Val d'Elsa tra la fine del XVI secolo e l'inizio del XVII.\nFu una poetessa ed una letterata molto apprezzata nel suo tempo. Tra le sue composizioni, due canzoni in onore del Re di Francia Enrico IV e della Regina Maria de' Medici:\nCompose, tra l'altro, un'orazione in onore di Papa Clemente VIII, avente come oggetto la devoluzione di Ferrara, e una canzone in onore dei Principi cristiani.\nFu accolta nella prestigiosa Accademia degli Affidati di Pavia, probabilmente tra il 1598 e il 1600, per quell'epoca una rarit\u00e0 per una donna scrittrice. La sua data di morte \u00e8 incerta; non ci sono notizie su di lei successive al 1600.\nOpere.\n\u201cCanzone . . . sopra \u2019l felicissimo Natale del Ser[enissi]mo Prencipe di Toscana.\u201d Magl. VII.138. Biblioteca Nazionale Centrale, Florence, 1590.\n\u201cDi sostenere homai, qual nuovo Atlante\u201d in Oratione, e poemi de gli Affidati nella morte del catolico Filippo II, re di Spagna. Pavia: Eredi di Girolamo Bartoli, 1599.\n\u201cMentr\u2019\u00e0 la Gloria i pensier vostri alzate\u201d in Cervoni, Giovanni. Discorso in laude de la christianissima madama Maria de\u2019Medici. Florence: Giorgio Marescotti, 1600."}
{"id": "1617585", "revid": "188116", "url": "https://it.wikipedia.org/wiki?curid=1617585", "title": "Corrado Bonfanti Linares", "text": "Carriera.\nLaureato in giurisprudenza, entrato nell'amministrazione degli Interni nel 1891, prest\u00f2 servizio nelle sedi di Siracusa, Noto, Roma, Nicosia, Acireale, Reggio Calabria, Patti, Gela, Taranto.\nNella carriera prefettizia, fu assegnato come Viceprefetto presso la Prefettura di Messina. Nominato prefetto nel 1919, guid\u00f2 le prefetture di Ravenna (agosto - dicembre 1919), Mantova (dicembre 1919 - giugno 1920), Udine (giugno 1920 - gennaio 1921).\nFu commissario civile della Dalmazia dal dicembre 1920 al luglio 1921.\nDal 14 luglio 1921 al 1\u00ba marzo 1922 fu Capo della polizia - direttore generale della pubblica sicurezza. In tale funzione, prepar\u00f2 per conto del governo presieduto da Ivanoe Bonomi il decreto di scioglimento delle squadre di combattimento fasciste, a cui non fu dato seguito per la caduta dell'esecutivo.\nVenne collocato a riposo nel 1924."}
{"id": "1617587", "revid": "1776051", "url": "https://it.wikipedia.org/wiki?curid=1617587", "title": "Menace to Society (Killers)", "text": "Menace to Society \u00e8 il secondo album dei Killers pubblicato nel 1994."}
{"id": "1617589", "revid": "1543377", "url": "https://it.wikipedia.org/wiki?curid=1617589", "title": "Angelo Mai", "text": "Biografia.\nIl futuro cardinale nasce a Schilpario il 7 marzo 1782 in una famiglia modesta ma abbastanza agiata, figlio di Angelo Mai (carbonaio, dei Maifredi) e di Pietra Mai (dei Batistei). La famiglia di Angelo era composta, oltre che dai due genitori, da cinque figli di cui due morirono piccoli. I discendenti furono i figli della sorella Angela e quelli dello zio Manfredo che aveva preso sotto tutela la famiglia dopo la morte del padre. Il fratello Pecino Pietro non ebbe figli.\nQuattro sono i periodi principali della sua vita: quello bergamasco dal 1782 al 1799; quello della preparazione religiosa dal 1799 al 1810; quello milanese dell\u2019Ambrosiana dal 1810 al 1819 e quello romano dal 1819 al 1854. La sua esistenza fu condizionata dagli eventi politici di quel periodo, dalla venuta di Napoleone a quello della Repubblica romana del 1849.\nRimasto orfano del padre in tenera et\u00e0, sotto tutela del predetto zio e del parroco del paese, viene avviato agli studi elementari in parrocchia, poi nel 1796 alle vicine scuole di Clusone, quindi al seminario vescovile di Bergamo. Con l'invasione francese di Napoleone il seminario fu chiuso e Angelo torn\u00f2 a casa.\nSuccessivamente nel 1799 si rec\u00f2 a Colorno presso i Gesuiti, dove compi il noviziato e studi\u00f2 filosofia insieme ad altri due suoi compaesani. Nel 1803 si trovava nel Convitto san Rocco di Parma dove studi\u00f2 l\u2019ebraico.\nNon torn\u00f2 mai pi\u00f9 al paese natale.\nDopo un periodo vissuto a Napoli nel 1804 per far rinascere la Compagnia di Ges\u00f9 nel 1806 si ritrasse a Roma presso il Collegio Romano per sostenere l'esame di teologia e di filosofia, Nel 1808 a Orvieto venne ordinato sacerdote, entr\u00f2 nella compagnia di Ges\u00f9 e si dedic\u00f2 agli studi di paleografia. Per motivi politici fu costretto a tornare nella sua provincia natale e a mettersi in viaggio per Milano, dove visse per qualche anno. Dal 1810 fu ammesso tra gli scrittori e i dottori della Biblioteca Ambrosiana per la classe delle lingue orientali, vi rimase fino al 1819.\nNel 1819 torna a Roma, lascia la Compagnia di Ges\u00f9 e viene nominato da Pio IX prefetto della Biblioteca Vaticana, successivamente fu elevato alla porpora cardinalizia da Gregorio XVI il 12 febbraio 1838. Grande studioso classico attese per un quarantennio alla ricerca e alla pubblicazione di testi, anche se con metodo filologico imperfetto e sommario; mediante lo studio dei palinsesti, che solo con lui divent\u00f2 sistematico, giunse a grandiose scoperte di testi classici. Fra l\u2019altro, uno straordinario ritrovamento riguard\u00f2 la scoperta dei libri della \u201cDe repubblica\u201d di Cicerone per il quale Giacomo Leopardi dedico una canzone intitolata \u201cad Angelo Maj\u201d.\nGli studi filologici ed i conseguenti eccezionali ritrovamenti e i recuperi operati prima alla Biblioteca Ambrosiana e in seguito alla Biblioteca Vaticana, non sono da attribuire solo a circostanze fortunate, ma furono il frutto di una ricerca sistematica, di una costante e intelligente inclinazione e applicazione all'indagine. Si occup\u00f2 molti altri incarichi con svariati argomenti. Apprese che con l'uso di una spugna imbevuta di acido gallico, estratto dalle noci di galla polverizzate e inumidite, si poteva rendere visibile l'inchiostro sbiadito del testo abraso e riportare alla luce antiche e preziose testimonianze.\nRinvenne l'epistolario dello scrittore latino Marco Cornelio Frontone, opera indispensabile per conoscere meglio la vita imperiale e privata di imperatori quali Marco Aurelio, Lucio Vero ed Antonino Pio. Scopr\u00ec, nel dicembre del 1819, ampi frammenti di una delle pi\u00f9 importanti opere politiche di Marco Tullio Cicerone: il \"De re publica\". La scoperta avvenne in un manoscritto palinsesto bobbiese (Vat. Lat. 5757) che riportava il \"Commenti ai Salmi\" di Sant'Agostino (scritto nel VII secolo). Mai si aiut\u00f2 con reagenti chimici a base di tannini (ad esempio l'acido gallico) che gli permisero di portare alla luce ampie parti dell'opera ciceroniana (I-V libro).\nScopr\u00ec la pi\u00f9 importante delle orazioni di Iseo (\u03a0\u03b5\u03c1\u1f76 \u03c4\u03bf\u1fe6 \u039a\u03bb\u03b5\u03c9\u03bd\u03cd\u03bc\u03bf\u03c5 \u03ba\u03bb\u03ae\u03c1\u03bf\u03c5, \"Per l'eredit\u00e0 di Cleonimo\").\nScopr\u00ec i cosiddetti Vaticana Fragmenta che contengono passi dei giuristi Paolo, Papiniano, Ulpiano e passi di costituzioni imperiali, in particolar modo di Diocleziano.\nAngelo Mai \u00e8 una figura fondamentale anche per lo studio degli Apocrifi dell'Antico Testamento. Attorno al 1825 acquis\u00ec per la Biblioteca Vaticana un manoscritto del testo etiopico del Libro di Enoch proveniente dalla Biblioteca del Card. Leonardo Antonelli, rendendolo per la prima volta disponibile alla ricerca internazionale. Mai ignorava l'origine del manoscritto, ma \u00e8 stato recentemente dimostrato che esso proveniva dall'esploratore James Bruce che lo aveva donato al papa Clemente XIV durante una sua visita a Roma nel dicembre 1773. Nel 1844 Mai pubblic\u00f2 anche dei frammenti greci inediti dello stesso Libro di Enoch, da lui scoperti alla Biblioteca Vaticana in una nota ai margini di un manoscritto dell'XI secolo.\nNel 1853 ad Albano Laziale fece testamento: destin\u00f2 del denaro ai poveri di Schilpario, ai suoi segretari e servitori e stabil\u00ec che la sua ricca biblioteca fosse stimata e venduta; in caso di acquisto da parte del papa, sarebbe stata venduta alla met\u00e0 del prezzo. E cos\u00ec avvenne. Muore improvvisamente a Castel Gandolfo l\u2019 8/9/1854 a 72 anni e 6 mesi. dove si era recato per riposo e forse per sfuggire al colera che in quei giorni mieteva vittime a Roma. Gli furono tributati solenni funerali sia a Bergamo, nella basilica di S. Maria Maggiore, sia a Roma dove fu seppellito, alla presenza di Pio IX e di numerosi cardinali, nel transetto sinistro della basilica di S. Anastasia al Palatino (di cui aveva il titolo presbiteriale), in un superbo sarcofago monumentale ad opera dello scultore neoclassico Giovanni Maria Benzoni , con un epitaffio da Lui stesso dettato.\nIl paese natio riconoscente gli dedic\u00f2 la piazza principale (gi\u00e0 della Croce) prossima alle case avite su una delle quali fu apposta una lapide. Nella chiesa del paese venne posizionato un monumento con busto nella navata e un ritratto in sagrestia.\nL'ode di Leopardi.\nNel gennaio del 1820, appena un mese dopo che Mai ebbe scoperto alcuni frammenti del terzo, quarto e quinto libro del \"De re publica\" di Cicerone, Giacomo Leopardi gli dedic\u00f2 una notissima canzone, intitolata \u00ab\"Ad Angelo Mai\"\u00bb.\nTra i due, sin dal 1816, era in corso un dialogo epistolare, composto da lettere piene di lodi del Mai verso l'erudizione del giovane Leopardi. Durante il soggiorno di Giacomo a Roma, nell'inverno 1822-1823, i due si conobbero di persona. L'incontro, tuttavia, non fece un'impressione molto positiva in Leopardi. Il Mai infatti, che nel frattempo era stato nominato primo custode della Biblioteca Vaticana, apparve un troppo fine \"politico\" che, come dice Giacomo in una lettera del 9 dicembre 1822 al padre: \"\u00e8\ngentilissimo con tutti, compiacentissimo in parole, politico in fatti; mostra\ndi voler soddisfare a ciascuno, e fa in ultimo il suo comodo\".\nIntitolazioni.\nLa biblioteca civica di Bergamo ne porta il nome, cos\u00ec come quella del Seminario Vescovile di Orvieto (poi sede succursale della diocesana di Todi) dove studi\u00f2 in giovent\u00f9, mentre la casa di riposo per anziani del comune di Darfo Boario Terme in Val Camonica che ne ha il nome, facendo riferimento ad un Angelo Mai fu Fermo, benefattore di Schilpario, \u00e8 dedicata non a lui ma ad un suo omonimo.\nA Roma si trova inoltre un centro culturale che porta il nome dell'illustre letterato."}
{"id": "1617590", "revid": "2205737", "url": "https://it.wikipedia.org/wiki?curid=1617590", "title": "Thriller 25", "text": "Thriller 25th Anniversary Edition, comunemente conosciuto come Thriller 25, \u00e8 un album di Michael Jackson pubblicato nel febbraio 2008 per celebrare il 25\u00ba anniversario della pubblicazione di \"Thriller\", l'album pi\u00f9 venduto di sempre nella storia della discografia nonch\u00e9 il pi\u00f9 importante della sua carriera.\nDescrizione.\nL'album ripropone le 9 tracce dell'album classico rimasterizzate in digitale, con l'aggiunta di nuove versioni rivisitate e remixate di 5 canzoni dall'album originale: la nuova versione di \"The Girl Is Mine\" con Will.i.am dei The Black Eyed Peas, invece che con Paul McCartney; \"P.Y.T. (Pretty Young Thing)\" ancora con Will.i.am; una versione di \"Wanna Be Startin' Somethin\"' con Akon; Beat It con Fergie dei Black Eyed Peas; \"Billie Jean\" remixata da Kanye West; infine, una traccia inedita, intitolata \"For All Time\", che venne scritta e composta per l'album \"Thriller\", ma fu poi scartata dal progetto finale, e finita e registrata solo durante le sessioni dell'album Dangerous del 1991 rimanendo inedita fino al 2008. \nLa Super Deluxe Edition, oltre a comprendere i 16 brani di base, ha 5 brani in pi\u00f9 (Someone in the Dark, la demo di Billie Jean, Carousel, un remix di Billie Jean e l'instrumental di Thriller), qualche traccia proveniente dalle sessioni di registrazione e varie interviste di Quincy Jones.\nOltre al disco \u00e8 presente un DVD contenente i video dei tre successi \"Thriller\", \"Billie Jean\", \"Beat It\" e in pi\u00f9 la famosa esibizione di \"Billie Jean\" del 1983 cantata in occasione del , la cerimonia per il 25\u00ba anniversario della Motown Records.\nPer promuovere l'album sono stati pubblicati alcuni singoli: in Inghilterra la nuova versione di \"The Girl Is Mine\", mentre in Italia e negli Stati Uniti la nuova versione di \"Wanna Be Startin' Somethin\"'.\nAll'uscita, l'album raggiunse immediatamente la prima posizione della classifica e la mantenne per 11 settimane. Successivamente, nel giro di poche settimane scese sotto la top 20, per poi ritornare in vetta per due settimane nel periodo di Halloween. Dopo la morte del cantante, avvenuta il 25 giugno 2009, \"Thriller 25\" ritorn\u00f2 in vetta alla classifica di tutto il mondo.\nAccoglienza.\nLa notizia dei 25 anni di \"Thriller\" venne accolta molto positivamente da pubblico e critica. Prima della pubblicazione del disco molte riviste, musicali e non, gli dedicarono la prima pagina e diverse recensioni. La data di pubblicazione dell'album era prevista per l'8 febbraio, giorno importante in quanto la sera prima si sarebbero svolti i \"Grammy 2009\".\n\"Thriller 25\" venne distribuito il giorno seguente, e immediatamente raggiunse i primi posti delle classifiche, vendendo in poche settimane pi\u00f9 di 1 milione di copie. Il successo commerciale dell'album venne accompagnato da alcuni spot radiofonici, e soprattutto dall'uscita airplay delle versioni remixate di \"Wanna Be Startin' Somethin e \"The Girl Is Mine\"; a distanza di 4 settimane l'album super\u00f2 il milione e mezzo di copie vendute, e fece da traino per gli altri dischi del repertorio di Jackson che rientrarono in classifica, uno su tutti il DVD ' che rientr\u00f2 in Top 10 in molte nazioni. Nel periodo di maggior successo dell'album, Jackson non programm\u00f2 nessuna esibizione pubblica per la promozione del disco."}
{"id": "1617591", "revid": "110157", "url": "https://it.wikipedia.org/wiki?curid=1617591", "title": "Station-to-Shuttle Power Transfer System", "text": "Lo Station-to-Shuttle Power Transfer System (SSPTS) \u00e8 un dispositivo che permette ad uno Space Shuttle di utilizzare l'energia dei pannelli solari della Stazione Spaziale Internazionale mentre si trova attraccato ad essa. Con questo sistema viene ridotto l'uso delle celle a combustibile di bordo dello Shuttle, permettendo cos\u00ec di prolungare la missione di altri quattro giorni.\nSSPTS \u00e8 un aggiornamento dello Shuttle che sostituisce l'Assembly Power Converter Unit (APCU) con un nuovo dispositivo chiamato Power Transfer Unit (PTU). L'APCU \u00e8 in grado di convertire la tensione del bus primario dello Shuttle a 28 V (DC) a 124 V (DC), valore compatibile con i sistemi a 120 V della stazione spaziale ed era utilizzato nelle prime fasi della costruzione della stazione per aumentare la potenza disponibile del modulo russo Zvezda. Il PTU permette invece di convertire la tensione a 120 V fornita dalla stazione al valore di 28 V utilizzato dallo Shuttle. \u00c8 possibile trasferire fino a kW di potenza dalla stazione all'Orbiter. Con questo aggiornamento lo Shuttle e la stazione possono condividere le risorse dei sistemi energetici in caso di necessit\u00e0; anche se non \u00e8 previsto che la stazione abbia la necessit\u00e0 dell'energia dello Shuttle.\nDurante la missione STS-116 il Pressurized Mating Adapter-2 \u00e8 stato ricablato per permettere l'uso dell'SSPTS. Il primo orbiter ad utilizzare effettivamente questo sistema \u00e8 stato l\"Endeavour\" durante la missione STS-118. Tutte le missioni successive hanno fatto e faranno uso di questo nuovo sistema energetico. Solo l\"Atlantis\" non \u00e8 equipaggiato con questo dispositivo."}
{"id": "1617595", "revid": "124354419", "url": "https://it.wikipedia.org/wiki?curid=1617595", "title": "Alessandra Scala", "text": "Biografia.\nEra la quinta figlia di Bartolommeo Scala, dottore in diritto civile e canonico, cancelliere della Repubblica Fiorentina.\nEsperta di letteratura greca e latina, ebbe come maestri Andrea Giovanni Lascaris, Demetrio Calcondila e l'umanista veneziana Cassandra Fedele (di cui si conservano alcune lettere). Corrispondeva in greco con Angelo Poliziano, nelle cui raccolte, pubblicate dall'Acciaoli, troviamo alcuni suoi scritti.\nFece parte del ristretto circolo di letterati che si raccolse attorno a Lorenzo il Magnifico intorno al 1480, e del quale facevano parte, oltre al Poliziano, personaggi della levatura di Marsilio Ficino e Giovanni Pico della Mirandola.\nBruna, dagli occhi scuri, donna di grande bellezza, intelligenza e cultura fu al centro di una contesa tra Lascaris e Poliziano, che la corteggiavano. Poliziano le dedic\u00f2 una parte del suo canzoniere in greco, tra cui alcuni epigrammi, alcuni dei quali ad un'attenta analisi rivelano intenzioni maliziose. Tali intenzioni furono prontamente controbattute dalla giovane poetessa, che in risposta gli indirizz\u00f2 un epigramma in greco, redatto con l'aiuto del Lascaris.\nEra talmente esperta di greco che recit\u00f2 in lingua originale, e nel ruolo di protagonista, la tragedia di Sofocle \u201cElettra\u201d nella villa del padre, fatto che le procur\u00f2 grande fama. Nel febbraio 1492 scrisse una famosa lettera alla propria corrispondente Cassandra Fedele, chiedendole consiglio sull'opportunit\u00e0 di contrarre matrimonio o di proseguire la propria vita di studiosa, ne ricevette come risposta quella di \"seguire la propria natura\".\nNel 1497 spos\u00f2 Michele Marullo Tarcaniota, nome italianizzato di Mikel Maruli (nato a Costantinopoli nel 1453) che fu, oltre che soldato, filosofo, storico e poeta, autore di epigrammi e degli \u201cHymni naturales\u201d.\nDopo la morte del marito (avvenuta mentre attraversava a cavallo il fiume Cecina l'11 aprile 1500) Alessandra ne cur\u00f2 la pubblicazione delle opere. Negli ultimi anni di vita, non riuscendo a superare la fine improvvisa del consorte, vest\u00ec l'abito delle Monache benedettine di San Pier Maggiore di Firenze; fu sepolta nella chiesa omonima."}
{"id": "1617596", "revid": "6923", "url": "https://it.wikipedia.org/wiki?curid=1617596", "title": "Motomondiale 2003", "text": "La stagione 2003 \u00e8 stata la cinquantacinquesima del motomondiale; come gli anni precedenti il calendario era composto da sedici gran premi.\nIl contesto.\nNon vennero quest'anno inserite modifiche rilevanti nei regolamenti tecnici, n\u00e9 nei metodi di assegnazione dei punteggi.\nIn maniera quasi sorprendente e diversamente dagli anni precedenti, anche l'ordine di effettuazione dei gran premi rest\u00f2 invariata rispetto all'anno precedente: la stagione inizi\u00f2 il 6 aprile con il Gran Premio motociclistico del Giappone e termin\u00f2 il 2 novembre in Spagna con il Gran Premio motociclistico della Comunit\u00e0 Valenciana.\nValentino Rossi vinse il titolo piloti nella MotoGP mentre Manuel Poggiali e Daniel Pedrosa la spuntarono rispettivamente in 250 e 125. I titoli dei costruttori andarono alla Honda nella classe regina e alla Aprilia nelle altre due classi.\nDa questa edizione si affacciarono alle gare alcune nuove case motociclistiche, la Ducati e la Kawasaki nella MotoGP (si trattava per entrambe di un ritorno dopo diversi anni di assenza), la KTM e la Malaguti nella classe 125.\nTra gli annunci di fine stagione vi furono quelle dei ritiri dalle competizioni di Emilio Alzamora, Masao Azuma e Lucio Cecchinello, nonch\u00e9 quella del trasferimento di Valentino Rossi dalla HRC alla Yamaha.\nSistema di punteggio e legenda.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6|| width=6%| 7|| width=6%| 8|| width=6%| 9|| width=6%|10 ||width=6%|11|| width=6%|12 || width=6%|13 || width=6%|14 || width=6%|15 || width=6%|16 &gt;\n!width=5%|Punti\nLe classi.\nMotoGP.\nLa stagione della MotoGP non inizi\u00f2 nel migliore dei modi: al primo gran premio, il GP del Giappone, avvenne un grave incidente che port\u00f2 alla morte di Daijir\u014d Kat\u014d, gi\u00e0 vincitore del titolo iridato in classe 250 nel motomondiale 2001.\nLa stagione vide vincitore Valentino Rossi sulla Honda RC211V, al suo terzo titolo consecutivo. Il pilota di Tavullia ottenne 9 vittorie nei 16 gran premi in programma, e giunse sul podio in tutte le gare, precedendo in classifica altre due moto dello stesso tipo, condotte da Sete Gibernau (quattro vittorie durante l'anno) e Max Biaggi (vincitore in due occasioni). L'unico altro pilota a vincere un gran premio nella stagione fu Loris Capirossi, che a bordo della Ducati Desmosedici si impose nel GP di Catalogna.\nOvviamente il titolo costruttori venne ottenuto, con notevole vantaggio, dalla Honda che precedette Ducati e Yamaha.\nIl GP di Francia fu disturbato dal maltempo e si svolse in due manche. Durante il Gran Premio di Gran Bretagna Valentino Rossi, primo al traguardo, fu penalizzato di 10 secondi a fine gara, per sorpasso con bandiere gialle; pass\u00f2 cos\u00ec dal primo al terzo posto, scavalcato da Max Biaggi e Sete Gibernau.\nDurante il Gran Premio d'Australia sempre Rossi fu penalizzato in gara di 10 secondi, ma nonostante la penalizzazione riusc\u00ec a concludere primo, con ulteriori 5 secondi di vantaggio sul secondo classificato, Loris Capirossi. Nel GP del Pacifico due piloti subirono sanzioni disciplinari per comportamento scorretto: Makoto Tamada venne squalificato nella stessa corsa e John Hopkins (ritirato in gara) venne escluso dalla gara successiva.\nSituazione particolare per il team WCM: inizi\u00f2 la stagione con una nuova moto, derivata dalla Yamaha, ma venne squalificato; si ripresent\u00f2 nella seconda parte della stagione portando al via delle vecchie motociclette a due tempi che avevano gareggiato sotto diverse insegne negli anni precedenti; con tali mezzi obsoleti non colse risultati di rilievo n\u00e9 punti validi per le classifiche mondiali.\nClasse 250.\nIl detentore del titolo del 2002, Marco Melandri, pass\u00f2 quest'anno a gareggiare nella classe di cilindrata superiore; il titolo piloti della quarto di litro fu del pilota sammarinese Manuel Poggiali, che doppi\u00f2 cos\u00ec quello gi\u00e0 ottenuto due anni prima nella classe 125.\nPoggiali si impose in 4 gare; meglio di lui fece Toni El\u00edas, che su una Aprilia RSW (identica a quella di Poggiali) vinse in 5 occasioni ma arriv\u00f2 al terzo posto in classifica generale. Al secondo posto, grazie alla regolarit\u00e0 dei piazzamenti, giunse invece Roberto Rolfo sulla Honda RS-W, con due successi. I restanti Gran Premi videro imporsi Randy De Puniet in tre occasioni e una volta ciascuno Fonsi Nieto e Anthony West, tutti su Aprilia.\nLa classifica riservata ai costruttori vide imporsi la Aprilia che precedette la Honda.\nClasse 125.\nIl vincitore del titolo 2002, Arnaud Vincent, quest'anno giunse al 18\u00ba posto; il titolo piloti venne ottenuto da Daniel Pedrosa su Honda (terzo l'anno precedente) che vinse in 5 occasioni e precedette in classifica Alex De Angelis (per lui nessun successo nell'anno) e H\u00e9ctor Barber\u00e1 (vincitore due volte), entrambi equipaggiati da moto Aprilia.\nPiloti equipaggiati da moto Aprilia si imposero anche in diverse altre occasioni (Stefano Perugini e Lucio Cecchinello due volte ciascuno, Steve Jenkner, Casey Stoner e Pablo Nieto una volta a testa), la casa motociclistica di Noale ottenne cos\u00ec il titolo riservato ai costruttori, visto anche che Honda pot\u00e9 sommare alle vittorie di Pedrosa solamente quella ottenuta da Andrea Ballerini al GP d'Australia. L'unica altra casa ad ottenere vittorie fu la Derbi, che si impose in Brasile con Jorge Lorenzo alla guida.\nIn occasione del GP d'Olanda, il pilota Robbin Harms venne squalificato ed ebbe in aggiunta la sospensione dal successivo gran premio."}
{"id": "1617597", "revid": "287204", "url": "https://it.wikipedia.org/wiki?curid=1617597", "title": "Special Purpose Dexterous Manipulator", "text": "Lo Special Purpose Dexterous Manipulator (abbreviato SPDM, traducibile come \"manipolatore agile per scopi speciali\") \u00e8 un robot che fa parte del Mobile Servicing System ed estende le funzioni di quest'ultimo per sostituire alcune attivit\u00e0 che avrebbero invece richiesto delle attivit\u00e0 extraveicolari. \u00c8 stato portato ed installato sulla stazione spaziale con la missione STS-123.\nLo SPDM fa parte del contributo canadese alla Stazione Spaziale, ed \u00e8 stato soprannominato Dextre ed anche Canada hand, in analogia con i componenti Canadarm e Canadarm2.\nStruttura.\nIl componente \u00e8 equipaggiato con due braccia lunghe 3 metri connesse ad un corpo principale lungo 3,5 metri, che possiede una connessione ad una sua estremit\u00e0 in grado di poter essere agganciato al braccio robotico Canadarm2, in modo da essere posizionato nelle varie posizioni attorno alla stazione. L'altra estremit\u00e0 presenta un meccanismo di aggancio virtualmente identico a quello del Canadarm 2, in modo da poter essere collegato alla stazione oppure essere utilizzato come una estensione.\nLe due \"braccia\" hanno sette giunzioni che permettono la stessa flessibilit\u00e0 del Canadarm 2 ma con una precisione maggiore. All'estremit\u00e0 di entrambe \u00e8 presente un sistema chiamato \"Orbital Replacement Unit/Tool Changeout Mechanism (OTCM)\", che comprende anche una telecamera, delle luci e un connettore che pu\u00f2 trasmettere potenza, dati e video da o verso un altro dispositivo.\nIl corpo inferiore possiede una coppia di telecamere a colori con luci, una piattaforma per lo stivaggio e una fondina per strumenti, che pu\u00f2 contenerne fino a tre ed essere utilizzati per vari compiti.\nScopi.\nQuesto braccio robotico \u00e8 stato progettato principalmente per effettuare delle attivit\u00e0 all'esterno della stazione spaziale, ed \u00e8 flessibile e robusto per portare a termine molti tipi di compiti nello spazio. Sar\u00e0 tipicamente utilizzato per operazioni come la sostituzione di batterie pesanti 100\u00a0kg. La gamma di dimensioni degli oggetti manipolabili pu\u00f2 variare fino ad oggetti piccoli come una scatola da scarpe, anche se essi dovranno soddisfare alcuni vincoli fisici e funzionali. Non \u00e8 possibile infatti afferrare qualunque cosa, ma un oggetto che possiede uno dei quattro tipi di interfacce compatibili.\nProgetto e consegna.\nL'SPDM \u00e8 stato progettato e costruito dalla MDA Space Missions che ha ricevuto la commissione dalla Canadian Space Agency. Quest'ultima si occuper\u00e0 le operazioni future del componente e l'addestramento degli equipaggi della stazione.\nDopo aver completato tutti i test necessari, \u00e8 stato trasportato al Kennedy Space Center a met\u00e0 giugno 2007. Durante la missione STS-123, esso \u00e8 stato installato tramite tre passeggiate spaziali.\nAltri utilizzi.\nAll'inizio dell'agosto 2004, la NASA ha dichiarato la sua intenzione di utilizzare il dispositivo come componente robotico per la missione di recupero del telescopio spaziale Hubble, tuttavia la missione \u00e8 stata cancellata e sostituita a favore di una missione di manutenzione, la STS-125."}
{"id": "1617601", "revid": "1776051", "url": "https://it.wikipedia.org/wiki?curid=1617601", "title": "Live (Killers)", "text": "Live \u00e8 un album dal vivo dei Killers, pubblicato nel 1997."}
{"id": "1617604", "revid": "767487", "url": "https://it.wikipedia.org/wiki?curid=1617604", "title": "La mortadella", "text": "La mortadella \u00e8 un film del 1971 diretto da Mario Monicelli con Gigi Proietti e Sophia Loren.\nTrama.\nMaddalena, operaia in un'azienda di salumi, raggiunge negli Stati Uniti il fidanzato Michele, ma viene fermata alla dogana perch\u00e9 non vuole separarsi dalla mortadella regalatale dagli ex colleghi, non importabile a causa delle leggi statunitensi. In poco tempo, Maddalena si rende conto che Michele, da quando vive a New York, ha rinunciato ai suoi ideali per interessi economici, motivo che la porta ad annullare la promessa di matrimonio.\nCostretta a rimanere per alcuni giorni all'interno dell'aeroporto, Maddalena decide di mangiare la mortadella (che offre anche ad alcuni dipendenti locali), finch\u00e9, con il salume ormai ridotto a poche centinaia di grammi, le autorit\u00e0 finalmente sbloccano la situazione. Nel frattempo Jack - reporter a caccia di articoli sensazionali - le aveva offerto conforto e appoggio. Finalmente libera, Maddalena ne accetta l'ospitalit\u00e0.\nIn seguito a un ennesimo litigio - degenerato fino al punto di causare in danni ingenti all'arredamento d'un ristorante - Michele, sempre pi\u00f9 ambizioso, prende lo spunto per un'iniziativa d'affari e la propone a Maddalena, che declina. A questo punto Jack si coinvolge direttamente, prende le difese di Maddalena e litiga con Michele. Molto provata dall'ennesimo litigio, lei abbandona definitivamente quest'ultimo, che, a sua volta, aveva dichiarato di non voler sposare una 'puttana' dopo che Maddalena stessa gli aveva rivelato d'aver fatto l'amore col giornalista.\nCuriosit\u00e0.\nNell'elenco dei crediti finali, il cognome dell'attrice Susan Sarandon \u00e8 citato, in modo erroneo, con la scrittura \"Sarendon\"."}
{"id": "1617606", "revid": "124808", "url": "https://it.wikipedia.org/wiki?curid=1617606", "title": "Guest star di Friends", "text": ""}
{"id": "1617608", "revid": "178920", "url": "https://it.wikipedia.org/wiki?curid=1617608", "title": "Whiskervilles", "text": ""}
{"id": "1617609", "revid": "1776051", "url": "https://it.wikipedia.org/wiki?curid=1617609", "title": "New Live &amp; Rare", "text": "New Live &amp; Rare \u00e8 un album dei Killers pubblicato nel 1998."}
{"id": "1617610", "revid": "287204", "url": "https://it.wikipedia.org/wiki?curid=1617610", "title": "Federale Lugano", "text": "La Federale Lugano fu una societ\u00e0 di pallacanestro maschile della citt\u00e0 di Lugano, nel Canton Ticino.\nVinse tre titoli nazionali (1974/1975, 1975/1976, 1976/1977) e 3 Coppe Svizzera (1957/1958, 1973/1974 e 1974/1975).\nPer tre stagioni, dal 1978 al 1980, ebbe come Sponsor la SA Luciano Franzosini di Chiasso.\nNel 1981 la societ\u00e0 si fuse con la Viganello Basket (successivamente anche con la Molino Nuovo), dando vita alla FV Lugano (oggi Lugano Basket Tigers)."}
{"id": "1617612", "revid": "110157", "url": "https://it.wikipedia.org/wiki?curid=1617612", "title": "Santuario di Nostra Signora del Rosario", "text": "Il santuario di Nostra Signora del Rosario \u00e8 un luogo di culto cattolico situato nel comune di Favale di Malvaro, in via Aceretto, nella citt\u00e0 metropolitana di Genova. La chiesa \u00e8 sede della parrocchia di San Vincenzo del vicariato della Val Fontanabuona della diocesi di Chiavari.\nLe principali festivit\u00e0 si celebrano il 19 gennaio (festa di san Vincenzo) e ad ottobre nella festa patronale della Madonna del Rosario.\nStoria.\nLa chiesa \u00e8 ubicata sopra un poggio dominante il paese di Favale ed \u00e8 possibile raggiungerla attraverso una scalinata in mattoni. Secondo alcune fonti l'edificio fu costruito nei primi anni del XVII secolo sui resti di un'antica cappella risalente alla fine del XII secolo; inaugurata ed aperta al culto religioso nel 1607 l'intitolazione a santuario \u00e8 stata ufficializzata in tempi moderni, nel 2003, dal vescovo emerito della diocesi di Chiavari Alberto Maria Careggio.\nUna leggenda locale, raffigurata tra l'altro in uno degli affreschi presenti nella volta, racconta che sulla nascita della nuova chiesa si verific\u00f2 una sorta di disputa tra gli abitanti del paese; alcuni di essi vedevano nella localit\u00e0 di Priagna la sede ideale per l'edificazione dell'edificio, tanto che si accumul\u00f2 sul luogo la sabbia necessaria per dare inizio ai lavori. Secondo il racconto popolare fu uno stormo di rondini che, portando i granelli di sabbia presso la locale cappella millenaria, fece cambiare idea alla popolazione che vide nell'evento come un segno divino.\nDescrizione.\nL'interno dell'edificio \u00e8 diviso in tre navate a pianta basilicale, mentre l'esterno presenta una facciata in stile barocco. Nei tre medaglioni della volta sono presenti diversi cicli di affreschi del pittore Luigi Agretti databili al 1915: la \"Riconciliazione fra i verdi e i turchini\", il \"Miracolo delle rondini\" e il \"Trionfo della Madonna del Rosario\".\nAltri affreschi sono presenti nella volta dell'abside, il \"Trionfo di san Vincenzo\", e nel presbiterio con vicende della \"Vita di san Vincenzo\"."}
{"id": "1617619", "revid": "599013", "url": "https://it.wikipedia.org/wiki?curid=1617619", "title": "Stefano Perugini", "text": "Carriera.\nIl primo risultato di rilievo della carriera di Perugini da motociclista professionista \u00e8 stato nel 1992 con la vittoria del campionato Italiano Sport Production, per poi vincere nel 1993 il campionato Italiano Velocit\u00e0 nella classe 125 con un'Aprilia; anche in campo internazionale registra il primo risultato di rilievo nello stesso anno, ottenendo il titolo nel campionato Europeo Velocit\u00e0.\nNello stesso anno ottiene anche una wild card per esordire nel motomondiale in occasione del Gran Premio motociclistico d'Italia dove taglia il traguardo in 25\u00aa posizione.\nNel motomondiale 1994 disputa la sua prima stagione completa in sella ad una Aprilia, concludendo 7\u00ba, ottenendo due secondi posti (Germania e Stati Uniti) e due terzi posti (Repubblica Ceca e Argentina) e ottenendo complessivamente 106 punti nella classifica mondiale.\nNella stagione 1995 corre con l'Aprilia, giungendo 6\u00ba, con quattro secondi posti (Malesia, Spagna, Italia e Gran Bretagna) e due pole position (Gran Bretagna e Brasile).\nNel 1996 giunge 6\u00ba a bordo di un'Aprilia, con tre vittorie (Malesia, Francia e Gran Bretagna) e un secondo posto in Germania.\nNel 1997 passa a competere nella classe 250 senza cambiare casa motociclistica e termina 9\u00ba; nel motomondiale 1998 passa invece ad una Honda NSR 250 del team Castrol 250 giungendo al 7\u00ba posto in classifica, con due terzi posti (Gran Bretagna e Imola). Nel 1999 passa al team Fila Watches Honda e conclude invece la stagione al 5\u00ba posto, con un terzo posto in Francia.\nNel 2001 torna in classe 125 a bordo di una Italjet, terminando 21\u00ba; l'anno seguente si classifica 17\u00ba.\nNel 2003 passa all'Aprilia RS 125 R del team Abruzzo Racing, lottando per il mondiale ma, complice un calo nella seconda parte di stagione giunge 4\u00ba, con due vittorie (Giappone e Germania), un secondo posto in Repubblica Ceca, un terzo posto in Gran Bretagna due pole position (Gran Bretagna e Germania).\nNel 2004 passa alla guida della Gilera 125 GP del team Metis Gilera Racing, concludendo solo 24\u00ba. A trent'anni, non avendo trovato un ingaggio per la stagione successiva, decide di ritirarsi. "}
{"id": "1617621", "revid": "223378", "url": "https://it.wikipedia.org/wiki?curid=1617621", "title": "Lattes Editori", "text": "Lattes Editori (nome completo \"S. Lattes &amp; C. Editori\") \u00e8 una casa editrice italiana.\nL'azienda fu fondata nel 1893 da Simone Lattes (Torino, 1862\u20131925). L'attivit\u00e0 \u00e8 stata continuata dal figlio Ernesto (Torino, 1886\u20131937, vicepresidente sotto la direzione del padre, poi presidente) e dal nipote Mario (Torino, 1923\u20132001). Attualmente la casa editrice \u00e8 gestita da Renata Lattes.\nSi occupa principalmente di libri scolastici."}
{"id": "1617623", "revid": "84184", "url": "https://it.wikipedia.org/wiki?curid=1617623", "title": "Remote Manipulator System", "text": "Il Remote Manipulator System (SRMS) o Canadarm 1 \u00e8 un braccio robotico utilizzato sullo Space Shuttle per manovrare un oggetto o un carico dalla stiva di carico dell'orbiter alla sua destinazione. Pu\u00f2 anche essere usato per afferrare un carico esterno e portarlo all'interno della stiva dello Shuttle. \u00c8 stato utilizzato per la prima volta nella seconda missione STS-2 dello Shuttle il 13 novembre 1981. A seguito dell'incidente allo Shuttle Columbia nella missione STS-107, la NASA ha equipaggiato il braccio robotico con l'Orbiter Boom Sensor System.\nSpecifiche.\nIl braccio robotico \u00e8 lungo 15,2 metri, un diametro di 38\u00a0cm e 6 gradi di libert\u00e0. Con un peso di kg, possiede sei giunti che corrispondono grossolanamente alle articolazioni di un braccio umano: due giunzione per l'imbardata e il beccheggio della \"spalla\", una per il beccheggio del \"gomito\" e tre per l'imbardata, il beccheggio e il rollio del \"polso\". All'estremit\u00e0 \u00e8 presente il dispositivo che afferra gli oggetti. Sono presenti due bracci pi\u00f9 leggeri che sono chiamati braccio superiore e braccio inferiore. Quello superiore collega le giunzioni della \"spalla\" e del \"gomito\" e quello inferiore il \"gomito\" e del \"polso\". L'SRMS \u00e8 collegato al longherone della stiva di carico.\nCapacit\u00e0.\nL'SRMS \u00e8 in grado di manipolare carichi con una massa fino a 29 tonnellate nello spazio, anche se, i motori del braccio non sono in grado di sollevare il braccio stesso quando \u00e8 sulla Terra. L'SRMS pu\u00f2 recuperare, riparare e posizionare satelliti, oltre ad essere di aiuto nell'ispezione da parte dei membri dell'equipaggio delle superfici del carico trasportato tramite delle telecamere.\nLa configurazione di base consiste nel braccio manipolatore, nel pannello di controllo, nei controlli di rotazione e traslazione nei ponte di volo di prua dell'Orbiter e un'unit\u00e0 di interfacciamento per il controllore del braccio che \u00e8 connessa con il computer dell'orbiter. Nella maggior parte del tempo gli operatori del braccio possono vedere quello che stanno facendo attraverso lo schermo Advanced Space Vision System.\nUn membro dell'equipaggio manipola il braccio dalla stazione di controllo sul ponte di volo, un secondo membro dell'equipaggio normalmente assiste le operazioni con la telecamera. In questo modo l'operatore del braccio robotico pu\u00f2 controllare le operazioni sia attraverso le finestre del ponte di volo sia con le telecamere.\nSviluppo e utilizzo.\nIl componente \u00e8 stato progettato, sviluppato, testato e costruito principalmente dalla SPAR Aerospace, un'azienda canadese. In tutto sono stati consegnati alla NASA cinque bracci robotici (con i codici 201, 202, 301, 302, 303), di cui tre sono attualmente utilizzati. Il primo SRMS \u00e8 stato utilizzato per la prima volta nella missione STS-2 nel 1981 a bordo del \"Columbia\", ed \u00e8 stato utilizzato almeno in altre 50 missioni. I bracci SRMS sono stati installati e utilizzati negli altri Orbiter: sul \"Challenger\" per la prima volta nella missione STS-7, nel \"Discovery\" nel suo primo volo STS-41-D, nell'Atlantis\" \"nel suo primo volo STS-61-B ed infine utilizzato nel primo volo dellEndeavour durante la missione STS-49. Il braccio del Challenger \u00e8 andato distrutto nell'incidente del 1986. La stessa fine \u00e8 stata subita dal Canadarm del Columbia nel disastro avvenuto nel 2001 durante STS-107.\nDopo l'installazione del Canadarm2 sulla Stazione Spaziale Internazionale, i due bracci sono stati utilizzati per spostare ed installare segmenti della stazione. L'utilizzo congiunto \u00e8 stato soprannominato \"la stretta di mano canadese\" dai media.\nA seguito dell'incidente del Columbia, l'SRMS \u00e8 stato utilizzato su ogni successivo volo dello Shuttle per ispezionare lo scudo termico e rilevare eventuali danni avvenuti durante il lancio."}
{"id": "1617625", "revid": "1776051", "url": "https://it.wikipedia.org/wiki?curid=1617625", "title": "Live at the Whiskey", "text": "Live at the Whiskey \u00e8 un album dei Killers pubblicato nel 2001."}
{"id": "1617627", "revid": "90900", "url": "https://it.wikipedia.org/wiki?curid=1617627", "title": "Canadarm", "text": ""}
{"id": "1617630", "revid": "1573940", "url": "https://it.wikipedia.org/wiki?curid=1617630", "title": "Trichosurus vulpecula", "text": "Il tricosuro volpino (Trichosurus vulpecula , dal greco \u00abcoda pelosa\u00bb e dal latino \u00abpiccola volpe\u00bb; classificato in passato nel genere \"Phalangista\") \u00e8 un marsupiale notturno e semi-arboricolo della famiglia dei Falangeridi originario dell'Australia. \u00c8 il possum australiano di maggiori dimensioni.\nCome la maggior parte dei Falangeridi, il tricosuro volpino \u00e8 un animale notturno. \u00c8 prevalentemente folivoro, ma si nutre anche di piccoli mammiferi, come i ratti. In gran parte dell'Australia le foglie di eucalipto costituiscono una parte significativa della sua dieta, ma si nutre solo di queste raramente. Ha una coda prensile e priva di pelo nella sua parte inferiore terminale. Presenta quattro variazioni cromatiche: grigio-argenteo, marrone, nero e color oro.\n\u00c8 il marsupiale australiano che viene avvistato pi\u00f9 di frequente dagli abitanti delle citt\u00e0, dal momento che \u00e8 uno dei pochi ad essersi stabiliti anche in aree urbane, oltre che in una vasta gamma di ambienti naturali e antropizzati. Nei pressi delle abitazioni umane i tricosuri divengono pi\u00f9 opportunisti e intraprendenti: spogliano gli alberi da frutto e gli orti e, talvolta, compiono anche irruzioni nelle cucine.\nIn Nuova Zelanda, dove \u00e8 stato introdotto nel XIX secolo, \u00e8 divenuto una vera e propria calamit\u00e0 per i raccolti e le specie vegetali endemiche.\nEsperti dello IUCN hanno inserito la specie nell'elenco delle 100 tra le specie esotiche invasive pi\u00f9 dannose al mondo.\nDescrizione.\nIl tricosuro volpino ha orecchie grandi e appuntite. \u00c8 dotato di una coda folta e prensile all'estremit\u00e0, grazie alla quale \u00e8 in grado di tenersi aggrappato ai rami, con una zona priva di pelo sul lato ventrale. Le zampe anteriori sono munite di artigli robusti, mentre le prime dita delle zampe posteriori sono prive di unghie, ma sono opponibili. Il tricosuro si pulisce il pelo lisciandoselo con il terzo e quarto dito, fusi insieme. Ha un manto folto e lanoso che varia nella colorazione a seconda della sottospecie. Esso tende a essere grigio-argenteo, marrone, nero, rosso o color crema. Le regioni ventrali hanno generalmente una colorazione pi\u00f9 chiara e la coda \u00e8 solitamente marrone o nera. Sul muso sono presenti delle macchie scure. Il tricosuro volpino ha una lunghezza testa-corpo di 32\u201358\u00a0cm e una coda di 24\u201340\u00a0cm. Pesa 1,2-4,5\u00a0kg. I maschi sono generalmente pi\u00f9 grandi delle femmine. Inoltre, il loro mantello tende ad assumere toni rossastri sulla regione scapolare. Come quasi tutti i marsupiali, le femmine possiedono un marsupio ben sviluppato, aperto sul davanti. Sul petto \u00e8 presente una ghiandola odorifera che secerne una secrezione rossastra che macchia il pelo circostante. Tale secrezione viene impiegata per marcare il territorio.\nDistribuzione e habitat.\nIl tricosuro volpino \u00e8 forse il mammifero australiano pi\u00f9 numeroso. \u00c8 presente in tutte le regioni orientali e settentrionali del continente, nonch\u00e9 in alcune zone occidentali, in Tasmania e su alcune isole al largo, come l'isola dei Canguri e l'isola di Barrow. \u00c8 inoltre diffuso anche in gran parte della Nuova Zelanda, dove \u00e8 stato introdotto nel 1840. Occupa una vasta gamma di habitat, come foreste, zone semiaride e perfino aree agricole o urbane. Predilige le zone alberate, ma \u00e8 presente anche in quelle dove gli alberi mancano del tutto. In Nuova Zelanda i tricosuri prediligono le foreste miste di podocarpi e latifoglie nei pressi dei pascoli. Nelle foreste di faggi australi e nelle piantagioni di pini sono molto meno comuni. Tuttavia, la densit\u00e0 dei tricosuri in Nuova Zelanda \u00e8 maggiore che nella nativa Australia, poich\u00e9 in quest'ultimo Paese le foreste di eucalipto sono pi\u00f9 frammentate e vi \u00e8 un numero maggiore di predatori. In Australia, infatti, i tricosuri cadono vittima di esseri umani, quoll tigre, cani, volpi, gatti, varani, pitoni tappeto e di alcuni rapaci notturni, mentre in Nuova Zelanda la loro sopravvivenza \u00e8 minacciata solo da esseri umani e gatti.\nBiologia.\nAlimentazione.\nIl tricosuro volpino \u00e8 in grado di adattarsi a numerosi tipi di vegetazione. Predilige le foglie di \"Eucalyptus\", ma si nutre anche di fiori, germogli, frutta e semi. Talvolta consuma anche sostanze di origine animale, come insetti, uova di uccello e piccoli vertebrati. I tricosuri volpini possono consumare tre o quattro tipi diversi di piante nel corso di un unico giro di foraggiamento, diversamente da altri marsupiali arboricoli, come il koala e il petauro maggiore, che focalizzano la loro attenzione su un'unica specie. I molari arrotondati del tricosuro non riescono a sminuzzare le foglie di \"Eucalyptus\" tanto efficacemente come quelli di altri animali pi\u00f9 specializzati: sono infatti pi\u00f9 adatti a frantumare il cibo, capacit\u00e0 che permette loro di masticare frutta o erbe in modo pi\u00f9 efficace. Il cieco dei tricosuri \u00e8 privo di scanalature interne e non \u00e8 in grado di separare efficacemente particelle grossolane e fini come quello di altri marsupiali arboricoli. Per ricavare azoto sufficiente il tricosuro non pu\u00f2 fare affidamento solo sulle piante di \"Eucalyptus\". La sua dieta variata, tuttavia, provvede il suo organismo dell'azoto necessario.\nComportamento.\nIl tricosuro volpino ha abitudini perlopi\u00f9 arboricole e notturne. Conduce quasi sempre una vita solitaria, e i vari individui si mantengono a distanza tramite marcature odorose (urina) e vocalizzazioni. Generalmente costruiscono la loro tana in formazioni naturali quali cavit\u00e0 degli alberi e caverne, ma possono eleggere a propria dimora anche i sottotetti delle abitazioni. Sebbene talvolta pi\u00f9 individui condividano un'unica tana, generalmente dormono in tane separate. Gli esemplari della Nuova Zelanda utilizzano un nuomero maggiore di tane di quelli che vivono in Australia. I tricosuri competono tra loro e con altri animali per le tane, e durante questi scontri possono anche trovare la morte. Questo \u00e8 probabilmente un altro dei motivi per il quale la densit\u00e0 di questi animali \u00e8 pi\u00f9 bassa in Australia che in Nuova Zelanda. Comunque, i tricosuri quasi sempre non mostrano aggressivit\u00e0 nei confronti dei loro simili e generalmente si limitano a rimanere immobili con le orecchie erette. I tricosuri volpini emettono schiocchi, grugniti, sibili, richiami di allarme, suoni gutturali e strida.\nRiproduzione.\nIl tricosuro volpino pu\u00f2 riprodursi in ogni periodo dell'anno, ma in alcune aree la maggior parte delle nascite avviene in primavera, da settembre a novembre, e in autunno, da marzo a maggio. Gli accoppiamenti sono promiscui e casuali; alcuni maschi possono accoppiarsi pi\u00f9 volte nella stessa stagione mentre molti altri possono non accoppiarsi affatto. In una popolazione del Queensland sembra che i maschi trascorrano un mese in compagnia delle femmine prima di accoppiarsi con loro. Dopo un periodo di gestazione di 16-18 giorni le femmine danno alla luce un unico piccolo. Alla nascita i neonati sono lunghi solo 1,5\u00a0cm e pesano appena 2\u00a0g. Essi, come quelli della maggior parte dei marsupiali, sono in grado di arrampicarsi senza alcun aiuto lungo il manto della femmina per raggiungere il marsupio e attaccarsi al capezzolo. Si sviluppano e rimangono dentro al marsupio per altri quattro o cinque mesi. Quando sono pi\u00f9 cresciuti, vengono lasciati nella tana o trasportati in giro sul dorso dalla madre fino all'et\u00e0 di sette-nove mesi. Le femmine raggiungono la maturit\u00e0 sessuale all'et\u00e0 di un anno, mentre i maschi non sono in grado di accoppiarsi prima del termine del loro secondo anno. Le giovani femmine presentano un tasso inferiore di mortalit\u00e0 rispetto ai giovani maschi, poich\u00e9 si stabiliscono in territori vicini a quelli materni, mentre i secondi devono spostarsi parecchio prima di trovare un nuovo territorio in cui stabilirsi, attraversando territori gi\u00e0 occupati dai quali vengono scacciati con la forza dai proprietari. Nella regione di Orongorongo le giovani femmine continuano a rimanere con la madre anche dopo essere state svezzate, e alcune tornano anche a riposare nelle tane natie. In altre zone, comunque, madri e figlie competono tra loro per le tane, e queste ultime vengono in genere allontanate dalla tana della madre. Nelle foreste dove i ripari scarseggiano, le femmine danno alla luce un numero maggiore di piccoli, che non competono direttamente tra loro per le tane, mentre nelle foreste ricche di ripari le giovani femmine sono pi\u00f9 numerose. I tricosuri volpini possono vivere, in natura, fino a 13 anni.\nTassonomia.\nSono state riconosciute tre sottospecie:\nConservazione.\nIl tricosuro volpino \u00e8 considerato un animale nocivo in alcune aree, poich\u00e9 causa danni alle piantagioni di pini, alle foreste in rigenerazione, ai fiori, agli alberi da frutto e agli edifici.\nAustralia.\nIn passato la pelliccia di tricosuro era considerata di grande valore e per questo motivo ogni anno venivano abbattuti molti esemplari. Sebbene sia stato cacciato intensamente in tutta l'Australia, oggi il tricosuro volpino \u00e8 protetto in tutti gli Stati continentali, mentre \u00e8 protetto solo in parte in Tasmania, dove ne \u00e8 permessa l'uccisione durante la stagione di caccia annuale. Inoltre, sempre in Tasmania, il Governo consente ai proprietari terrieri di abbattere gli esemplari che danneggiano le loro propriet\u00e0.\nMentre in alcune regioni il numero di esemplari \u00e8 in diminuzione a causa della distruzione dell'habitat, le numerose popolazioni stabilitesi nelle citt\u00e0 indicano che questa specie si adatta benissimo alla presenza dell'uomo. Negli Stati continentali \u00e8 consentita la cattura con trappole degli esemplari che si stabiliscono all'interno delle abitazioni (ad esempio nei tetti), ma i tricosuri catturati devono essere rilasciati dopo il tramonto entro 24 ore dalla cattura, a non pi\u00f9 di 50\u00a0m dal luogo dove sono stati presi. In alcuni Stati, ad esempio nel Victoria, gli esemplari catturati possono essere portati dai veterinari per essere soppressi tramite eutanasia. Nell'Australia Meridionale i tricosuri godono di protezione totale e i proprietari devono ottenere un apposito permesso per catturare gli esemplari penetrati nelle loro abitazioni o per allevare o soccorrere tricosuri e altri animali selvatici malati o feriti.\nNuova Zelanda.\nIn Nuova Zelanda, dove la specie \u00e8 stata introdotta dall'uomo, non vi sono restrizioni alle catture, ma il numero di esemplari sembra essere stabile nonostante le migliaia di individui abbattuti ogni anno. Inoltre, in Nuova Zelanda (ma non in Australia, dove la malattia \u00e8 stata da tempo eradicata) i tricosuri possono trasmettere la tubercolosi bovina, altamente contagiosa. Il Dipartimento per la Conservazione tiene sotto controllo il numero di esemplari in molte aree tramite il rilascio aereo di esche trattate con il letale 1080 (fluoroacetato di sodio)."}
{"id": "1617631", "revid": "90900", "url": "https://it.wikipedia.org/wiki?curid=1617631", "title": "SPDM", "text": ""}
{"id": "1617633", "revid": "1442080", "url": "https://it.wikipedia.org/wiki?curid=1617633", "title": "Luigi Cheluzzi", "text": " \nBiografia.\nFiglio di Giovanni, si laure\u00f2 in diritto civile e canonico e fu avvocato a Firenze. Divenne quindi segretario dei cardinali Alabi e Doria prima di trasferirsi a Trento dove fu Podest\u00e0.\nEbbe quindi l'incarico di ambasciatore per conto del Principato di Trento presso Massimiliano I di Baviera e presso Napoleone Bonaparte, allora Primo Console. \nSvolse incarichi diplomatici anche per conto della Principessa Maria Beatrice d'Este, duchessa di Massa (Italia).\n\u00c8 stato Accademico dell'Arcadia a Roma.\nMor\u00ec nel 1822."}
{"id": "1617634", "revid": "1543377", "url": "https://it.wikipedia.org/wiki?curid=1617634", "title": "Orbiter Boom Sensor System", "text": "L'Orbiter Boom Sensor System (OBSS) \u00e8 un braccio alla cui estremit\u00e0 \u00e8 presente un insieme di strumenti che pu\u00f2 essere afferrato e manipolato dal Remote Manipulator System presente a bordo dello Space Shuttle. L'OBSS \u00e8 utilizzato per osservare alcune parti dell'Orbiter per poter rilevare eventuali danni allo scudo termico. Tramite delle telecamere \u00e8 possibile controllare delle zone critiche, come il bordo anteriore delle ali, il muso e il compartimento dell'equipaggio. L'ispezione viene effettuata dopo il decollo e prima del rientro. I dati sono inviati a terra dove gli ingegneri controllano lo stato dell'Orbiter. In particolare pu\u00f2 essere usato nel caso venissero individuate delle zone che potrebbero essere state danneggiate, oppure che meritano ulteriori controlli dopo le analisi delle immagini che vengono riprese durante il decollo e durante la Rendezvous pitch maneuver.\nL'OBSS \u00e8 stato introdotto come parte del programma di \"Ritorno al volo\" dopo il disastro dello Space Shuttle Columbia del 2003, causato proprio da un danneggiamento dello scudo termico durante il decollo. La prima missione ad utilizzarlo \u00e8 stata la STS-114, i cui obiettivi erano i test delle nuove misure di sicurezza per evitare incidenti simili. Nel caso venisse rilevato un danno critico sono previste delle operazioni di riparazione dello scudo termico oppure, nel caso le riparazioni non fossero sufficienti, un piano per il salvataggio degli astronauti. Quest'ultimo prevede l'aggancio dello Shuttle danneggiato alla Stazione Spaziale Internazionale, dove l'equipaggio attenderebbe una missione di salvataggio di emergenza (il cui nome in codice \u00e8 STS-3xx). I tre Orbiter attualmente in attivit\u00e0 sono stati equipaggiati con questo nuovo strumento velocemente, poich\u00e9 sono stati riutilizzati componenti di riserva del braccio robotico Canadarm.\nStrumenti.\nL'OBSS possiede due gruppi di strumenti. Il primo \u00e8 costituito dal Laser Dynamic Range Imager (LDRI) e una Intensified Television Camera (ITVC), mentre il secondo possiede un Laser Camera System (LCS) e una camera digitale (IDC). I sensori hanno una risoluzione di qualche millimetro e possono scansionare le superfici esterne dell'Orbiter ad una velocit\u00e0 di 6,3\u00a0cm/s.\nL'OBSS possiede anche delle ringhiere esterne per gli astronauti che permettono di effettuare le riparazioni nella parte inferiore dell'Orbiter.\nRiparazione durante la missione STS-120.\nDurante la missione STS-120, l'OBSS \u00e8 stato utilizzato come una estensione del braccio robotico Canadarm2, un utilizzo per cui non era stato progettato. Durante la missione il pannello solare P6 si \u00e8 danneggiato durante il dispiegamento. Il Canadarm 2 \u00e8 stato quindi manovrato per afferrare il braccio al connettore centrale e l'astronauta Scott Parazynski \u00e8 stato agganciato ad una estremit\u00e0 del braccio per effettuare le riparazioni. Poich\u00e9 il Canadarm 2 non \u00e8 in grado di alimentare l'OBSS, sono state prese delle precauzioni per evitare che si danneggi a causa della mancanza di energia per un periodo prolungato di tempo."}
{"id": "1617635", "revid": "1305772", "url": "https://it.wikipedia.org/wiki?curid=1617635", "title": "Screaming Blue Murder", "text": ""}
{"id": "1617639", "revid": "125910471", "url": "https://it.wikipedia.org/wiki?curid=1617639", "title": "Caro Michele (film)", "text": "Caro Michele \u00e8 un film del 1976 diretto da Mario Monicelli, tratto dall'omonimo romanzo di Natalia Ginzburg.\nTrama.\nDopo le rivolte del 1968, Michele \u00e8 esiliato a Londra ma si mantiene in contatto epistolare con la madre, le sorelle e una ragazza madre. Un giorno per\u00f2 arriva la notizia che Michele \u00e8 morto.\nDistribuzione.\nPresentato in anteprima al Festival di Berlino, il film esce nelle sale cinematografiche italiane a partire dal 1\u00b0 Ottobre 1976.\nViene edito, successivamente, in formato home video.\nNel 2021, la Cineteca Nazionale ha curato il restauro del film.\nAccoglienza.\nAccolto positivamente dalla critica, \u00e8 generalmente considerato un lavoro maturo di Monicelli, lontano dai canoni passati della commedia all'italiana.\nPaolo Mereghetti lo recensisce come \u00abvelatamente intimista, riflessivo e cupo\u00bb."}
{"id": "1617648", "revid": "36426", "url": "https://it.wikipedia.org/wiki?curid=1617648", "title": "Vessillo di San Pietro", "text": ""}
{"id": "1617649", "revid": "36426", "url": "https://it.wikipedia.org/wiki?curid=1617649", "title": "Vessillo di san Pietro", "text": ""}
{"id": "1617650", "revid": "113808708", "url": "https://it.wikipedia.org/wiki?curid=1617650", "title": "Guglia di Raimondello", "text": "La 'Guglia' di Soleto erroneamente denominata 'guglia di Raimondello',\u00e8 considerato monumento nazionale di 2\u00aa categoria dal 1875 (relazione Cavoti-Castromediano del 1871 ed in elenco monumenti nazionali del 1902), \u00e8 una torre quadrata molto slanciata (il lato di base misura appena 5,2 metri) suddivisa in cinque ordini. Secondo una consuetudine settecentesca il monumento \u00e8 considerato opera di Francesco Colaci da Surbo del 1397, ma mai attestata da fonti certe. Negli scritti settecenteschi, infatti, si ricordava un'epigrafe datata, forse posta sul parapetto terminale con la dicitura \"Magister Franciscus Colaci / Suburbien MCCCXCVII\". Ma risulta strano che un'epigrafe cos\u00ec preziosa, che attesterebbe il nome del costruttore e la data, si sia persa nella notte dei tempi. Sar\u00e0 un caso che di quell'epigrafe non sia rimasta alcuna traccia? Forse non \u00e8 mai esistita. In realt\u00e0 gli ultimi studi, sulla base di comparazioni stilistiche puntuali e ricerche documentarie, araldica familiare spostano la costruzione della 'Guglia' al XV secolo e quindi alla committenza del figlio di Raimondello, il principe Giovannantonio Del Balzo Orsini.\nStoria e descrizione.\nCitato dall'enciclopedia Treccani come esempio di campanile gotico pugliese \" la fastosa guglia di Soleto\" .Tutti gli altri sono campanili , quello di Soleto \u00e8 \"la guglia\".\nPer il cedimento differenziato delle fondazioni poggiate su argilla rossa presenta una inclinazione verso il lato sud visibile a occhio nudo per chi proviene dalla vicina Galatina.\nVoluta dal principe di Taranto e conte di Soleto Raimondo Orsini Del Balzo per celebrarne la potenza e comunicare otticamente, dall'alto dei suoi oltre 40 metri (+91 di Soleto sul livello del mare), tra la riva del mare Adriatico e quella dello mar Ionio, fu completata nel 1397 con alcuni rifacimenti successivi.\nIl piano base ed il primo ordine sono privi di finestre ed inglobano al loro interno una torre precedente. Il secondo e terzo ordine sono riccamente decorati con 4 bifore finemente scolpite in pietra leccese. L'ultimo ordine di forma ottagonale ha otto bifore, \u00e8 coperto da un cupolino ogivale rivestito di maioliche colorate e poggia su una balaustra finemente lavorata. Tutte le bifore e gli angoli dei piani superiori sono ricchi di grifoni, leoni e maschere antropomorfi. Sulla balaustra e sulla cornice ottagonale su cui poggia il cupolino sono visibili alcune ciotole di pietra rozzamente intagliate che contenevano l'olio per l'illuminazione notturna.\nA cosa servisse accendere questi fuochi (orientamento notturno - centro della contea o segnalazione di pericolo) non \u00e8 dato saperlo.\nNon \u00e8 una torre campanaria, infatti in un dipinto settecentesco di J.L. Desprez, prima della costruzione dell'attuale chiesa parrocchiale, \u00e8 visibile il vecchio campanile orientato ad est.\nNei restauri del 1750 furono usati vecchi conci di questo campanile per sostituire quelli rovinati della guglia. L'attuale campanile, orientato a nord fu costruito insieme alla nuova chiesa nel 1783.\nLa costruzione \u00e8 cos\u00ec elegante ed armoniosa da aver fatto fiorire una leggenda: fu costruita in una sola notte per opera di demoni e grifoni al servizio del \"mago\" Messer Matteo Tafuri da Soleto che non a caso \u00e8 un filosofo e medico della prima met\u00e0 del Cinquecento. Insomma una serie di leggende e poche attestazioni come lo stemma dei Giovannantonio Orsini e dei Colonna che ricondurrebbero la Guglia, insieme allo stile, alla prima met\u00e0 del Quattrocento e non alla fine del Trecento. In realt\u00e0, il fatto \u00e8 del tutto inconsistente, poich\u00e9 la costruzione della torre \u00e8 stata completata quasi cento anni prima della nascita del Tafuri. Dal punto di vista architettonico presenta i modi e lo stile di Giorgio Orsini da Sebenico e i richiama i canoni di quell'Umanesimo detto 'Gentile' a cui faceva capo soprattutto Antonio Pisano detto Pisanello. A ben guardare la 'Guglia' rimanda a una serie di particolari geometrici presenti nei disegni e nelle pitture del pittore toscano. Ma \u00e8 soprattutto all'architettura di Giorgio Orsini da Sebenico che bisognerebbe accostare il monumento soletano. "}
{"id": "1617651", "revid": "1776051", "url": "https://it.wikipedia.org/wiki?curid=1617651", "title": "Screaming Blue Murder (Killers)", "text": "Screaming Blue Murder - The Very Best of Paul Di'Anno's Killers \u00e8 un album dei Killers pubblicato nel 2002."}
{"id": "1617655", "revid": "585241", "url": "https://it.wikipedia.org/wiki?curid=1617655", "title": "La Rosa per l'Italia", "text": ""}
{"id": "1617657", "revid": "287204", "url": "https://it.wikipedia.org/wiki?curid=1617657", "title": "Serie A 1964-1965 (pallavolo maschile)", "text": "La Serie A maschile FIPAV 1964-65 fu la 20\u00aa edizione del principale torneo pallavolistico italiano organizzato dalla FIPAV.\nIl titolo fu conquistato dalla Ruini Firenze. La Salvarani Parma era stata ripescata all'inizio della stagione per la rinuncia dell'Avia Pervia Modena. L'Olimpia Vercelli fu penalizzata di un punto per la rinuncia a disputare la partita di Reggio Emilia contro La Torre e si salv\u00f2 dopo una gara di play-out vinta per 3-1 contro la Virtus Falconara (Serie B) a Bologna il 6 giugno 1965."}
{"id": "1617658", "revid": "6923", "url": "https://it.wikipedia.org/wiki?curid=1617658", "title": "Motomondiale 1962", "text": "La stagione 1962 \u00e8 stata la quattordicesima del Motomondiale; la novit\u00e0 pi\u00f9 importante di questa edizione \u00e8 stata l'aggiunta di una nuova classe a quelle esistenti: nasce quest'anno la classe 50 dopo che l'anno precedente la FIM aveva gi\u00e0 organizzato una serie di gare di prova in Europa.\nPer quanto riguarda le prove in calendario, il numero dei gran premi rest\u00f2 invariato rispetto al 1961 con la sostituzione del GP di Svezia con un altro gran premio scandinavo, quello di Finlandia.\nIl contesto.\nAnche la nuova classe 50, che sar\u00e0 vinta dalla Suzuki di Ernst Degner, venne soggetta allo stesso regolamento delle altre, senza modifiche in merito all'assegnazione dei punteggi e al loro conteggio nella classifica finale.\nAl termine del campionato, nelle altre classi, si registr\u00f2 un dominio Honda in 125, 250 e 350, che lasci\u00f2 ad Hailwood e alla MV Agusta solo la 500. Nono titolo consecutivo per la BMW nei sidecar, il secondo per l'equipaggio Deubel-H\u00f6rner.\nLa prima prova dell'anno, il Gran Premio motociclistico di Spagna, \u00e8 anche il centesimo gran premio della storia del motomondiale: tirando le fila di quanto successo dalla prima edizione del mondiale si pu\u00f2 constatare che:\nIn merito alle nazionalit\u00e0, c'\u00e8 da notare che proprio il vincitore della classe 50 Ernst Degner, dopo aver corso sotto le insegne della Germania Orientale, pass\u00f2 quest'anno sotto quelle della Germania Occidentale dopo aver attraversato la cortina di ferro con tutta la sua famiglia.\nTra le case motociclistiche da segnalare l'aumento dell'impegno nel mondiale da parte di Suzuki e l'arrivo, grazie alla nuova classe 50, di nuove case come la Kreidler e la Tomos.\nLe classi.\nClasse 500.\nLa classe regina inizi\u00f2 quest'anno le gare solo nel terzo gran premio stagionale, non essendo le 500 al via n\u00e9 in Spagna, n\u00e9 in Francia: la prima prova fu quella del Tourist Trophy vinta da Gary Hocking su una MV Agusta. Fu questa per\u00f2 l'ultima apparizione del pilota rhodesiano nelle gare del mondiale; Hocking decise di passare alle gare automobilistiche e trov\u00f2 la morte prima della fine di questo stesso anno.\nLe successive 5 gare furono vinte da Mike Hailwood che si aggiudic\u00f2 cos\u00ec facilmente il titolo iridato, precedendo Alan Shepherd e Phil Read a bordo rispettivamente di una Matchless e di una Norton.\nAssenti le MV Agusta ufficiali nelle ultime due prove di campionato, i rispettivi gran premi vennero vinti da due piloti con Matchless, Shepherd tagli\u00f2 per primo il traguardo nel Gran Premio motociclistico di Finlandia e Benedicto Caldarella nel Gran Premio motociclistico d'Argentina, sua gara di casa.\nClasse 350.\nCome gi\u00e0 la 500 anche la classe 350 inizi\u00f2 a gareggiare solamente dalla terza prova, il Tourist Trophy, e il campionato si svilupp\u00f2 solamente su 6 degli 11 gran premi in calendario.\nLa vittoria del titolo, grazie a 4 vittorie e un secondo posto, arrise a Jim Redman su Honda che precedette il compagno di squadra Tommy Robb e Mike Hailwood su MV Agusta.\nDurante le prove del Tourist Trophy trov\u00f2 la morte Tom Phillis, il pilota australiano vincitore del titolo iridato della classe 125 nel motomondiale 1961.\nClasse 250.\nLa 250 venne disputata in tutti i gran premi della stagione con l'unica eccezione del Gran Premio motociclistico di Finlandia e vide affermarsi, come gi\u00e0 in Classe 350 Jim Redman su una Honda. In classifica precedette il compagno di squadra Bob McIntyre (deceduto nel corso della stagione in una gara britannica) e Arthur Wheeler su Moto Guzzi.\nIl nuovo campione del mondo si aggiudic\u00f2 6 vittorie su 10 gare disputate lasciando pochissimo spazio agli avversari; una delle poche affermazioni mancate fu quella nel Gran Premio motociclistico d'Argentina (dove peraltro Redman era assente come lo erano quasi tutte le squadre ufficiali) fu ottenuta da Wheeler. Questa fu la sua seconda e ultima vittoria prima del ritiro dalle gare, ottenuta a oltre 46 anni di et\u00e0 e a 8 anni dall'affermazione precedente nel motomondiale 1954.\nClasse 125.\nLa 125 fu l'unica classe che venne disputata in tutti i gran premi in calendario e, come gi\u00e0 le 250 e 350, fu appannaggio di piloti equipaggiati da moto Honda: ai primi 4 posti della classifica vi furono Luigi Taveri (che si aggiudicher\u00e0 il titolo dopo 6 vittorie consecutive), Jim Redman (gi\u00e0 campione del mondo nelle due classi superiori), Tommy Robb e Kunimitsu Takahashi (quest'ultimo, dopo aver vinto i primi due gran premi dell'anno fu vittima di una caduta al Tourist Trophy che pregiudic\u00f2 il resto della stagione), tutti in sella a mezzi della casa motociclistica giapponese.\nAnche per quanto riguarda le vittorie nei singoli gran premi, 10 gare su 11 vennero vinte da Honda, con l'unica eccezione dell'ultimo gran premio dell'anno, il Gran Premio motociclistico d'Argentina, vinto da Hugh Anderson su Suzuki in assenza di gran parte delle moto ufficiali.\nClasse 50.\nLa prima edizione della classe 50 venne disputata in 10 gran premi su 11, con l'unica eccezione del Gran Premio motociclistico dell'Ulster e vide il titolo assegnato a Ernst Degner su Suzuki; in classifica precedette Hans-Georg Anscheidt su Kreidler (casa motociclistica olandese specializzata nelle piccole cilindrate e al debutto nel motomondiale) e Luigi Taveri (vincitore del titolo in 125 su Honda.\nLe vittorie nei singoli gran premi furono piuttosto divise: a parte le 4 vittorie del pilota che vinse il titolo, una fu vinta dal suo compagno di squadra Hugh Anderson, 4 andarono ai piloti Kreidler (oltre alle due di Anscheidt, due furono appannaggio di Jan Huberts) e 1 a Taveri.\nDa segnalare anche l'episodio del Tourist Trophy dove, con una modifica al regolamento, venne ammessa alla partenza una donna, per la prima volta nelle gare in singolo: si trattava di Beryl Swain che si classific\u00f2 al 22\u00ba posto. Al termine della stagione il regolamento venne per\u00f2 nuovamente variato e le donne vennero escluse per diversi anni.\nClasse sidecar.\nLe gare delle motocarrozzette si disputarono in sole sei occasioni e la loro stagione si concluse molto prima delle altre categorie: la vittoria fu per l'ennesima volta di un equipaggio dotato di moto BMW, Max Deubel e Emil H\u00f6rner, al secondo titolo consecutivo.\nDa segnalare anche la prima e unica apparizione nell'albo d'oro del motomondiale della BSA vincitrice in occasione del Tourist Trophy."}
{"id": "1617660", "revid": "287204", "url": "https://it.wikipedia.org/wiki?curid=1617660", "title": "Paris Basket Racing", "text": "Il Paris Basket Racing \u00e8 stata una societ\u00e0 di pallacanestro di Parigi, trasformatosi nel Paris-Levallois Basket nel 2007.\nStoria.\nSezione cestistica fondata nella polisportiva Racing club de France nel 1922. La prima squadra maschile divenne Racing Paris Basket nel 1989, PSG Racing Basket nel 1992, ed ancora Paris Basket Racing nel 2000. Parallelamente, la sezione maschile di basket \u00e8 diventata un'associazione indipendente dal RCF nel 1992, mentre la sezione femminile resta tuttora nella polisportiva del Racing.\nNel 2006, un \"pool\" di cinque azionisti, del quale Rigaudeau \u00e8 vicepresidente, condotta da Essar Gabriel, uno degli artefici del dossier della candidatura di Parigi alle Olimpiadi del 2012, ha ripreso l'80% dell'azionariato del Paris Basket Racing.. Antoine Rigaudeau divenne il direttore sportivo del club.\nNel giugno 2007, il PBR e il Levallois Sporting Club Basket firmano un protocollo di avvicinamento tra i due clubs, dando nascita al Paris-Levallois Basket che partecip\u00f2 LNB Pro A 2007-2008 retrocedendo."}
{"id": "1617661", "revid": "121970101", "url": "https://it.wikipedia.org/wiki?curid=1617661", "title": "Lazzaretto di Verona", "text": "Il lazzaretto di Verona \u00e8 un lazzaretto la cui costruzione inizi\u00f2 nel gennaio 1549 a Verona in localit\u00e0 Porto San Pancrazio, vicina all'Adige, allora adeguatamente distante dalla citt\u00e0. Lo scopo fu di ricoverare i malati contagiosi in localit\u00e0 isolata e agevolmente raggiungibile attraverso il fiume; gli appestati, infatti, venivano imbarcati in citt\u00e0 presso il porto di ponte Navi. Durante la fine del XVII e per tutto il XVIII secolo, il lazzaretto fu usato in funzione preventiva come luogo di quarantena per i viaggiatori provenienti dal Nord.\nStoria.\nIl lazzaretto fu progettato, secondo il Vasari, dall'architetto Michele Sanmicheli, anche se secondo altri storici fu opera di Giangiacomo Sanguinetto, il quale nel giugno 1548 present\u00f2 alle autorit\u00e0 cittadine un modello per il lazzaretto. Non sono state comunque trovate prove certe circa l'autore dell'opera. Il nuovo lazzaretto venne completato solamente nel 1628, e in tempo per la peste del 1630, portata dai soldati tedeschi. Per la citt\u00e0 il contagio fu un vero disastro: basti pensare che nel 1626 erano stati censiti 53.333 abitanti, che si erano ridotti a 20.738 alla fine del contagio: morirono dunque 33.000 persone circa. Nel tentativo di arginare l'epidemia le autorit\u00e0 sanitarie e cittadine cercarono di confinare i malati al lazzaretto: al culmine della pestilenza all'interno si concentrarono pi\u00f9 di 5.000 appestati. Quella del 1630 fu l'ultima peste che colp\u00ec la citt\u00e0 e, successivamente, il lazzaretto fu usato solo come luogo di quarantena preventiva per chi arrivava in citt\u00e0 e nei territori Veneti dal Nord (principalmente Trentino Alto Adige). Questa funzione cess\u00f2 alla fine del secolo XVIII, quando il lazzaretto fu trasformato in scuderia per cavalli. Dato in consegna alle autorit\u00e0 militari Austriache, fu trasformato in deposito d'esplosivi.\nAnche durante la seconda guerra mondiale il lazzaretto venne utilizzato come deposito d'esplosivi, e sul finire della guerra una deflagrazione distrusse la parte orientale dell'edificio. Nell'aprile del 1945 i nazisti in fuga da Verona lo lasciarono incustodito, e vi fu una nuova esplosione: all'interno per\u00f2 vi erano decine di persone che cercavano qualcosa di utile. La popolazione, ridotta dalla guerra in stato di povert\u00e0 cercava di recuperare l'ottone dei bossoli di munizioni per poi rivenderlo. Non si prestava particolare attenzione alle norme elementari di sicurezza. Cosicch\u00e9 i proiettili era sbattuti sulle pietre e la polvere da sparo abbandonata a terra in quantit\u00e0. Ormai era tanta la confidenza col pericolo che addirittura si fumava in maniera abituale. E il tutto era abbastanza noto. Tanto \u00e8 vero che furono molti a non andare pi\u00f9 via. Una scintilla o una sigaretta caus\u00f2 quanto si pu\u00f2 vedere oggigiorno. Il bilancio dell'esplosione fu di almeno 30 morti (tra cui anche bambini, donne ed anziani), e moltissimi furono anche i feriti. In questo modo la citt\u00e0 perdeva una costruzione secolare e di grande rilievo. Nel 1960 il tempietto centrale fu parzialmente ricostruito, ma dell'intero complesso sopravvivono solo pochi ruderi. Al momento l'area del lazzaretto \u00e8 stata affidata al FAI ma, nonostante un primo lavoro di pulizia da arbusti, l'area si trova in un visibile stato di abbandono.\nDescrizione.\nLa grande costruzione viene descritta nel 1821 dallo storico veronese Giambattista da Persico: "}
{"id": "1617664", "revid": "547034", "url": "https://it.wikipedia.org/wiki?curid=1617664", "title": "Svergolamento alare", "text": "Con svergolamento alare si intende il progressivo cambiamento di angolazione delle corde dei profili dell'ala di un aeroplano. In particolare per svergolamento geometrico si intende il cambiamento di inclinazione dei profili alari lungo l'apertura, per svergolamento aerodinamico si intende la variazione della curvatura del profilo, sempre lungo l'apertura.\nImpiego contemporaneo dello svergolamento alare.\nLo svergolamento alare pu\u00f2 essere misurato con l'angolo, in questo caso sempre negativo, compreso tra la corda alare del profilo alla radice e la corda del profilo all'estremit\u00e0, oppure con l'angolo compreso tra la corda del profilo ad incidenza di portanza nulla e la corda di un profilo qualunque; in questo caso l'angolo sar\u00e0 funzione della coordinata lungo l'apertura alare. Questo sistema viene esclusivamente utilizzato su ali di tipo a freccia o rastremate (ad esempio trapezoidali) in maniera tale che venga assicurata un'incidenza inferiore in prossimit\u00e0 dell'estremit\u00e0 alare, perch\u00e9 per tali tipi di ali le estremit\u00e0 sono le sezioni che stallano per prime a parit\u00e0 di angolo d'attacco. Nelle ali a freccia e/o rastremate infatti, la distribuzione della portanza \u00e8 pi\u00f9 elevata verso le estremit\u00e0, il che comporta l'anticipo dello stallo in tali regioni, se non corretto tramite lo svergolamento.\n\"Definizione rigorosa di svergolamento geometrico\": angolo formato dalla corda del profilo all'estremit\u00e0 dell'ala con quella del profilo in mezzeria, ovvero quello situato sul piano di simmetria del velivolo.\n\"Definizione rigorosa di svergolamento aerodinamico\": angolo formato dalla retta di portanza nulla del profilo all'estremit\u00e0 dell'ala con quella del profilo in mezzeria, ovvero quello situato sul piano di simmetria del velivolo.\nEntrambi sono presi positivi se misurati in senso orario. Uno svergolamento geometrico del profilo all'estremit\u00e0 atto ad evitare lo stallo delle zone poste all'estremit\u00e0 dell'ala \u00e8 perci\u00f2 negativo.\nImpiego storico dello svergolamento alare.\nNel periodo antecedente la prima guerra mondiale, tra il 1903 e il 1914, era molto comune utilizzare lo svergolamento \"dinamico\" delle estremit\u00e0 alari per il controllo del rollio (cio\u00e8 il movimento intorno all'asse longitudinale) dei velivoli.\nIl comando dello svergolamento, associato in genere con il movimento a destra o a sinistra di una barra di comando o con la rotazione di un volante, provocava tramite l'azione di tiranti la torsione delle estremit\u00e0 alari: la conseguenza di tale deformazione era l'aumento dell'angolo di attacco di un'estremit\u00e0, e la corrispondente diminuzione dell'angolo di attacco di quella opposta. Un aumento modesto di tale angolo (quello con cui il profilo alare incontra il flusso d'aria) provoca l'aumento della portanza dell'ala, e una sua diminuzione ne provoca una riduzione. Quindi se per esempio il pilota, volendo virare a destra, spostava a destra la cloche, l'angolo d'attacco dell'estremit\u00e0 alare sinistra aumentava, la portanza della semiala sinistra aumentava, ed essa si alzava; contemporaneamente l'angolo d'attacco dell'estremit\u00e0 alare destra diminuiva, la portanza della semiala destra diminuiva, ed essa si abbassava. Cos\u00ec l'aereo si inclinava a destra e virava in quella direzione.\nDopo il 1912 il sistema dello svergolamento alare per il controllo direzionale (che ai tempi del Fratelli Wright era l'unico disponibile) perse la sua diffusione, e venne progressivamente rimpiazzato dai pi\u00f9 efficienti e pi\u00f9 semplici alettoni, che oggi sono la regola. Tra gli aerei equipaggiati con sistemi di svergolamento alare si possono citare, oltre al Wright Flyer (1903), il Bl\u00e9riot XI (1909), l'Etrich Taube (1910), l'italiano Caproni Ca.8 (1911), la serie di monoplani Deperdussin Monocoque (1912) e il Fokker E.III (1916)."}
{"id": "1617665", "revid": "117823514", "url": "https://it.wikipedia.org/wiki?curid=1617665", "title": "Esonartece", "text": "L'esonartece \u00e8 un tipo di nartece rivolto verso l'esterno della chiesa; spesso coincide con la parte del quadriportico addossata al muro di facciata. A Ravenna viene chiamato anche \u00e0rdica."}
{"id": "1617669", "revid": "757396", "url": "https://it.wikipedia.org/wiki?curid=1617669", "title": "Klub Koszyk\u00f3wki W\u0142oc\u0142awek", "text": "Il Klub Koszyk\u00f3wki W\u0142oc\u0142awek, noto per ragione di sponsor come Anwil W\u0142oc\u0142awek \u00e8 una societ\u00e0 di pallacanestro di W\u0142oc\u0142awek, in Polonia. Partecipa alla Dominet Basket Liga, massima divisione maschile del campionato polacco di pallacanestro.\n\u00c8 stata fondata nel 1990 e i suoi colori sono il bianco e il verde. Gioca all'Hala Mistrz\u00f3w di W\u0142oc\u0142awek, che pu\u00f2 ospitare fino a 4000 spettatori.\nStoria.\nDalla sua ammissione alla massima divisione, la Nobiles (dal 1998 Anwil) W\u0142oc\u0142awek ha sempre disputato dei campionati di alto livello. Nel 1993 \u00e8 stata vicecampione di Polonia e da allora ha preso parte a varie competizioni europee.\nNel 2003 vince il suo unico titolo nazionale, nella stagione di passaggio tra l'egemonia di \u015al\u0105sk Wroc\u0142aw e Prokom Trefl Sopot.\nIl numero 12 \u00e8 stato ritirato in onore di Ihar Hry\u0161\u010duk.\nNel 2017 vince la Supercoppa battendo lo Stelmet Zielona Gora 92 a 89 nei supplementari."}
{"id": "1617672", "revid": "177966", "url": "https://it.wikipedia.org/wiki?curid=1617672", "title": "Lazzaretto di Sanmicheli", "text": ""}
{"id": "1617679", "revid": "757396", "url": "https://it.wikipedia.org/wiki?curid=1617679", "title": "Basketball L\u00f6wen Braunschweig", "text": "Il Basketball L\u00f6wen Braunschweig \u00e8 una societ\u00e0 di pallacanestro di Braunschweig, in Germania. Gioca nella Basketball-Bundesliga.\nGioca nella Volkswagen Halle Braunschweig (6.600 posti a sedere) e i suoi colori sono il Giallo e il Blu.\nRoster 2021-2022.\n\"Aggiornato al 28 settembre 2021.\""}
{"id": "1617680", "revid": "91475", "url": "https://it.wikipedia.org/wiki?curid=1617680", "title": "Di'anno", "text": ""}
{"id": "1617683", "revid": "1149807", "url": "https://it.wikipedia.org/wiki?curid=1617683", "title": "Episodi di Samantha chi? (prima stagione)", "text": "Negli Stati Uniti d'America la prima stagione \u00e8 stata trasmessa su ABC dal 15 ottobre 2007 al 12 maggio 2008.\nIn Italia invece \u00e8 andata in onda su Fox Life dal 20 febbraio al 24 settembre 2008 e successivamente in chiaro su Italia 1 dal 10 maggio 2010.\nEpisodi.\nTrama.\nNel primo episodio Samantha si risveglia dal coma, non riconosce i suoi genitori e non ricorda niente del suo passato. Presto si rende conto che non era una bella persona, non aveva un buon rapporto con i suoi genitori, il fidanzato l'aveva lasciata ed aveva una sola amica. \nTrama.\nsam si sveglia nel letto della sua vecchia casa; ormai in piedi cerca di scoprire quale lavoro facesse ma nel cercare, nel portafogli trova un biglietto datole per un appuntamento dal chirurgo e decide di recarvisi.\ncapisce cos\u00ec che prima dell'incidente voleva rifarsi il seno.\nAndrea la porta dove lavora, Sam scopre di essere il vicepresidente di uno studio legale e qui ancora una volta a conferma del fatto che non era una bella persona. proprio perch\u00e9 nessuno sa della sua amnesia, sam cerca in tutti i modi di comportarsi \"normalmente\", e nonostante i ripetitivi errori riesce a cavarsela."}
{"id": "1617684", "revid": "178920", "url": "https://it.wikipedia.org/wiki?curid=1617684", "title": "Lattes editori", "text": ""}
{"id": "1617686", "revid": "196390", "url": "https://it.wikipedia.org/wiki?curid=1617686", "title": "KINGDOM HEARTS MANGA", "text": ""}
{"id": "1617689", "revid": "1573940", "url": "https://it.wikipedia.org/wiki?curid=1617689", "title": "Hadromerida", "text": "Gli Adromeridi (Hadromerida ) sono un ordine di spugne marine appartenente alla classe Demospongiae.\nTassonomia.\nL'ordine comprende le seguenti famiglie:"}
{"id": "1617699", "revid": "767487", "url": "https://it.wikipedia.org/wiki?curid=1617699", "title": "Viaggio con Anita", "text": "Viaggio con Anita \u00e8 un film del 1979 diretto da Mario Monicelli.\nTrama.\nGuido Massaccesi, dirigente bancario romano, informato da sua sorella Oriana che il padre Armando \u00e8 gravemente malato, lascia la moglie Elisa con il figlio e parte in macchina, una Alfa Romeo Giulietta, per raggiungere Rosignano Solvay, loro paese natale. Deciso a compiere il viaggio in dolce compagnia, Guido va a trovare Jennifer, la sua amante che non vede da mesi. Il netto rifiuto della ragazza a seguirlo lo spinge a portare con s\u00e9 Anita Watson, una ventiseienne americana, venuta a Roma per ritrovare un architetto italiano conosciuto a Chicago. La ragazza, all'oscuro sul vero motivo del viaggio, reagisce alle prepotenze del compagno e provoca un incidente stradale. Dopo una sosta ad Orbetello, i due legano maggiormente e compiono una capatina alla deserta Isola del Giglio. Giunti nei pressi di Rosignano Solvay dove nel frattempo Armando \u00e8 morto, assistito dalla moglie Adelina e dai figli Teo, Omero e Oriana, l'incosciente Guido scarica Anita presso una pensioncina e raggiunge la famiglia. Dopo aver fatto amicizia con la centralinista Sandra e dopo aver atteso invano delle spiegazioni sullo strano comportamento di Guido, Anita scopre casualmente la verit\u00e0 e lo raggiunge mentre il corteo funebre sta per avviarsi al camposanto. L'arrivo dell'americana provoca uno scandalo e Guido si vendica rivelando la presenza di Noemi, l'amante di suo padre da 18 anni. Anita rifiuta di far pace con Guido e parte da sola alla volta di Pisa.\nProduzione.\nIl film \u00e8 basato su un trattamento, scritto nel 1957 da Federico Fellini e Tullio Pinelli, alla cui stesura ha contribuito anche Pier Paolo Pasolini, che prendeva spunto dal viaggio effettuato l'anno precedente da Fellini, in occasione della morte del padre. Inedito in Italia - l'unica edizione disponibile \u00e8 in lingua inglese - \u00e8 uno dei tre grandi \"viaggi\", assieme al Mastorna e a Tulum, che Fellini non realizz\u00f2 mai.\nNel 1989, in un'intervista rilasciata a Virgilio Fantuzzi su \"La Civilt\u00e0 Cattolica\", Fellini dichiar\u00f2: \u00abIl soggetto cinematografico, forse il pi\u00f9 bello che ho scritto, ma che poi non ho realizzato, s'intitolava \"Viaggio con Anita\". L'ho venduto tanti anni dopo, un po' vergognosamente, a Grimaldi, che lo ha fatto realizzare a Monicelli, ma \u00e8 diventato tutto un'altra cosa. Se ho un pentimento \u00e8 riferito al fatto di non aver realizzato quel film\u00bb.\nNel 2012 \u00e8 uscito un film liberamente ispirato a questo testo: \"Anita\" di Luca Magi, presentato in concorso al 30\u00b0 Torino Film Festival."}
{"id": "1617700", "revid": "287204", "url": "https://it.wikipedia.org/wiki?curid=1617700", "title": "Polymastiidae", "text": "Polymastiidae \u00e8 una famiglia di Demospongiae."}
{"id": "1617703", "revid": "204012", "url": "https://it.wikipedia.org/wiki?curid=1617703", "title": "APUDoma", "text": ""}
{"id": "1617707", "revid": "124123", "url": "https://it.wikipedia.org/wiki?curid=1617707", "title": "Franco Chiletto", "text": "Trentino, combatte come alpino nella prima guerra mondiale.\nBiografia.\nFino al 1922 \u00e8 falegname e incisore. L'anno successivo si trasferisce a Milano, dove frequenta la scuola serale d'arte di Brera.\nInizia l'attivit\u00e0 grafica disegnando per la pubblicit\u00e0, a cui segu\u00ec una serie di illustrazioni di libri per ragazzi (1927) e poi l'incontro con il mondo dell'editoria dei fumetti.\nAttivit\u00e0 grafica.\nAd eccezione dei vignettoni della serie \"Corrierino di Guerra\", ospitati sulle pagine del \"Corriere dei Piccoli\", il suo nome \u00e8 legato prevalentemente agli editori Vecchi e Mondadori.\nPer conto della Saev, dal 1936 al 1941, pubblica su \"L'Audace\" una serie di racconti come \"La freccia vermiglia\", \"Gli sparvieri del mare\", \"La rivincita di Santamauro\" e \"L'esploratore di ferro\". Su \"Jumbo\" esce \"Il piccolo Filibustiere\" e su \"Rintintin\" il romanzo completo \"Gli eroi dell'aria\" (1937).\nDal numero 54 di \"Paperino\" subentra a Nino Pagot nell'illustrazione de \"La mia avventura tra gli Arussi\", scritta dal capitano G.Cannonieri e sceneggiata da Federico Pedrocchi.\nSul \"Topolino\" di Mondadori esegue la saga salgariana del ciclo dei corsari e \"Alla conquista di un impero\".\nSulle pagine dell\"'Avventuroso\" prosegue la serie di \"Faust\", iniziata da Rino Albertarelli, concludendo l'episodio \"La spada dei giganti\", edito dal numero 446 al 450 e poi ripreso nel dopoguerra sul n.14 degli \"Albi d'Oro\" (1946).\nAncora del periodo bellico da ricordare \"Andus\", scritto da Giovanni Bonelli e pubblicato sul \"Vittorioso\". \u00c8 questa senz'altro una delle sue opere pi\u00f9 riuscite, rapportabile solo al \"Corsaro Nero\", pubblicato nel 1946 sugli \"Albi Salgari\".\nNello stesso periodo gli \"Albi d'Oro\" alternano a episodi inediti reprint delle sue opere apparse nell'antiguerra, come \"L'oro di Funny Mountain\" e \"L'acqua misteriosa\".\nIl ritorno a Torcegno.\nConclusesi le brevi collaborazioni nell'immediato dopoguerra, Chiletto torna nel suo paese natale, dove si dedica alla pittura e all'affresco di chiesette delle valli trentine.\nSi spegne il 3 settembre 1976."}
{"id": "1617710", "revid": "287204", "url": "https://it.wikipedia.org/wiki?curid=1617710", "title": "Polymastia", "text": "Polymastia \u00e8 un genere di Demospongiae della famiglia Polymastiidae."}
{"id": "1617719", "revid": "767487", "url": "https://it.wikipedia.org/wiki?curid=1617719", "title": "Temporale Rosy", "text": "Temporale Rosy \u00e8 un film del 1979 diretto da Mario Monicelli.\nIl soggetto \u00e8 tratto dal romanzo omonimo del co-sceneggiatore Carlo Brizzolara.\nTrama.\nRaoul, giovane pugile soprannominato \"Spaccaporte\", \u00e8 costretto a interrompere una brillante carriera per una frattura alla mano causata da una banale scommessa. Si riduce cos\u00ec a lavorare in un baraccone dove si esibiscono alcune campionesse di catch femminile; tra di esse c'\u00e8 Temporale Rosy.\nRaoul e Rosy si innamorano, ma la loro unione \u00e8 ostacolata dal proprietario del baraccone Mike Fernandez, a sua volta invaghito della donna. Raoul tenta maldestramente di far ingelosire Rosy fingendo una relazione con una pedicure. Dei due pretendenti, Rosy opta per sposare Fernandez. Dopo un ultimo litigio, Raoul si allontana.\nAnni dopo, ritroviamo Rosy che, lasciato Fernandez e il mondo del catch, lavora come cameriera al bar di un porto. L\u00ec incontra per caso Raoul, che attende di imbarcarsi per cambiare vita. I due decidono di tornare insieme.\nCritica.\nPaolo Mereghetti (1993): **\u00bd"}
{"id": "1617723", "revid": "1543377", "url": "https://it.wikipedia.org/wiki?curid=1617723", "title": "Monte Strega", "text": "Il Monte Strega \u00e8 una montagna dell'Appennino umbro-marchigiano. \u00c8 situato nel comune di Sassoferrato, in prossimit\u00e0 della frazione Montelago a pochi chilometri a est del Monte Catria, al confine fra la provincia di Perugia e quelle di Ancona e Pesaro e Urbino. La vetta ha un'altezza di 1278 m s.l.m. In cima, sulla vetta adiacente di 6 metri pi\u00f9 bassa, \u00e8 posta una croce metallica alta circa 8 m. ed eretta nel 1928, che si pu\u00f2 raggiungere a piedi con circa 20 minuti di cammino partendo da un pianoro sottostante chiamato 'Le Prata'. Il raggiungimento del pianoro \u00e8 possibile attraverso una stradina imbrecciata con pendenze notevoli in alcuni punti e pertanto adatta soltanto a mezzi adeguati; poco dopo l'inizio della strada \u00e8 inoltre presente una sbarra che potrebbe impedire il passaggio con i mezzi.\nIn alternativa la vetta \u00e8 raggiungibile dal punto, pi\u00f9 in basso, dove termina la strada asfaltata proveniente da Montelago, detto Poggio Prato Tondo (1012 m s.l.m.), posto esattamente sulla linea di confine Umbria-Marche.Il percorso a piedi da qui \u00e8 risolvibile in meno di un'ora di cammino. Il tratto iniziale \u00e8 adatto a tutti, ma gli ultimi metri che separano dal raggiungimento della vetta sono a forte pendenza, spesso con forti venti, richiedendo quindi particolare attenzione e un minimo di allenamento; in compenso, la vista di cui si gode dalla croce ripaga abbondantemente l'escursionista dello sforzo ed \u00e8 con buona probabilit\u00e0 la pi\u00f9 affascinante della provincia di Ancona.\nDegna di interesse \u00e8 la storia dell'installazione della croce, a cui partecip\u00f2 tutta la popolazione della borgata di Montelago, ognuno caricandosi a spalla o sui propri animali un pezzo del pesante manufatto metallico e raggiungendo con enorme fatica la vetta, con mezzi molto diversi da quelli di oggi."}
{"id": "1617724", "revid": "44735", "url": "https://it.wikipedia.org/wiki?curid=1617724", "title": "Gongi boy", "text": ""}
{"id": "1617725", "revid": "39334", "url": "https://it.wikipedia.org/wiki?curid=1617725", "title": "Matrix pencil", "text": ""}
{"id": "1617731", "revid": "767487", "url": "https://it.wikipedia.org/wiki?curid=1617731", "title": "Polymastia mamillaris", "text": "Polymastia mamillaris \u00e8 una specie di Demospongiae della famiglia Polymastiidae. \u00c8 la specie tipo del genere \"Polymastia\".\nHabitat e distribuzione.\nSpugna incrostante, talvolta presente anche su fondali sabbiosi.\nDescrizione.\nColore giallo-arancio, papille di colore bianco-rosa, incrostante ma occasionalmente eretta sul fondale."}
{"id": "1617732", "revid": "38120", "url": "https://it.wikipedia.org/wiki?curid=1617732", "title": "Lonewolf", "text": ""}
{"id": "1617737", "revid": "767487", "url": "https://it.wikipedia.org/wiki?curid=1617737", "title": "Il male oscuro (film)", "text": "Il male oscuro \u00e8 un film del 1990 diretto da Mario Monicelli e tratto dall'omonimo romanzo di Giuseppe Berto.\nTrama.\nCalabria; Giuseppe Marchi \u00e8 uno sceneggiatore frustrato senza successo, che tenta invano di sbarcare il lunario divenendo un romanziere. \u00c8 sposato, ed ha una figlia. Soffre per\u00f2 di nevrosi psichiche, che lo portano a comportarsi come un malato immaginario; si fa quindi aiutare da uno psicanalista, per scoprire il male oscuro che lo attanaglia."}
{"id": "1617740", "revid": "104087", "url": "https://it.wikipedia.org/wiki?curid=1617740", "title": "E242", "text": ""}
{"id": "1617741", "revid": "110157", "url": "https://it.wikipedia.org/wiki?curid=1617741", "title": "B\u0103lc\u0103u\u021bi (Suceava)", "text": "B\u0103lc\u0103u\u0163i \u00e8 un comune della Romania di 3.308 abitanti, ubicato nel distretto di Suceava, nella regione storica della Bucovina. \nIl comune \u00e8 formato dall'unione di 3 villaggi: B\u0103lc\u0103u\u021bi, Gropeni, Negostina."}
{"id": "1617745", "revid": "1543377", "url": "https://it.wikipedia.org/wiki?curid=1617745", "title": "Uschi Disl", "text": "Agli inizi della carriera, prima della riunificazione tedesca (1990), ha gareggiato per la nazionale tedesca occidentale.\nBiografia.\nCarriera nel biathlon.\nHa iniziato a praticare biathlon a livello agonistico nel 1986; in Coppa del Mondo ha ottenuto il primo risultato di rilievo il 28 gennaio 1989 nella sprint di Ruhpolding (29\u00aa) e ha conquistato la prima vittoria, nonch\u00e9 primo podio, nel 1990 nella sprint di Albertville Les Saisies.\nDetiene il primato femminile del maggior numero di medaglie vinte nel biathlon ai Giochi olimpici, nove, e ha conquistato diciannove medaglie iridate; nonostante la vittoria di tre Coppe di specialit\u00e0, tuttavia, non \u00e8 mai riuscita a vincere una Coppa del Mondo generale.\nCarriera nello sci di fondo.\nNel 2003 ha preso parte alla tappa di D\u00fcsseldorf della Coppa del Mondo di sci di fondo, andando a podio nella sprint di squadra a tecnica libera (2\u00aa) in coppia con Claudia Nystad.\nPalmar\u00e8s.\nBiathlon.\nCoppa del Mondo.\nCoppa del Mondo - vittorie.\nLegenda:\nIN = individuale\nSP = sprint\nPU = inseguimento\nMS = partenza in linea\nRL = staffetta"}
{"id": "1617750", "revid": "124820907", "url": "https://it.wikipedia.org/wiki?curid=1617750", "title": "Mario Verdone", "text": "Biografia.\nRimasto orfano del padre Oreste, un chimico nato a Pozzuoli che per\u00ec durante la prima guerra mondiale sul monte San Gabriele poco dopo la sua nascita, crebbe a Siena, citt\u00e0 d'origine della madre, abitando nella Contrada della Selva alla quale rimase sempre profondamente legato. Nonostante le modeste disponibilit\u00e0 familiari, Verdone riusc\u00ec a completare gli studi presso il liceo classico senese e laurearsi una prima volta in giurisprudenza con Norberto Bobbio - affrontando una tesi in filosofia del diritto nell'anno accademico 1939-40 - e una seconda volta in scienze politiche con Andrea Rapisardi Mirabelli, discutendo una tesi in Storia delle dottrine politiche nell'anno accademico 1941-42.\nCarriera.\nDopo un breve periodo di impiego nella segreteria del direttore amministrativo dell'Universit\u00e0 di Siena, nell'agosto 1941 Mario Verdone si trasfer\u00ec a Roma, dove avvi\u00f2 un'intensa collaborazione con le principali testate di argomento cinematografico (tra cui \"Bianco e nero\" e \"Cinema\") pubblicando articoli, saggi e studi anche per molti anni a venire.\nFu il primo docente di Storia e critica del cinema, cattedra istituita per lui, non esistendo prima di lui tale insegnamento, nonch\u00e9 studioso di tutte le forme d'arte e di spettacolo. Nel 1947 fu autore del libretto per l'opera lirica \"Il vecchio geloso\", da un intermezzo di Cervantes, con la musica composta da Carlo Savina. L'opera, rappresentata a Siena al Teatro dei Rozzi il 17 agosto 1948, diretta dal maestro Vittorio Baglioni con la regia di Ines Alfani Tellini, vinse il premio dell'Accademia Chigiana di Siena di quell'anno. Dagli anni cinquanta intraprese la carriera universitaria con corsi liberi di \"filmologia\", in vari atenei e in sinergia con il lavoro al Centro sperimentale di cinematografia di Roma. Dal 1951 fu collaboratore abituale della Rivista del cinematografo assieme a Gian Luigi Rondi, Paolo di Valmarana e Ugo Sciascia.\nNel 1965, per primo consegu\u00ec in organizzazioni internazionali l'innovativa libera docenza di \"Storia e critica del film\". Insieme con Roberto Rossellini fu anche direttore del Centro Sperimentale di Cinematografia. Inoltre, insieme con Dino De Laurentiis, faceva parte della grande giuria per l'assegnazione del premio Oscar.\nVita privata.\nEra sposato con Rossana Schiavina dalla quale ebbe tre figli: Carlo Verdone attore e regista, Luca Verdone e Silvia, moglie di Christian De Sica.\nLa morte.\nMor\u00ec in una clinica di Roma il 26 giugno 2009, all'et\u00e0 di 91 anni; i funerali vennero celebrati il 29 giugno presso la Basilica di Santa Maria sopra Minerva, e vi parteciparono sia alcuni volti del cinema sia gente comune; in seguito \u00e8 stato tumulato accanto alla moglie nel Cimitero Monumentale del Verano di Roma.\nOmaggi.\nSuo figlio Carlo gli ha reso omaggio dedicandogli la pellicola \"Io, loro e Lara\"."}
{"id": "1617752", "revid": "1414688", "url": "https://it.wikipedia.org/wiki?curid=1617752", "title": "Markus Windisch", "text": "\u00c8 fratello di Dominik, a sua volta biatleta di alto livello.\nBiografia.\nOriginario di Rasun Anterselva, ha iniziato a praticare il biathlon nel 1996 ed \u00e8 entrato nel giro della nazionale italiana nel 2001 a livello juniores, partecipando ai Mondiali giovanili/juniores dal 2002 al 2005, ottenendo come miglior risultato il quarto posto giovanile nell'inseguimento dell'edizione del 2003.\nTesserato per il Centro Sportivo Esercito, con la Nazionale maggiore ha esordito in Coppa del Mondo nel 2004, ha ottenuto il primo podio il 23 gennaio 2011 nella staffetta di Anterselva (2\u00ba) e la prima vittoria il 5 gennaio 2012 nella staffetta di Oberhof.\nIn carriera ha preso parte a due edizioni dei Olimpiadi, (44\u00ba nella sprint, 31\u00ba nell'individuale, 53\u00ba nell'inseguimento, 12\u00ba nella staffetta) e (81\u00ba nella sprint, 71\u00ba nell'individuale, 5\u00ba nella staffetta), e a sei dei Mondiali (4\u00ba nella staffetta ad Anterselva 2007 e a Ruhpolding 2012 i migliori risultati).\nSi \u00e8 ritirato dalle competizioni nell'estate 2014.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nRL = staffetta"}
{"id": "1617756", "revid": "599013", "url": "https://it.wikipedia.org/wiki?curid=1617756", "title": "Helmut D\u00e4hne", "text": "Biografia.\nD\u00e4hne ha preso parte solo a 2 GP del motomondiale: le edizioni 1972 e 1974 del Tourist Trophy. Queste rimasero le sue uniche presenze anche perch\u00e9 la sua altezza sopra la norma (190\u00a0cm) era accolta con difficolt\u00e0 dalle moto da Gran Premio, ma gareggi\u00f2 nelle gare di endurance per le moto derivate da serie. Dagli anni settanta agli anni novanta ha corso nei pi\u00f9 lunghi circuiti motociclistici del mondo, dai 20\u00a0km del N\u00fcrburgring Nordschleife ai 60\u00a0km dello Snaefell Mountain Course nel Tourist Trophy dell'Isola di Man.\nD\u00e4hne, che nel 1961 era un ragazzino che lavorava negli stabilimenti di motociclette BMW come meccanico, dal 1976 divenne collaudatore per l'azienda tedesca di pneumatici Metzeler con il compito di occuparsi dei clienti direttamente sui campi di gara. In seguito gli sono affidate le pubbliche relazioni, vista anche la sua notevole reputazione.\nDal 1965 al 1971 partecip\u00f2 perlopi\u00f9 a gare fuoristrada, incominciando a gareggiare su strada dal 1968 con la vittoria nella gara in salita di Sudelfeld, sulle Alpi bavaresi. Dal 1972 al 1986 prese parte a 23 gare al TT dell'Isola di Man..\nPartecip\u00f2 anche ai campionati \"Seriensport\" tedeschi dove gareggiavano moto stradali, potendo testare e mostrare le moto che le varie aziende gli affidavano. Nel 1973 vinse il primo di questi campionati tedeschi nella classe 1000cc vincendone 15 in carriera, l'ultimo nel 1993. Nella 1000\u00a0km di Hockenheim, evento del sabato di Pasqua dove team di 2 piloti cercando di percorrere la distanza nel pi\u00f9 breve tempo possibile, D\u00e4hne e i suoi compagni si sono imposti in 18 delle 26 partecipazioni. L'ultimo successo \u00e8 del 2001. D\u00e4hne entr\u00f2 anche in gare pi\u00f9 competitive, come il campionato del mondo Endurance, nel quale arriv\u00f2 3\u00ba nel 1980 alla guida di una Honda semi-privata.\nNella 8 ore del N\u00fcrburgring, quando il circuito era ancora di 22,8\u00a0km, lui e il suo compagno Alois Tost finirono 2\u00ba dietro una Honda RCB ufficiale\nL'ultima partecipazione a un GP lungo e difficile \u00e8 datata 1976 all'Isola di Man e 1980 al N\u00fcrburgring. Il circuito tedesco venne accorciato da 22,8 a 20,8\u00a0km nel 1983, mentre il moderno circuito di 4,5\u00a0km \u00e8 stato aperto nel 1984, per rendere pi\u00f9 sicure le gare.\nPer gli entusiasti che volevano ancora confrontarsi con l\"'Inferno Verde\" (cio\u00e8 col Nordschleife), in giri cronometrati erano disponibili le gare offerte dal Seriensport \"Zuverl\u00e4ssigkeitsfahrten\" (\"Zuvi\", gare di affidabilit\u00e0 ), che consistevano in un singolo giro cronometrato da percorrere in solitaria, togliendo almeno i rischi legati alle collisioni tra piloti. Inoltre, le moto dovevano essere omologate per girare su strada, con l'obbiettivo di diminuire i costi e le velocit\u00e0.\nD\u00e4hne realizz\u00f2 il primo dei suoi record nell'agosto 1988 con una Suzuki GSX-R in 7:55.07. Negli anni successivi realizz\u00f2 7:53.08 con una Honda RC30 nel luglio 1990, 7:50.71 nel giugno 1992 fino allo 7:49:71 del 23 maggio 1993 con una Metzeler ME Z1. Dopo l'evento 1993, venne prodotto un video on-board, dove D\u00e4hne compie un altro giro, circa 10 secondi pi\u00f9 lento, portandosi appresso la videocamera.\nIl 2 luglio 1994, D\u00e4hne non prende parte allo \"Zuvi\" (vinto da Herbert Mandelartz con 7:55.78 min) per ritornare a correre all'isola di Man per la 24\u00aa,25\u00aa e 26\u00aa volta. Al TT ebbe come miglior tempo 19:45, ma in una caduta si frattur\u00f2 la tibia e rimase fermo un anno.\nNessun'altra gara motociclistica venne disputata al Nordschleife dopo il 1994 e, dato che l'omologazione come circuito motociclistico non venne rinnovata, non vennero organizzate altre prove cronometrate ufficiali. Per questo D\u00e4hne rimarr\u00e0 il detentore ufficiale del tempo record, con il tempo di 7:49.71 realizzato nel 1993.\nNel 1996, mentre stava svolgendo un test per una rivista, D\u00e4hne cadde nella sezione del Fuchsr\u00f6hre, una delle pi\u00f9 veloci del Nordschleife. Dopo questa caduta continu\u00f2 a correre nelle gare in circuito, ma fin\u00ec solo 3\u00ba nelle classifiche del 1997 e del 1998, peggiorando ulteriormente negli anni successivi. Dopo aver vinto altre due 1000\u00a0km di Hockenheim nel 2001 e 2002, una caduta nel 2004 mise fine alla sua carriera sportiva, a 60 anni. Helmut D\u00e4hne \u00e8 apparso in diversi altri video e articoli di riviste dove si comparano moto o moto e auto."}
{"id": "1617757", "revid": "767487", "url": "https://it.wikipedia.org/wiki?curid=1617757", "title": "Berchi\u0219e\u0219ti", "text": "Berchi\u0219e\u0219ti \u00e8 un comune della Romania di 2.851 abitanti, ubicato nel distretto di Suceava, nella regione storica della Bucovina. \nIl comune \u00e8 formato dall'unione di 2 villaggi: Berchi\u0219e\u0219ti e Corlata.\nBerchi\u0219e\u0219ti \u00e8 divenuto comune autonomo nel 2004, staccandosi dal comune di Dr\u0103goie\u0219ti."}
{"id": "1617759", "revid": "287204", "url": "https://it.wikipedia.org/wiki?curid=1617759", "title": "Berchisesti", "text": ""}
{"id": "1617761", "revid": "339392", "url": "https://it.wikipedia.org/wiki?curid=1617761", "title": "Naftex Burgas", "text": ""}
{"id": "1617765", "revid": "1982", "url": "https://it.wikipedia.org/wiki?curid=1617765", "title": "I\u017e", "text": ""}
{"id": "1617766", "revid": "547992", "url": "https://it.wikipedia.org/wiki?curid=1617766", "title": "Ramona Badescu", "text": "Biografia.\nCresciuta in Romania da famiglia benestante, \u00e8 laureata in Economia e Commercio e vive in Italia dal 1990. Oltre alla propria lingua madre parla correntemente l'italiano, il francese e l'inglese. Dal 1996, dopo il matrimonio con un avvocato romano, \u00e8 diventata anche cittadina italiana. \nNel 1994 debutta in televisione nella serie televisiva fantasy \"Le storie di Farland\", nel ruolo della chiromante Vedonia. Poi inizia la sua carriera cinematografica e televisiva interpretando ruoli significativi in fiction tv di successo come: \"La piovra 8\", \"Incantesimo 2\" e \"I misteri di Cascina Vianello\".\n\u00c8 stata, insieme a Giulia Montanarini, Pamela Prati e Angela Melillo, una delle primedonne del \"Bagaglino\" con lo spettacolo \"Marameo\". Nel 2005 partecipa alla seconda edizione del reality show \"La fattoria\", condotto da Barbara D'Urso con Pupo, venendo eliminata nel corso della settima puntata con il 61% dei voti. Nel 2007 partecipa a diversi programmi televisivi e recita a teatro con il musical \"Le magie del Moulin Rouge - Musical romantico\", sulle tracce del \"Moulin Rouge\", accanto a Nathaly Caldonazzo.\nNel mese di maggio 2010 esce \"Jumi Juma\". \u00c8 questo il nome dell'album il cui titolo significa \"met\u00e0 e met\u00e0\". Met\u00e0 Italia met\u00e0 Romania per unire le due nazioni e quindi i loro popoli. \u00c8 infatti un cd che reinterpreta canzoni napoletane da un lato interpretate in gusto balcanico e canzoni romene tradizionali. Nell'album c'\u00e8 anche un duetto con Gigi Finizio, che ha arrangiato la canzone \"Resta cu'mme\".\nNel 2020 partecipa come comparsa alla pubblicit\u00e0 di un dentifricio.\nAttivit\u00e0 politica.\nNelle elezioni comunali di Roma del 2008 si candida nella lista civica che sostiene la candidatura a sindaco di Gianni Alemanno ottenendo 54 voti. Anche se non eletta, a met\u00e0 luglio 2008 viene nominata dal neoeletto sindaco capitolino consigliere per i rapporti con la comunit\u00e0 romena, per studiare forme di integrazione tra i due popoli e le due culture e compiere un lavoro di mediazione fra il Campidoglio e il governo di Bucarest. L'incarico \u00e8 svolto a titolo gratuito.\nPer le elezioni parlamentari del 2008 \u00e8 stata proposta come candidata alla camera romena per il PNL nel collegio uninominale C1, cio\u00e8 quello riguardante l'Europa occidentale.\nVita privata.\nA 51 anni ha avuto un figlio; aveva scoperto di essere rimasta incinta in modo naturale, quando era sul punto di tentare una fecondazione assistita."}
{"id": "1617768", "revid": "767487", "url": "https://it.wikipedia.org/wiki?curid=1617768", "title": "Dr\u0103goie\u0219ti", "text": "Dr\u0103goie\u0219ti \u00e8 un comune della Romania di 2.560 abitanti, ubicato nel distretto di Suceava, nella regione storica della Bucovina. \nIl comune \u00e8 formato dall'unione di 3 villaggi: Dr\u0103goie\u0219ti, Luc\u0103ce\u0219ti, M\u0103z\u0103n\u0103e\u0219ti.\nNel 2004 si sono staccati da Dr\u0103goie\u0219ti i villaggi di Berchi\u0219e\u0219ti e Corlata, andati a formare il comune di Berchi\u0219e\u0219ti."}
{"id": "1617769", "revid": "287204", "url": "https://it.wikipedia.org/wiki?curid=1617769", "title": "Dragoiesti", "text": ""}
{"id": "1617771", "revid": "112355", "url": "https://it.wikipedia.org/wiki?curid=1617771", "title": "Criterio di divisibilit\u00e0", "text": ""}
{"id": "1617782", "revid": "124676972", "url": "https://it.wikipedia.org/wiki?curid=1617782", "title": "Qusayy ibn Kil\u0101b", "text": "Esse sono unanimi anche sulla sua vita e le sue gesta riportate in un racconto che sopravvive in tre redazioni differenti tra loro solo per alcuni dettagli minuti; esse risalgono rispettivamente a Muhammad al-Kalb\u012b, Ibn Ish\u0101q e \u02bfAbd al-Malik b. \u02bfAbd al-\u02bfAz\u012bz b. Jurayj al-Makk\u012b. Qu\u1e63ayy vi \u00e8 rappresentato secondo il tipo leggendario dell'eroe fondatore di citt\u00e0: egli ha trascorso la sua infanzia e la sua prima giovinezza lontano dalla patria e nella totale oscurit\u00e0; figlio cadetto di Kilab ibn Murrah, discendente dei Quraysh, la cui superiorit\u00e0 alla Mecca era stata rimpiazzata da quella dei Banu Khuz\u0101\u02bfa, egli perde il padre poco dopo la nascita e viene portato dalla madre F\u0101tima bint Sa\u02bfd b. Say\u0101l, che si era risposata con un membro dei Ban\u016b \u02bfUdhra, nella trib\u00f9 di questi, nel nord della Penisola Arabica, sulla frontiera siriana del Hijaz, oppure in pieno territorio siriano, presso il fiume Yarm\u016bk.\nSarebbe stato qui che, secondo una tradizione, il suo nome Zayd fu sostituito dal soprannome Qu\u1e63ayy, dalla radice &lt;q-\u1e63-y&gt; \"allontanarsi\". Avendo appreso da sua madre le sue vere origini, Qu\u1e63ayy ritorna infatti alla Mecca dove, grazie al suo matrimonio con la figlia del capo khuza\u02bfita (che dirigeva tutte le funzioni del culto alla Ka\u02bfba e del pellegrinaggio), acquisisce una posizione importante nella citt\u00e0. Alla morte del suocero, Qu\u1e63ayy riesce a succedergli, acquisendone tutte le cariche, ma solo in seguito ad una lunga guerra con i Khuz\u0101\u02bfa.\nDivenuto signore della Mecca e guardiano della Ka\u02bfba, Qusayy la ricostruisce e ne riorganizza il culto: riunisce i Quraysh in un'unit\u00e0 compatta, dopo che costoro si erano precedentemente dispersi, fatto questo che gli assicura il dominio della citt\u00e0. Sar\u00e0 per questo che, secondo un'altra tradizione, il nome di Quraysh (da \"taqarrasha\" \u201criunirsi\u201d) sostituir\u00e0 l'antica denominazione di Banu l-Nadr e Qu\u1e63ayy assumer\u00e0 il soprannome di \"Mujammi\u02bf\" \"il radunatore\". Alla sua morte, le funzioni sacrali che erano divenute suo appannaggio si trasmettono ai suoi quattro figli, \u02bfAbd al-D\u0101r, \u02bfAbd Man\u0101f, \u02bfAbd al-\u02bfUzz\u0101, \u02bfAbd Qu\u1e63ayy, dei quali il secondo \u00e8, tramite suo figlio H\u0101shim, bisnonno paterno del Profeta. \nLa casa che Qu\u1e63ayy aveva costruito nei pressi della Ka\u02bfba costituisce ormai il centro delle funzioni civili e religiose dei Quraysh sotto il nome di \"D\u0101r al-Nadwa\", pi\u00f9 tardi sede del governo tribale della citt\u00e0 (mala'). Si attribuisce anche a Qu\u1e63ayy la scoperta e lo scavo del pozzo al-\u02bfAj\u016bl.\nDa ci\u00f2 si comprende come i Quraysh considerassero Qu\u1e63ayy come il loro capostipite e come il fondatore della Ka\u02bfba. L'antichit\u00e0 di questa tradizione \u00e8 attestata da un verso di al-A\u02bfsh\u0101 (al-Bakr\u012b, 489) e da pi\u00f9 versi di Hassan ibn Thabit. \nQu\u1e63ayy sarebbe dunque per la Mecca \"ci\u00f2 che Teseo fu per Atene e Romolo per Roma\" (Caetani): si deve riconoscere in lui un personaggio storico \u201ceroizzato\u201d oppure la rappresentazione mitologica di un eroe; questo \u00e8 quanto si pu\u00f2 stabilire allo stato attuale delle nostre conoscenze. \nIl fatto che il nome Qu\u1e63ayy si ritrovi nelle iscrizioni nabatee, e probabilmente anche in una pergamena di Dura, sull'Eufrate, potrebbe far pensare a un nome d'origine settentrionale, malgrado per\u00f2 lo si ritrovi anche in varie trib\u00f9 meridionali arabiche. &lt;br&gt;\nTuttavia la tradizione, che fa trascorrere in Siria l'infanzia di Qu\u1e63ayy, \u00e8 favorevole all'ipotesi che fa introdurre, o per lo meno rinnovare, il culto della Ka\u02bfba al seguito di influenze di origine settentrionale. \nLa tradizione secondo la quale all'inizio del VI sec. la direzione del culto della Ka\u02bfba e della \"\u02bfUmra\" era nelle mani del clan che si diceva discendente da Qu\u1e63ayy dette fama alla sua gente: considerazione avvalorata dal fatto che il suo clan vantava alcuni dei capi riconosciuti dai Quraysh, tra gli altri i Ban\u016b Umayya, malgrado i Ban\u016b Makhz\u016bm, uno dei clan pi\u00f9 potenti della Mecca, non discendesse affatto da Qu\u1e63ayy."}
{"id": "1617784", "revid": "1873017", "url": "https://it.wikipedia.org/wiki?curid=1617784", "title": "Ippon", "text": "Nel karate e nel judo, l'ippon (ja. \u00abuno solo\u00bb, nel senso di colpo definitivo) \u00e8 l'obiettivo dell'incontro: il suo conseguimento comporta l'assegnazione della vittoria. \u00c8 paragonabile alla schienata nella lotta e al knock-out nel pugilato.\nCaratteristiche.\nL'ippon viene riconosciuto quando un atleta esegue una tecnica, nel rispetto del regolamento, che mette fuori combattimento l'avversario. Nel judo consiste nell'atteramento dell'avversario sulla schiena, in modo che non abbia alcun appoggio al tatami.\nIn ambito filosofico, il termine rappresenta un concetto: il punto in cui avviene la congiunzione dello spazio, dell'energia e del tempo. Il raggiungimento corrisponde all'essenza dell'oggetto preso in studio."}
{"id": "1617785", "revid": "123621621", "url": "https://it.wikipedia.org/wiki?curid=1617785", "title": "Convocazioni per il campionato europeo di calcio 1996", "text": "Elenco dei giocatori convocati da ciascuna Nazionale partecipante agli Europei di calcio 1996.\nGruppo A.\nInghilterra.\nAllenatore: Terry Venables\nPaesi Bassi.\nAllenatore: Guus Hiddink\n1 infortunato e sostituito da Frank de Boer dell'Ajax.\nScozia.\nAllenatore: Craig Brown\nSvizzera.\nAllenatore: Artur Jorge\nGruppo B.\nBulgaria.\nAllenatore: Dimit\u0103r Penev\nFrancia.\nAllenatore: Aim\u00e9 Jacquet\nRomania.\nAllenatore: Anghel Iord\u0103nescu\nSpagna.\nAllenatore: Javier Clemente\nGruppo C.\nGermania.\nAllenatore: Berti Vogts\nItalia.\nAllenatore: Arrigo Sacchi\nRepubblica Ceca.\nAllenatore: Du\u0161an Uhrin\nRussia.\nAllenatore: Oleg Romancev\nGruppo D.\nCroazia.\nAllenatore: Miroslav Bla\u017eevi\u0107\nDanimarca.\nAllenatore: Richard M\u00f8ller-Nielsen\nPortogallo.\nAllenatore: Ant\u00f3nio Oliveira\nTurchia.\nAllenatore: Fatih Terim"}
{"id": "1617787", "revid": "834", "url": "https://it.wikipedia.org/wiki?curid=1617787", "title": "Bilca", "text": "Bilca \u00e8 un comune della Romania di 3.630 abitanti, ubicato nel distretto di Suceava, nella regione storica della Bucovina."}
{"id": "1617792", "revid": "767487", "url": "https://it.wikipedia.org/wiki?curid=1617792", "title": "Battlezone (gruppo musicale)", "text": "I Battlezone furono una band heavy metal fondata nel 1985 dall'ex cantante degli Iron Maiden Paul Di'Anno, scioltasi una prima volta nel 1989 e riformatasi per un solo anno nel 1998.\nStoria.\nDopo lo scioglimento dei Di'Anno, l'omonimo cantante Paul Di'Anno form\u00f2 un altro gruppo chiamato Strike mentre si trovava in America, con la partecipazione del batterista Bob Falck (noto con lo pseudonimo di Sid Falck durante la sua permanenza negli Overkill) e del chitarrista John Hurley. Il progetto venne comunque subito rinominato in Battlezone con il ritorno di Di'Anno nel suo paese natio, la Gran Bretagna.\nLa formazione iniziale comprendeva Di'Anno alla voce, Hurley e Darren Aldridge alle chitarre, Laurence Kessler al basso e Adam Parsons alla batteria (chiamato A.D. durante la sua permanenza negli Aunt Mary): questi fu per\u00f2 il primo ad andarsene per formare la band glam metal Belladonna, e fu rimpiazzato da Falck tornato nella band giusto il tempo necessario per incidere il primo album \"Fighting Back\", nel 1986. Nello stesso anno entr\u00f2 nella band anche John Wiggins, ex chitarrista dei Lonewolf e dei Tokyo Blade.\nPoco dopo l'uscita di \"Fighting Back\", nel 1987, i Battlezone fecero una tourn\u00e9e per tutta l'America per promuovere il loro album, ma le differenti opinioni musicali, le liti e le risse all'interno della band portarono all'abbandono di John Hurley e Bob Falck subito dopo il primo concerto. Nel libro di Di'Anno \"The Beast\" si legge come questi definisse Hurley un \"egomaniaco\" e Falck un \"peso morto\", e che per questo motivo erano stati cacciati dal gruppo: siccome per\u00f2 Hurley e Falck erano stati gli unici autori dei testi e delle canzoni di \"Fighting Back\", questa scelta suscit\u00f2 non poche perplessit\u00e0. I loro posti furono presi rispettivamente da Graham Bath e Steve Hopgood, entrambi ex-membri dei Persian Risk, con cui la band pot\u00e9 finire il tour.\nIl secondo album, \"Children of Madness\", usc\u00ec nel 1987 ed ebbe un discreto successo. Il video della canzone \"I Don't Wanna Know\", presa da questo album, venne ripetutamente trasmesso alla MTV statunitense. Tuttavia, l'abuso di stupefacenti e le lotte intestine avevano ormai distrutto la band, che si sfasci\u00f2 verso la fine del secondo tour, obbligando Di'Anno ad assumere dei turnisti per concludere la tourn\u00e9e.\nA seguito della rottura dei Battlezone, i membri della band ebbero diversi destini. Di'Anno e Hopgood formarono i Killers, mentre Hurley fond\u00f2 la glam rock band L.O. Girls. Wiggins si riun\u00ec alla rinascita dei Tokyo Blade nel 1995. Di'Anno registr\u00f2 successivamente alcune collaborazioni con i Praying Mantis.\nNel 1998, Di'Anno resuscit\u00f2 i Battlezone assieme a Wiggins e a due ex-membri dei Tokyo Blade, il bassista Colin Riggs e il batterista Marc Angel, mentre Paulo Turin venne assunto come chitarrista. Con questa formazione i rinati Battlezone produssero \"Feel My Pain\" con l'etichetta discografica Zoom Club: l'album conteneva canzoni come \"Spoon Face\" e \"Smack\", entrambe chiaramente riferite all'uso di eroina. Nel 1998 la band intraprese una tourn\u00e9e in Brasile, con la collaborazione di altri due ex-membri dei Killers, il bassista Gavin Cooper e il chitarrista Nick Burr. Una delle esibizioni live di questo tour apparve successivamente nella compilation \"Cessation of Hostilities\"."}
{"id": "1617796", "revid": "1772257", "url": "https://it.wikipedia.org/wiki?curid=1617796", "title": "Quake engine", "text": "Il Quake engine (a volte chiamato idTech 1.5) \u00e8 un motore grafico sviluppato nel 1996, da id Software, per lo sparatutto in prima persona \"Quake\". Dal 21 dicembre 1999, il codice sorgente \u00e8 disponibile sotto licenza GNU General Public License.\nStoria.\nCreazione.\nLe origini dello sviluppo del motore grafico di \"Quake\", poggiano le loro basi ancora prima che Doom e il Doom Engine fossero completati; John Carmack infatti era gi\u00e0 all'epoca frustrato dalle limitazioni tecniche tipiche dei motori grafici basati su mappe bidimensionali e 2.5D, e per questo ancor prima di completare l'engine precedente, inizi\u00f2 a maturare le idee per la realizzazione di quello successivo. Il prossimo passo sarebbe stato dunque scrivere un motore grafico che poggiasse le proprie basi sulla solidit\u00e0 della vera computer grafica 3D, senza dover ricorrere ad illusioni ottiche o trucchi di programmazione per farlo sembrare tale; lo scopo, per come la vedeva Carmack, era di render il motore di Quake, un nuovo standard. Il \"Quake engine\" \u00e8 stato scritto, oltre che in assembly, con una versione leggermente alterata del linguaggio C, chiamato \"QuakeC\"; questa variante appositamente creata da Carmack \u00e8 stata pensata per rendere pi\u00f9 facile il lavoro di programmazione alle vivaci comunit\u00e0 di modding che si erano consolidate con Doom.\nPer scrivere il codice del \"Quake engine\", Carmack lavor\u00f2 ad una sua personale postazione privata con un personal computer di ultima generazione e l'ausilio di un raro tubo a raggi catodici, \"Intergraph 28hd96\", a con output a 1080p. Il motore grafico era praticamente finito in agosto 1995, quasi un anno prima dell'uscita di Quake.\nEredit\u00e0.\nIl \"Quake engine\", \u00e8 noto oggi, per aver reso la computer grafica 3D effettivamente uno standard che tutti gli altri sparatutto in prima persona avrebbero dovuto rispettare negli anni a venire. Anche i motori grafici pi\u00f9 avanzati, come il Build Engine di \"Duke Nukem 3D\" (uscito appena 5 mesi prima di \"Quake\"), dovettero arrendersi all'evidenzia di risultare gi\u00e0 antiquati rispetto al nuovo gioiello tecnologico creato da John Carmack; altri motori invece furono direttamente figli suoi, come il GoldSrc di \"Half-Life\", uscito nel 1998. Inoltre il \"Quake engine\" fu anche il principale fattore che spinse le vendite delle schede video 3dfx \"Voodoo 1\", grazie al supporto per l'accelerazione hardware.\nIl Quake engine ha lasciato dietro di s\u00e9 ben 3 varianti alternative: \"GLQuake\" ideata per supportare le API OpenGL, \"Quakespasm\" per il supporto a Linux e Mac OS e \"DirectQ\" per il supporto a Microsoft Windows e DirectX.\nTecnologia.\nA differenza di quello che pu\u00f2 essere definito il suo predecessore, cio\u00e8 il Doom Engine, il Quake engine ha ovviamente un sistema di rendering in reale computer grafica 3D. Questo enorme salto in avanti fa in modo che \"Quake\" non venga reindirizzato da nessuna mappa bidimensionale; al contrario il mondo di gioco \u00e8 costruito interamente con mesh poligonale, anche gli oggetti e i nemici di gioco (che in passato erano basati su sprite) ora possiedono una reale solidit\u00e0.\nOltre al 3D, il Quake engine fa uso anche di tecnologie di rifinitura avanzate come gouraud shading e illuminazione dinamica. L'unica cosa che condivide con il Doom Engine, \u00e8 la modalit\u00e0 di creazione del mondo di gioco, basata sulla partizione binaria dello spazio: come in \"Doom\", infatti, questa tecnica suddivide i livelli di \"Quake\" in substrati pi\u00f9 piccoli (gi\u00e0 pre-elaborati) ramificati con una struttura dati ad albero; dunque, in base allo spostamento del giocatore, il livello andr\u00e0 via via sviluppandosi nello spazio in cui quest'ultimo si muove."}
{"id": "1617797", "revid": "119501496", "url": "https://it.wikipedia.org/wiki?curid=1617797", "title": "Firth", "text": "Firth \u00e8 il termine scozzese per fiordo, avendo infatti in comune l'origine glaciale. Entrambe le dizioni condividono anche l'etimologia, derivando dal Proto-germanico \"*fer\u00feuz\".\nLe baie, dette \"firths\", sono pi\u00f9 diffuse sulla costa orientale, o nel sud-est del paese (Firth of Lorn ne \u00e8 l'unica eccezione). Nella zona degli Highlands questi corpi d'acqua sono chiamati \"loch\".\nIl \"firth\" \u00e8 generalmente il risultato di una glaciazione, ed \u00e8 spesso associato ad una grande lingua di ghiaccio che ha eroso il terreno formando tali gole.\n\"Firth\" scozzesi.\n\"Firths\" nella costa est (da nord a sud).\nQuesti \"firth\" sono collegati, o sono parte del Mare del Nord.\n\"Firth\" nelle isole settentrionali.\nLe isole settentrionali erano parte della Norvegia fino al XV secolo, e hanno nomi proprio di origine norvegese. Nelle Shetland in particolare, \"firth\" pu\u00f2 essere riferito a piccoli stretti, ma anche \"geo\", \"voe\" e \"wick\" sono nomi comuni. Nelle Orcadi, \"wick\" \u00e8 il termine pi\u00f9 usato."}
{"id": "1617798", "revid": "320578", "url": "https://it.wikipedia.org/wiki?curid=1617798", "title": "Dmitri Kharine", "text": ""}
{"id": "1617799", "revid": "6923", "url": "https://it.wikipedia.org/wiki?curid=1617799", "title": "Torre di Ferro", "text": "La Torre di Ferro \u00e8 una delle pi\u00f9 famose porte cittadine appartenenti alla fortificazione medievale della citt\u00e0 di Magonza. \u00c8 uno dei monumenti pi\u00f9 celebri della Germania.\nLa pianta della torre era quadrata con fondazioni profonde dai cinque ai dieci metri, consolidate con pali conficcati nel terreno ricoperti di ciottoli e calce."}
{"id": "1617800", "revid": "44210", "url": "https://it.wikipedia.org/wiki?curid=1617800", "title": "Torre di Ferro (Magonza)", "text": ""}
{"id": "1617801", "revid": "320578", "url": "https://it.wikipedia.org/wiki?curid=1617801", "title": "Ilia Tsymbalar", "text": ""}
{"id": "1617802", "revid": "968255", "url": "https://it.wikipedia.org/wiki?curid=1617802", "title": "Vanga", "text": "La vanga \u00e8 un attrezzo utilizzato nel campo agricolo per smuovere superficialmente la terra. Si usa per vangare l'orto e/o il giardino, cio\u00e8 per dissodare il terreno suddividendolo in zolle che vengono rivoltate.\n\u00c8 vagamente simile ad una pala, ma si differenzia nell'uso perch\u00e9 viene spinta nel terreno con la forza del piede anzich\u00e9 delle braccia.\nStruttura.\nLa vanga tradizionale \u00e8 formata da una parte metallica detta \"lama\" e da un manico in legno. La vanga si usa come leva di 1\u00ba genere, e quindi si sottintende che possieda anche un fulcro di appoggio. Nella vanga tradizionale il fulcro di appoggio consiste nella zona in cui il manico si collega alla lama: al termine dell'infissione di quest'ultima nel terreno, questa zona di fulcro si viene a trovare a livello del suolo costituendo un naturale punto di appoggio durante il movimento rotativo che consente l'estrazione della zolla dal suolo, movimento imposto con una mano che solitamente spinge con forza verso il basso l'estremit\u00e0 del manico. La resistenza \u00e8 rappresentata dalla zolla staccata appoggiata sulla parte medio-bassa della lama. Una volta separata la zolla e sollevata, la seconda mano afferra il manico il pi\u00f9 possibile verso la lama, al fine di completare il sollevamento della stessa sopra il livello del suolo senza pi\u00f9 l'appoggio di quest'ultimo. \nUna volta sollevata la zolla questa viene portata leggermente in avanti (sopra la cavit\u00e0 provocata dalla precedente vangata) ed un rapido movimento prevalentemente rotatorio lungo l'asse del manico consente la caduta della zolla che cadendo sul fronte di terreno gi\u00e0 lavorato completa spontaneamente il suo rovesciamento, spesso frammentandosi ulteriormente."}
{"id": "1617803", "revid": "465169", "url": "https://it.wikipedia.org/wiki?curid=1617803", "title": "The Reason (album Hoobastank)", "text": "The Reason \u00e8 il secondo album degli Hoobastank, uscito il 9 dicembre 2003 negli Stati Uniti e il 12 aprile 2004 in Europa.\nDescrizione.\n\"The Reason\" \u00e8 l'album di maturazione da parte degli Hoobastank all'interno del nuovo genere musicale che propongono al pubblico. Se in origine il genere proposto dal gruppo \u00e8 stato lo Ska e poi con Hoobastank si sono avvicinati all'Alternative rock e al Post grunge, questo album definisce ancora meglio la collocazione artistica e musicale che gli Hoobastank hanno deciso.\nAll'interno dell'album le sonorit\u00e0 sono pi\u00f9 soft e pi\u00f9 orecchiabili, ma mantengono il carattere e lo stile dell'album precedente aumentando il valore della band soprattutto in campo internazionale.\nL'album sar\u00e0 la produzione di maggior successo della band, soprattutto grazie al singolo \"The Reason\"; infatti nella stessa data di uscita del singolo l'album vedr\u00e0 raddoppiate le proprie vendite, ma anche grazie a una pulizia musicale sempre pi\u00f9 evidente e anche a pesanti investimenti da parte del gruppo per la promozione del cd in Asia e Europa, due mercati che fino all'album in questione non avevano prestato molta attenzione agli Hoobastank.\nPrimo singolo dell'album \u00e8 \"Out Of Control\", pezzo che inizialmente solo le radio e tv specializzate in musica alternativa hanno proposto all'interno delle loro programmazioni, ma che in realt\u00e0 si dimostra essere il brano con pi\u00f9 energia di tutto l'album.\n\"The Reason\" e \"Same Direction\" daranno il risalto che la produzione merita, ma per un album uscito il 9 dicembre avere un singolo di successo l'estate dell'anno dopo non ha certamente fatto bene alla vendita delle copie dell'album.\nInfine \"Disappear\" ultimo singolo e video dell'album chiude il circolo di musicalit\u00e0 che gli Hoobastank volevano proporre all'interno dell'album."}
{"id": "1617804", "revid": "1776051", "url": "https://it.wikipedia.org/wiki?curid=1617804", "title": "Fighting Back (Battlezone)", "text": "Fighting Back \u00e8 il primo album dei Battlezone pubblicato nel 1986."}
{"id": "1617805", "revid": "320578", "url": "https://it.wikipedia.org/wiki?curid=1617805", "title": "Stanislav Cherchesov", "text": ""}
{"id": "1617815", "revid": "110157", "url": "https://it.wikipedia.org/wiki?curid=1617815", "title": "Galassia Nana Ursa Major I", "text": "La galassia nana dell'Orsa Maggiore (UMa dSph) \u00e8 una galassia nana sferoidale satellite della Via Lattea. \u00c8 stata scoperta da Beth Willman et al. nel 2005.\nCaratteristiche.\nEssendo una piccola galassia nana misura solo poche migliaia di anni luce di diametro. Ad oggi \u00e8 la seconda galassia meno luminosa conosciuta (se si escludono le galassie oscure). La sua magnitudine assoluta \u00e8 solo -6,75, ci\u00f2 significa che \u00e8 meno luminosa perfino di alcune stelle. La sua luminosit\u00e0 \u00e8 comparabile a quella della stella Rigel.\nLa galassia nana dell'Orsa Maggiore \u00e8 simile alla galassia Nana del Sestante, entrambe sono vecchie e povere di metalli.\nLa galassia si trova a circa 330.000 anni luce dalla Terra, che \u00e8 circa il doppio della distanza della Grande Nube di Magellano, la pi\u00f9 grande e luminosa galassia satellite della Via Lattea.\nUn'altra nana dell'Orsa Maggiore.\nIn passato esisteva un altro oggetto chiamato \"Nana dell'Orsa Maggiore\", era stato scoperto da Edwin Hubble nel 1949. A causa della sua forma particolare per qualche tempo si \u00e8 pensato fosse una galassia nana sferoidale o una galassia nana ellittica. Tuttavia pi\u00f9 tardi si \u00e8 scoperto che si tratta in realt\u00e0 di un ammasso globulare della nostra galassia molto distante (360.000 anni luce). Quell'ammasso oggi si chiama Palomar 4."}
{"id": "1617816", "revid": "4711", "url": "https://it.wikipedia.org/wiki?curid=1617816", "title": "Richard M\u00f8ller-Nielsen", "text": ""}
{"id": "1617826", "revid": "339392", "url": "https://it.wikipedia.org/wiki?curid=1617826", "title": "AIR Avellino", "text": ""}
{"id": "1617827", "revid": "339392", "url": "https://it.wikipedia.org/wiki?curid=1617827", "title": "Hacek", "text": ""}
{"id": "1617829", "revid": "287204", "url": "https://it.wikipedia.org/wiki?curid=1617829", "title": "Sukayna bint al-Husayn", "text": "Ci sono diverse versioni a proposito del suo nome: Umayma (secondo Muhammad ibn al-S\u0101\u02beib al-Kalb\u012b, nel \"Fihrist\") o Am\u012bna, o \u0100mina (\"Kit\u0101b al-Agh\u0101ni\", XVI, pp. 139-41). Sua madre, al-Rab\u0101b bt. Imri l-Qays al-Kalbiyya, apparteneva a uno dei pi\u00f9 famosi clan Kalbiti e le diede il nome di Sukayna (\u201cserenit\u00e0\u201d) poich\u00e9 port\u00f2 gioia all'interno della famiglia.\nSi form\u00f2 sotto la guida del padre: impar\u00f2 il Corano, le tradizioni del Profeta e altri insegnamenti religiosi. Al tempo del martirio di questi a Kerbel\u0101\u02be nel 680, Sukayna sembra fosse molto giovane. Sua madre fu testimone dell'assassinio e fatta prigioniera con altri membri dell\"Ahl al-Bayt\" (la Famiglia del Profeta) e successivamente fece ritorno con questi a Medina.\nNel 686 circa, Sukayna spos\u00f2 Mus\u02bfab b. al-Zubayr, governatore dell'Iraq per conto del fratello \u02bfAbd All\u0101h. Da questa unione nacque la figlia al-Rab\u0101b ma la riconquista dell'Iraq da parte degli Omayyadi nel 691 la rese vedova.\nSukayna quindi fece ritorno a Medina, dove sua cognata Ramla si affrett\u00f2 ad organizzare per lei un nuovo matrimonio, questa volta con un membro dell'aristocrazia dei Quraysh: \u02bfAbd All\u0101h b. \u02bfUthm\u0101n b. \u02bfAbd All\u0101h b. Hak\u012bm b. Hiz\u0101m. La premura per contrarre un nuovo legame matrimoniale era motivata dal rischio di un possibile matrimonio con il califfo \u02bfAbd al-Malik b. Marw\u0101n.\nGli sposi ebbero due maschi e una femmina, la data di morte del suo secondo marito per\u00f2 non \u00e8 conosciuta. Seguirono due nuove nozze entrambe disastrose: una con al-Asbagh b. \u02bfAbd al-\u02bfAz\u012bz b. Marw\u0101n, morto prematuramente, e la seconda con Ibr\u0101him b. \u02bfAbd All\u0101h b. \u02bfAwf, che le permisero tuttavia di mettere a tacere le maldicenze dei Medinesi che disapprovavano la lunga vedovanza della donna.\nIl suo terzo e ultimo matrimonio port\u00f2 Sukayna a sposare Zayd b. \u02bfUmar, nipote di \u02bfUthm\u0101n b. \u201bAff\u0101n. Questa volta il matrimonio dur\u00f2 parecchi anni: dal 705 fino alla morte del marito, dopodich\u00e9 di Sukayna non abbiamo pi\u00f9 notizie, salvo quella della data e del luogo di morte, il 23 marzo 736 a Medina.\nGli ambienti religiosi della sua generazione, e in seguito gli autori di \"adab\" e di \"tabaq\u0101t\" rimasero stupiti, se non scandalizzati, di fronte ad una donna cos\u00ec indipendente e \u201cstravagante\u201d nei comportamenti.\nCi sono differenti descrizioni che la mostrano talora dotata di forte personalit\u00e0, capace di controbattere il suo interlocutore con battute pungenti e sarcastiche, altre volte incline invece allo sfoggio orgoglioso della propria condizione muliebre: disprezzo per gli uomini, considerati suoi succubi, tra cui vari tradizionalisti (come Sulaym\u0101n b. Yas\u0101r) ma anche importanti funzionari (come il capo della \"shurta\", ossia la polizia, di Medina).\nCosa certa \u00e8 che Sukayna proveniva da una famiglia e non mancava di qualit\u00e0 e virt\u00f9, sia dal punto di vista caratteriale, sia fisico. Era bella, intelligente, coraggiosa (si dice che avesse affrontato con decisione in moschea quanti avevano, a suo parere, insultato suo nonno \u02bfAl\u012b), generosa, semplice nello stile e profondamente virtuosa. Viene in questo senso considerata come l'equivalente femminista del medinese Sayyid Shar\u012bf, suo contemporaneo. D'altra parte queste stesse fonti enfatizzano il suo atteggiamento poco conformista per il suo tempo.\nAltro aspetto interessante riguardante la sua indole \u00e8 il fatto di esibire il proprio fascino, anche grazie alla sua singolare acconciatura di capelli, chiamata in suo onore \u201cal-turra al-sukayniyya\u201d (\u201cricci alla Sukayna).\nUna ragione ulteriore per cui fu criticata consisteva nel suo rapporto con i poeti di \"tashb\u012bb\": \u02bfUmar b. Ab\u012b Rab\u012b\u02bfa fece di lei l'eroina di una sua opera. Era dunque amante della poesia e della musica, cosa rara che certo non le procurava stima presso i \u201cbenpensanti\u201d. \nI suoi matrimoni e la sua vita amorosa sono interpretati pi\u00f9 come gli eccessi di una donna poco pudica e pronta a sposare chiunque, ma di fatto era usanza frequente presso la societ\u00e0 coreiscita che una donna avesse vari mariti.\nIl contributo di Sukayna nell'ambito della poesia fu essenziale, poich\u00e9 le garant\u00ec nuovo impulso, promuovendo altres\u00ec la conoscenza della poesia elegiaca. Appoggi\u00f2 i poeti di \"ghazal\" e apprezz\u00f2 lo stile compositivo naturale (\"matb\u016b\u02bf\"), in contrasto con quanti sostenevano la necessit\u00e0 dello \u201csforzo\u201d (per questa ragione ai suoi occhi la poesia di Jar\u012br era superiore a quella di al-Farazdaq). Stimava inoltre la verit\u00e0 come qualit\u00e0 somma fra le altre e ci\u00f2 la indusse a condannare una terzina di al-\u02bfArj\u012b e una trenodia dedicata da \u02bfUrwa b. Udhayna in memoria del fratello Bakr, a causa della discrepanza fra realt\u00e0 e abbellimenti introdotti nell'opera.\nDa non tralasciare un altro aspetto nell'ambito della cultura di cui si interess\u00f2, ossia la musica. Godette di una lunga influenza sulla musica del Hij\u0101z e Ibn Surayj si considerava suo protetto, riservando alla figlia di al-Husayn le sue nuove creazioni, mentre Sukayna gli inviava versi invitandolo a metterli in musica per lei.\nGhar\u012b\u1e0d \u2013 uno schiavo di Sukayna che in realt\u00e0 si chiamava \u02bfAbd al-Malik \u2013 trasse beneficio dal suo stato poich\u00e9 la sua padrona, scoperto il talento canoro del giovane, si occup\u00f2 della sua formazione, decidendo in seguito quale sarebbe stata la sua specializzazione.\nSecondo il \"Kit\u0101b al-Agh\u0101n\u012b\", Sukayna mand\u00f2 lo aveva inviato presso Ibn Surayj perch\u00e9 ricevesse da lui lezioni sul genere musicale e poetico relativo alle melodie funerarie. Il giovane si distinse nel suo compito tanto bene da guadagnarsi l'epiteto di Ghar\u012b\u1e0d (\u201cfresca [voce]\u201d)."}
{"id": "1617830", "revid": "767487", "url": "https://it.wikipedia.org/wiki?curid=1617830", "title": "Bogd\u0103ne\u0219ti (Suceava)", "text": "Bogd\u0103ne\u015fti \u00e8 un comune della Romania di 3.983 abitanti, ubicato nel distretto di Suceava, nella regione storica della Moldavia. \nSul territorio del comune si trova il Monastero di Bogd\u0103ne\u015fti, costruito nel 1994 nello stesso luogo dove si trovava un precedente monastero fatto costruire nel 1363 da Bogdan I di Moldavia e distrutto dai tatari."}
{"id": "1617832", "revid": "2184720", "url": "https://it.wikipedia.org/wiki?curid=1617832", "title": "Marmellata 25", "text": "Marmellata #25 \u00e8 un singolo di Cesare Cremonini, il primo estratto dal suo secondo album da solista \"Maggese\", pubblicato il 16 maggio 2005.\nIl titolo fa riferimento a un passaggio del testo in cui il cantante, lasciato dalla propria fidanzata, consola il proprio dispiacere mangiando \u00abchili di marmellata\u00bb che la ragazza gli nascondeva. La marmellata ha un significato metaforico la cui interpretazione viene lasciata all'ascoltatore, mentre il numero 25 rappresenta l'et\u00e0 anagrafica di Cremonini al momento dell'uscita del brano.\nIl brano \u00e8 ampiamente considerato fra i pi\u00f9 celebri e amati della carriera di Cremonini e uno dei suoi cavalli di battaglia, apprezzato anche dal calciatore Roberto Baggio il cui nome \u00e8 citato nel testo. Durante i concerti, il cantante \u00e8 solito lasciare in sospeso l'ultimo verso della canzone per lasciarlo cantare al pubblico.\n\u00c8 stata prodotta anche una versione alternativa del brano, \"Marmellata #24\", inserita come b-side nel singolo successivo \"Maggese\".\n\u00c8 stato frequentemente trasmesso in radio, raggiungendo la posizione numero 1 dell'airplay.\nOrigine e significato del brano.\nRispondendo alle domande dei suoi fan, Cremonini ha dichiarato che la canzone \u00e8 stata scritta nei primi anni 2000, a notte fonda, in un momento di sconforto per l'improvviso abbandono da parte della sua fidanzata di allora, circostanza che lo fece ritrovare da solo nella casa ancora piena dei suoi effetti personali.\nNell'interpretazione data dal cantante, che egli stesso considera per\u00f2 non vincolante, il testo racconta la \u00abfine dell'innocenza\u00bb: in questo senso l'aver mangiato la marmellata rappresenta la \"violazione\" del patto con la ragazza e quindi il superamento della condizione precedente, la ritrovata felicit\u00e0 nello stare da soli, e quindi la fine effettiva del rapporto e la crescita personale.\nVideoclip.\nGirato in 35mm da Gaetano Morbioli per la Run Multimedia, il videoclip di \"Marmellata #25\" vede il cantante svegliarsi una mattina e trovare tutti gli oggetti della propria abitazione animati da vita propria. Quando Cremonini esce dall'appartamento e pensa di essersene liberato, si trova faccia a faccia con un ragno gigantesco formato proprio dagli oggetti di casa sua che lo insegue per le strade di Bologna, fino ad arrivare ai giardini Margherita, dove Cremonini sbatte la testa contro un ramo e sviene. Al risveglio il cantante si trova nuovamente nel proprio letto: una volta alzato \u00e8 tutto perfettamente normale e in cucina c'\u00e8 la sua fidanzata che gli d\u00e0 il buongiorno con un bacio.\nLa casa in cui \u00e8 stato girato il video \u00e8 la vera casa di allora di Cremonini. \u00c8 stato prodotto un videoclip anche di \"Marmellata #24\", una versione alternativa di \"Marmellata #25\", realizzato con alcune immagini scartate dal video originale. In tale video, disponibile sul sito ufficiale di Cremonini, compare anche il bassista Nicola \"Ballo\" Balestri, assente nella versione originale."}
{"id": "1617833", "revid": "1924342", "url": "https://it.wikipedia.org/wiki?curid=1617833", "title": "Drenica", "text": "Il Drenica (; ) \u00e8 un fiume del Kosovo lungo 50 km che tributa al fiume Sitnica. Il fiume attraversa esclusivamente il territorio kosovaro e d\u00e0 il suo nome alla regione circostante di Drenica.\nIl Drenica nasce nella sezione centrale del monte Crnoljeva, nella regione di Drenica. Il fiume inizialmente scorre verso nord e riceve molti affluenti che scendono dal Crnoljeva (a sinistra) e dal Gole\u0161 (a destra). La valle attraversata del fiume \u00e8 densamente popolata, con parecchi grandi villaggi (Krajmirovce, Sedlare, Rusinovce, Banjica, Komorane, Donja Koretica, Dobro\u0161evac) e la piccola citt\u00e0 di Glogovac, uno dei due centri regionali della regione di Drenica.\nA Glogovac, il Drenica riceve il fiume \"Vrbova\u010dka reka\" da sinistra e forma una larga curva a gomito verso nord, in direzione dei rilievi meridionali del monte \u010ci\u010davica. Presso il villaggio di Veliki Bela\u0107evac, la Drenica si volge verso sud ma presso il villaggio di Velika Slatina presenta un altro gomito verso nord, si divide in due bracci e si getta nel Sitnica presso la citt\u00e0 di Kosovo Polje.\nIl Drenica appartiene al bacino idrografico del Mar Nero, ed il proprio bacino ha un'area di 447\u00a0km\u00b2; non \u00e8 navigabile."}
{"id": "1617837", "revid": "1776051", "url": "https://it.wikipedia.org/wiki?curid=1617837", "title": "Children of Madness", "text": "Children of Madness \u00e8 il secondo album dei Battlezone pubblicato nel 1987."}
{"id": "1617842", "revid": "380654", "url": "https://it.wikipedia.org/wiki?curid=1617842", "title": "Luke Gallows", "text": "Hankinson \u00e8 noto per aver combattuto come Luke Gallows in WWE, dove ha vinto due volte il Raw Tag Team Championship con Karl Anderson. Tuttavia, egli \u00e8 noto maggiormente per i suoi trascorsi nella New Japan Pro-Wrestling dove ha vinto tre volte l'IWGP Tag Team Championship con Karl Anderson. In precedenza, nel 2006, Gallows era apparso in WWE come Imposter Kane, e in seguito nel 2007 come Festus e nel 2009 come membro della Straight Edge Society di CM Punk.\nCarriera.\nWorld Wrestling Entertainment (2005\u20132010).\nDeep South Wrestling e il falso Kane (2005\u20132007).\nNell'estate 2006 Hankinson ha interpretato la gimmick del falso Kane, vincendo un match contro quest'ultimo a Vengeance del 2006. Visto lo scarso interesse del pubblico per la faida, nella puntata di Raw successiva \u00e8 stato massacrato dal vero Kane, terminando cos\u00ec la faida. Dopo ci\u00f2 \u00e8 stato rispedito in OVW.\nFestus (2007\u20132009).\nTorna in WWE nel roster di Smackdown, come Festus, formando un tag team con Jesse. La sua gimmick \u00e8 alquanto strana: egli prima del suono della campana del ring \u00e8 in uno stato comatoso ed appena suona la campana del ring impazzisce e si accanisce contro gli avversari. I due il 20 luglio 2008 a The Great American Bash 2008 in un Fatal Four Way match, perdono contro The Miz e John Morrison in un match al quale presero parte anche Finlay &amp; Hornswoggle.Tale match era valevole per il WWE Tag Team Championship di SmackDown e fu vinto da Curt Hawkins e Zack Ryder con uno schienamento effettuato su Jesse. Passa a RAW con la draft supplementare 2009, ma non ha mai esordito nel roster con un match. L'unico match che svolge in quel periodo \u00e8 un tag team match nella FCW: lui in coppia con Sebastian Slater contro Trent Barreta e Caylen Croft.\nThe Straight Edge Society (2009\u20132010).\nDopo tre mesi fuori dalle scene, Hankinson fa il suo ritorno 27 novembre 2009 a SmackDown come Heel con il ring name \"Luke Gallows\", sfoggiando un nuovo ring attire con il pizzetto, testa rasata e pi\u00f9 magro diventando la guardia del corpo di CM Punk, che ha spiegato che il suo precedente strano comportamento era dovuto dall'assunzione di pillole dannose.\nCM Punk e Luke Gallows iniziano a \"salvare\" delle persone dal pubblico rasandole a zero, e facendole entrare nella \"Straight Edge Society\"; una di queste persone \"salvate\" \u00e8 Serena ora manager di CM Punk e Luke Gallows. Gallows avr\u00e0 nei mesi successivi delle buone prestazioni sconfiggendo, Matt Hardy, MVP, e anche Rey Mysterio. Pi\u00f9 tardi al team si aggiunge Joey Mercury. A WWE Summerslam 2010, la Straight Edge Society affronter\u00e0 Big Show in un Handicap match. A SummerSlam la Straight Edge Society viene sconfitta da Big Show in un 3 vs 1 . Nella puntata del 3 settembre Big Show batte Luke Gallows e CM Punk, a fine match Punk, frustrato, esegue la sua mossa finale su Luke Gallows decretando la fine della stable.\nDopo alcuni sporadici match, effettua la sua ultima apparizione a SmackDown fu in un segmento nel backstage con Kane il 19 novembre, \u00e8 stato infatti rilasciato dalla WWE lo stesso giorno, insieme a molte altre superstar.\nCircuito indipendente (2010\u20132016).\nIl 5 febbraio 2011 ha combattuto per la promotion Inoki Genome Federation, compagnia di propriet\u00e0 di Antonio Inoki, contro Sylvester Terkay riuscendo a batterlo grazie alla Spinebuster.\nIl 14 giugno 2011 viene sconfitto da Gunner in un dark match nella TNA.\nTotal Nonstop Action Wrestling (2011\u20132013).\nIl 14 giugno 2011 perde un dark match di prova contro Gunner e, nel dicembre, prende parte al progetto indiano della federazione (Ring Ka King) col ring name di \"Outlaw\" Isaiah Cash. All'esordio perde un six-man tag team match, ma al termine del match picchia le altre cinque superstars.\nHankinson debutta nel main roster come membro mascherato della stable Aces &amp; 8s attaccando Sting ed altre superstar della TNA. Nella puntata del 1\u00ba novembre di iMPACT!, durante il match tra Devon e Bully Ray, Hankinson viene smascherato da Joseph Park. Dopo ci\u00f2, Hankinson infuriato effettua una Chokeslam ai danni di Park su un tavolo.\nNella puntata dell'8 novembre viene presentato come DOC ed ha un match insieme a Devon contro Sting e Kurt Angle, ma finisce in No-Contest poich\u00e9 Devon colpisce sia Angle che Sting con una mazza da baseball; il tutto fa scoppiare una rissa, con atleti di iMPACT! contro membri degli Aces &amp; 8s. Alla fine Hankinson effettua una Chokeslam su Sting su un tavolo e poi lo colpisce ripetute volte con un martello. Durante TNA Turning Point 2012 sconfigge Joseph Park.\nA Final Resolution (9 dicembre) fa coppia con Devon e due membri mascherati degli Aces &amp; Eights perdendo contro Kurt Angle, Garett Bischoff, Samoa Joe e Wes Brisco. Il 13 gennaio 2013 a Genesis viene sconfitto da Sting. Il 7 febbraio, nella puntata di Impact, viene sconfitto in coppia con Devon da Bully Ray e Sting in un Tables match. A Lockdown (10 marzo) prende parte al Lethal Lockdown match Aces &amp; Eights vs. Team TNA perdendo. Successivamente inizia una faida con Mr. Anderson.\nIl 12 giugno il suo contratto scade e dopo quattro giorni la TNA e Hankinson annunciano la separazione.\nNew Japan Pro-Wrestling (2013\u20132016).\nIl 23 novembre 2013, Doc Gallows fa il suo debutto in Giappone come membro del Bullet Club formando un tag team con Karl Anderson, col quale vincer\u00e0 per tre volte l'IWGP Tag Team Championship e il World Tag League nel 2013.\nRitorno in WWE (2016\u20132020).\nThe Club (2016).\nGallows ha lottato per la WWE prima del 2016, interpretando diversi personaggi, tra cui il falso Kane, Festus e Luke Gallows come membro della Straight Edge Society prima che la WWE lo licenziasse nel 2010. Nel gennaio 2016 la WWE ha annunciato che Styles, Gallows e Anderson erano in procinto di lasciare la NJPW per passare alla WWE. Nella puntata di \"Raw\" dell'11 aprile Gallows e Anderson hanno fatto il loro debutto come tag team nella WWE quando hanno attaccato gli Usos (Jey e Jimmy Uso).\nNella successive puntate di \"Raw\" la WWE ha iniziato a piantare i semi per una possibile alleanza tra i tre ex membri del Bullet Club, quando Gallows e Anderson (entrambi \"heel\", ossia i \"cattivi\") \u2013 dopo essersi riuniti nel retroscena durante un'intervista ad AJ Styles (che invece era \"face\", ossia interpretava un personaggio \"buono\") \u2013 hanno attaccato sul ring il suo rivale Roman Reigns (che avrebbe affrontato per il WWE World Heavyweight Championship a Payback), ma Styles non sembrava aver apprezzato l'aiuto da parte di Gallows e Anderson, che hanno lottato insieme per la prima volta nella WWE durante la puntata di \"Raw\" del 25 aprile in cui hanno sconfitto gli Usos. Gallows e Anderson hanno continuato a dare segni di aver riformato un'alleanza con Styles, che hanno aiutato nel fronteggiare Reigns e gli Usos, incluso a Payback, dove per\u00f2 Styles non \u00e8 riuscito a conquistare il WWE World Heavyweight Championship. Tutto ci\u00f2 ha portato a una faida tra il trio di Styles, Gallows e Anderson e quello di Reigns e gli Usos: dopo che il trio di Styles ha sconfitto quello di Reigns nella puntata di \"Raw\" del 2 maggio Gallows e Anderson volevano che Styles colpisse Reigns con una sedia, ma questi ha rifiutato, portando gli stessi Usos ad attaccarlo con la sedia, prima che Styles riuscisse ad avere la meglio, venendo per\u00f2 furiosamente attaccato da Reigns dopo aver visto Styles colpire gli Usos con la sedia. Styles, Gallows e Anderson ha sub\u00ecto la loro prima sconfitta come trio nella WWE durante la puntata di \"SmackDown\" del 5 maggio in cui Reigns ha ottenuto lo schienamento vincente ai danni di Anderson. Nella puntata di \"Raw\" del 9 maggio Styles, Gallows e Anderson sono stati nominati con il nome di The Club e hanno nuovamente affrontato Reigns e gli Usos, questa volta in un six-man elimination tag team match che li ha visti perdere per squalifica. Gallows e Anderson hanno affrontato gli Usos nella puntata di \"SmackDown\" del 12 maggio e hanno perso il match per squalifica, ma hanno avuto la meglio in una rissa al termine del match senza che Styles o Reigns intervenissero. Nella puntata di \"Raw\" del 16 maggio Gallows e Anderson hanno sub\u00ecto la loro prima sconfitta per schienamento come tag team quando gli Usos li hanno sconfitti, ottenendo tuttavia la loro rivincita a Extreme Rules, dove Gallows e Anderson hanno sconfitto gli Usos in un tornado tag team match, mentre Styles ha perso l'Extreme Rules match contro Reigns. La sera seguente a \"Raw\" Styles ha detto a Gallows e Anderson che dovrebbero andare ognuno per conto proprio e rimanere amici, ma Gallows e Anderson hanno rifiutato e apparentemente concluso la loro alleanza con Styles.\nNella puntata di \"Raw\" del 30 maggio Styles ha avuto un confronto verbale con il rientrante John Cena, ma i due sono stati interrotti da Gallows e Anderson: Styles, che sembrava essere dalla parte di Cena, lo ha invece attaccato alle spalle furiosamente, diventando ufficialmente heel e riformando il Club. Ci\u00f2 ha portato a un match tra Styles e Cena a Money in the Bank, mentre Gallows e Anderson hanno mostrato il loro interesse per il WWE Tag Team Championship, che per\u00f2 non sono riusciti a conquistare contro i campioni del New Day (Big E, Kofi Kingston e Xavier Woods), i Vaudevillains (Aiden English e Simon Gotch) e di Enzo e Big Cass in un Fatal 4-way tag team match, mentre Styles \u00e8 riuscito a sconfiggere Cena in un match singolo grazie all'aiuto di Gallows e Anderson. Il Club avrebbe continuato ad attaccare Cena nelle settimane seguenti fino alla puntata di \"Raw\" del 4 luglio, quando Enzo Amore e Big Cass sono intervenuti per aiutare Cena, portando i sei ad affrontarsi a Battleground, dove il Club \u00e8 stato sconfitto quando Cena ha schienato Styles in quella che \u00e8 stata la loro ultima sera come trio: infatti durante il \"draft\" Styles \u00e8 stato scelto da \"SmackDown\", mentre Gallows e Anderson sono passati a \"Raw\". Tuttavia il 21 luglio Styles ha affermato sul proprio profilo Twitter che il Club non si era sciolto, bens\u00ec che si stava \"espandendo\", lasciando intendere che il Club sarebbe rimasto attivo in entrambi gli show.\nL'ultima (momentanea) apparizione del Club \u00e8 stata il 24 luglio a Battleground, quando \u00e8 stato sconfitto da John Cena, Enzo Amore e Big Cass in un Six-man tag team match.\nUna volta trasferiti nei rispettivi \"roster\", Gallows e Anderson hanno ripreso la faida col New Day, per cercare di conquistare il WWE Tag Team Championship detenuto dai tre. Nella puntata di \"Raw\" del 1\u00ba agosto Big E e Kingston hanno trionfato su Karl Anderson e Luke Gallows in un match non titolato ma, nel post match, i due avversari hanno brutalmente attaccato Big E, infortunandolo all'inguine (\"kayfabe\"). Nella successiva puntata di \"Raw\" dell'8 agosto \u00e8 stato annunciato che Kingston e Woods, privi dell'infortunato Big E, avrebbero dovuto affrontare Anderson e Gallows a SummerSlam con in palio il WWE Tag Team Championship. Nella puntata di \"Raw\" del 15 agosto Gallows e Anderson hanno sconfitto facilmente i Golden Truth (Goldust e R-Truth). Il 21 agosto, a SummerSlam, Gallows e Anderson hanno affrontato Kofi Kingston e Xavier Woods (Big E era stato infortunato da Anderson e Gallows nella puntata di \"Raw\" del 1\u00ba agosto) per il WWE Tag Team Championship ma l'incontro \u00e8 terminato con la squalifica di Kingston e Woods a causa dell'intervento di Big E ai danni degli avversari, facendo s\u00ec che il New Day mantenesse comunque le cinture. Il 25 settembre a Clash of Champions Gallows e Anderson hanno tentato di conquistare il WWE Raw Tag Team Championship contro il Big E e Kofi Kingston del New Day ma sono stati sconfitti. La scena si \u00e8 ripetuta anche la sera dopo a \"Raw\", quando Big E e Kingston hanno nuovamente difeso con successo i titoli contro Anderson e Gallows. Nella puntata di \"Raw\" del 3 ottobre Gallows e Anderson hanno sconfitto i Golden Truth per la seconda volta. Il 30 ottobre, a Hell in a Cell, Gallows e Anderson hanno sconfitto Enzo Amore e Big Cass. Il 20 novembre, a Survivor Series, Gallows e Anderson hanno preso parte ad un 10-on-10 Traditional Survivor Series Tag Team Elimination match come membri del \"Team Raw\" che ha sconfitto il \"Team SmackDown\" (anche se sono stati eliminati dai WWE SmackDown Tag Team Champions Heath Slater e Rhyno). Nella puntata di \"Raw\" del 21 novembre Gallows e Anderson hanno sconfitto i Golden Truth per la terza volta, ottenendo cos\u00ec un altro match titolato contro il New Day per la settimana dopo. Nella puntata di \"Raw\" del 28 novembre, per\u00f2, Gallows e Anderson sono stati sconfitti da Big E e Xavier Woods del New Day, fallendo l'assalto ai titoli di coppia. Nella puntata di \"Raw\" del 5 dicembre Gallows e Anderson hanno affrontato Cesaro e Sheamus per determinare i contendenti n\u00b01 al WWE Raw Tag Team Championship ma il match \u00e8 terminato in doppia squalifica causa dell'intervento del New Day. Nella puntata di \"Raw\" del 12 dicembre Gallows e Anderson hanno affrontato Big E e Kofi Kingston del New Day e Cesaro e Sheamus in un Triple Threat Tag Team match per il WWE Raw Tag Team Championship ma sono stati sconfitti; Kingston ha schienato Anderson dopo che questi era stato colpito dal \"Brogue Kick\" di Sheamus, mentre Big E ha tenuto bloccato Cesaro. Il 14 dicembre, a Tribute to the Troops, Gallows e Anderson hanno partecipato ad un Fatal 4-Way Tag Team match che includeva anche Cesaro e Sheamus, i Golden Truth e gli Shining Stars (Primo e Epico) per determinare i contendenti n\u00b01 al WWE Raw Tag Team Championship del New Day per ma il match \u00e8 stato vinto da Cesaro e Sheamus. Nella puntata di \"Raw\" del 19 dicembre Gallows, Anderson e gli Shining Stars sono stati sconfitti da Cesaro, Sheamus, Big E e Kofi Kingston. Nella puntata di \"Raw\" del 26 dicembre Gallows e Anderson hanno sconfitto i Golden Truth.\nRaw Tag Team Champions (2017).\nNella puntata di \"Raw\" del 16 gennaio 2017 Gallows e Anderson hanno sconfitto Cesaro e Sheamus per squalifica ma questi hanno comunque mantenuto il WWE Raw Tag Team Championship; in realt\u00e0 Gallows e Anderson erano riusciti a vincere l'incontro schienando Cesaro dopo la \"Magic Killer\", con lo schienamento convalidato da un secondo arbitro, tuttavia il primo arbitro, che era stato colpito precedentemente da Sheamus, ha revocato il tutto assegnando si la vittoria a Gallows e Anderson ma per squalifica (e senza dunque il cambio di titolo). Il 29 gennaio, nel \"Kick-off\" della Royal Rumble, Gallows e Anderson hanno sconfitto Cesaro e Sheamus diventando per la prima volta WWE Raw Tag Team Champions in un incontro diretto da due arbitri. Nella puntata di \"Raw\" del 6 febbraio Gallows e Anderson hanno difeso con successo i titoli contro Cesaro e Sheamus seppur per squalifica a causa dell'intervento di Big Cass ai danni di Anderson. Il 5 marzo, a Fastlane, Gallows e Anderson hanno difeso con successo i titoli contro Enzo Amore e Big Cass. Nella puntata di \"Raw\" del 6 marzo Gallows e Anderson hanno difeso con successo i titoli contro Enzo Amore e Big Cass seppur per squalifica a causa dell'intervento di Cesaro e Sheamus. Nella puntata di \"Raw\" del 20 marzo Gallows, Anderson, Enzo Amore e Big Cass sono stati sconfitti da Cesaro e Sheamus in un 4-on-2 Handicap match dove, qualora i due avessero perso, avrebbero dovuto rinunciare al loro incontro titolato di WrestleMania 33 per il WWE Raw Tag Team Championship. Il 2 aprile, a WrestleMania, Gallows e Anderson hanno perso il WWE Raw Tag Team Championship a favore dei rientranti Hardy Boyz (Jeff Hardy e Matt Hardy) dopo 63 giorni di regno in un Fatal 4-Way Ladder Match che includeva anche Cesaro e Sheamus e Enzo Amore e Big Cass.\nVarie faide (2017).\nNella puntata di \"Raw\" del 3 aprile Gallows e Anderson hanno affrontato gli Hardy Boyz (Jeff Hardy e Matt Hardy) per il WWE Raw Tag Team Championship ma sono stati sconfitti. Nella puntata di \"Raw\" del 10 aprile Gallows, Anderson e gli Shining Stars (Primo e Epico) sono stati sconfitti da Cesaro, Sheamus e gli Hardy Boyz. Nella puntata di \"Raw\" del 17 aprile Gallows e Anderson hanno sconfitto Enzo Amore e Big Cass. Nella puntata di \"Raw\" del 24 aprile Gallows, Anderson e Samoa Joe sono stati sconfitti da Big Cass, Finn B\u00e1lor e Seth Rollins. Il 30 aprile, nel \"Kick-off\" di Payback, Gallows e Anderson sono stati sconfitti da Enzo Amore e Big Cass. Nella puntata di \"Raw\" dell'8 maggio Gallows e Anderson hanno partecipato ad un Tag Team Turmoil match per determinare i contendenti n\u00b01 al WWE Raw Tag Team Championship degli Hardy Boyz ma sono stati eliminati da Cesaro e Sheamus. Nella puntata di \"Raw\" del 5 giugno Gallows e Anderson sono stati sconfitti da Enzo Amore e Big Show. Nella puntata di \"Raw\" del 12 giugno Gallows e Anderson hanno sconfitto Enzo Amore e Big Cass. Nella puntata di \"Raw\" del 19 giugno Gallows e Anderson sono stati sconfitti dagli Hardy Boyz. Nella puntata di \"Main Event\" del 30 giugno Gallows e Anderson sono stati sconfitti dai Revival (Dash Wilder e Scott Dawson). Nella puntata di \"Raw\" del 10 luglio Gallows e Anderson hanno sconfitto gli Hardy Boyz. Nella puntata di \"Main Event\" del 21 luglio Gallows e Anderson hanno sconfitto Heath Slater e Rhyno. Nella puntata di \"Raw\" del 24 luglio Gallows e Anderson sono stati sconfitti dai Revival. Nella puntata di \"Raw\" del 31 luglio Gallows e Anderson sono stati sconfitti dagli Hardy Boyz. Nella puntata di \"Raw\" del 7 agosto Gallows e Anderson hanno sconfitto Big Show e Enzo Amore. Nella puntata di \"Raw\" del 28 agosto Gallows e Anderson hanno partecipato ad una Battle Royal per determinare il contendente n\u00b01 all'Intercontinental Championship di The Miz ma sono stati eliminati da Matt Hardy. Quella stessa sera, inoltre, Gallows e Anderson sono stati sconfitti da John Cena e Roman Reigns. Nella puntata di \"Raw\" del 4 settembre Gallows e Anderson sono stati sconfitti dai WWE Raw Tag Team Champions Dean Ambrose e Seth Rollins in un match non titolato. Nella puntata di \"Raw\" dell'11 settembre Gallows, Anderson, Cesaro e Sheamus sono stati sconfitti da Dean Ambrose, Seth Rollins e gli Hardy Boyz. Nella puntata di \"Raw\" del 18 settembre Gallows e Anderson hanno partecipato ad un Triple Threat match non titolato che includeva anche i WWE Raw Tag Team Champions Dean Ambrose e Seth Rollins e Cesaro e Sheamus ma il match \u00e8 stato vinto da questi ultimi. Nella puntata di \"Raw\" del 2 ottobre Gallows e Anderson hanno sconfitto Jason Jordan e Matt Hardy. Nella puntata di \"Raw\" del 16 ottobre Gallows, Anderson e Elias sono stati sconfitti da Apollo Crews, Jason Jordan e Titus O'Neil. Nella puntata di \"Main Event\" del 27 ottobre Gallows e Anderson hanno sconfitto Apollo Crews e Titus O'Neil. Nella puntata di \"Raw\" del 30 ottobre Gallows e Anderson sono stati sconfitti da Heath Slater e Rhyno in un All Hallows' Eve Trick or Street Fight. Nella puntata di \"Main Event\" del 10 novembre Gallows e Anderson hanno sconfitto Heath Slater e Rhyno. Nella puntata di \"Raw\" del 13 novembre Gallows e Anderson sono stati sconfitti da Finn B\u00e1lor e Samoa Joe. Nella puntata di \"Main Event\" del 6 dicembre Gallows e Anderson hanno sconfitto Heath Slater e Rhyno. Nella puntata di \"Raw\" del 1\u00ba gennaio 2018 Gallows, Anderson e Finn B\u00e1lor hanno sconfitto Bo Dallas, Curtis Axel ed Elias.\nThe B\u00e1lor Club (2018).\nNella puntata di \"Raw\" del 1\u00ba gennaio 2018 Finn B\u00e1lor ha riformato il B\u00e1lor Club assieme a Luke Gallows e Karl Anderson ed effettuato un turn face e i tre hanno sconfitto Bo Dallas, Curtis Axel ed Elias. Nella puntata di \"Raw\" dell'8 gennaio B\u00e1lor, Gallows e Anderson hanno sconfitto l'Intercontinental Champion Roman Reigns e i WWE Raw Tag Team Champions Jason Jordan e Seth Rollins. Nella puntata speciale di \"Raw 25th Anniversary\" del 22 gennaio Gallows e Anderson hanno sconfitto i The Revival (Dash Wilder e Scott Dawson). Il 28 gennaio, nel \"Kick-off\" della Royal Rumble, Gallows e Anderson sono stati sconfitti dai Revival. Nella puntata di \"Raw\" del 12 febbraio Gallows e Anderson sono stati nuovamente sconfitti dai Revival. Il 25 febbraio, nel \"Kick-off\" di Elimination Chamber, Gallows e Anderson hanno sconfitto il Miztourage (Bo Dallas e Curtis Axel). Nella puntata di \"Raw\" del 12 marzo Gallows e Anderson hanno partecipato ad una Battle Royal per determinare i contendenti n\u00b01 al WWE Raw Tag Team Championship di Cesaro e Sheamus ma sono stati eliminati da Braun Strowman. Nella puntata di \"Raw\" del 19 marzo B\u00e1lor, Gallows e Anderson hanno sconfitto The Miz e il Miztourage. Nella puntata di \"Raw\" del 26 marzo Gallows e Anderson hanno sconfitto il Miztourage. L'8 aprile, nel \"Kick-off\" di WrestleMania 34, Gallows e Anderson hanno partecipato all'annuale Andr\u00e9 the Giant Memorial Battle Royal ma sono stati eliminati da Chad Gable e Titus O'Neil. Nella puntata di \"Raw\" del 9 aprile Gallows e Anderson sono stati sconfitti dai Revival.\nVarie faide (2018\u20132020).\nCon lo \"Shake-up\" del 17 aprile Gallows e Anderson sono stati trasferiti nel roster di \"SmackDown\". Nella puntata di \"SmackDown\" del 24 aprile Gallows, Anderson e il WWE Champion AJ Styles sono stati sconfitti da Shinsuke Nakamura e i Rusev Day (Aiden English e Rusev). Il 27 aprile, a Greatest Royal Rumble, Gallows ha partecipato al Royal Rumble match a 50 uomini entrando col numero 21 ma \u00e8 stato eliminato da Rey Mysterio. Nella puntata di \"SmackDown\" del 22 maggio Anderson e Gallows hanno sconfitto gli Usos (Jey Uso e Jimmy Uso), diventando i contendenti n\u00b01 allo SmackDown Tag Team Championship dei Bludgeon Brothers (Harper e Rowan) a Money in the Bank. Il 17 giugno, nel \"Kick-off\" di Money in the Bank, Anderson e Gallows hanno affrontato i Bludgeon Brothers per lo SmackDown Tag Team Championship ma sono stati sconfitti. Nella puntata di \"SmackDown\" del 19 giugno Gallows e Anderson hanno affrontato nuovamente il Bludgeon Brothers per lo SmackDown Tag Team Championship ma sono stati sconfitti.\nIl 29 aprile 2019 Gallows e Anderson sono passati al roster di \"Raw\"; quella stessa sera, i due sono stati sconfitti dagli Usos. Nella puntata di \"Raw\" del 17 giugno Gallows a Anderson sono stati sconfitti nuovamente dagli Usos. Nella puntata di \"Raw\" del 17 giugno Gallows a Anderson sono stati sconfitti nuovamente dagli Usos. Nella puntata di \"Raw\" del 1\u00ba luglio il Club \u00e8 stato riformato dopo che AJ Styles ha attaccato lo United States Champion Ricochet insieme a Gallows e Anderson. Nella puntata di \"Raw\" del 15 luglio il Club ha sconfitto i Lucha House Party (Gran Metalik, Kalisto e Lince Dorado). Nella puntata di \"Raw\" del 29 luglio Gallows e Anderson hanno riconquistato il Raw Tag Team Championship per la seconda volta sconfiggendo i Revival (Dash Wilder e Scott Dawson) in un Triple Threat match che comprendeva anche gli Usos. Nella puntata di \"Raw\" del 5 agosto l'O.C. (l'acronimo di The Original Club come nuovo nome del Club) ha sconfitto Ricochet e Big E e Xavier Woods del New Day (questi ultimi due appartenenti al roster di \"SmackDown\"). Nella puntata di \"Raw\" del 19 agosto Gallows e Anderson hanno perso i titoli contro Braun Strowman e Seth Rollins dopo 21 giorni di regno. Il 31 ottobre, a Crown Jewel, Gallows e Anderson hanno vinto un Tag Team Turmoil match eliminando per ultimi i Raw Tag Team Champions dei Viking Raiders (Erik e Ivar), vincendo la WWE World Cup. Nella puntata di \"Raw\" del 2 dicembre l'O.C. ha sconfitto Humberto Carrillo, Ricochet e Rey Mysterio. Il 15 dicembre, a , Gallows e Anderson hanno risposto alla \"Open Challenge\" dei Viking Raiders per il Raw Tag Team Championship ma il match \u00e8 terminato in doppio count-out. Nella puntata di \"Raw\" del 16 dicembre Gallows e Anderson hanno sconfitto i Viking Raiders in un match non titolato. Nella puntata di \"Raw\" del 23 dicembre l'O.C. ha sconfitto i Viking Raiders e Randy Orton. Nella puntata di \"Raw\" del 30 dicembre Gallows e Anderson sono stati sconfitti dagli Street Profits (Angelo Dawkins e Montez Ford). Nella puntata di \"Raw\" del 6 gennaio 2020 Gallows e Anderson hanno partecipato ad un Triple Threat Tag Team match per il Raw Tag Team Championship che comprendeva anche i campioni, i Viking Raiders, e gli Street Profits ma il match \u00e8 stato vinto dai Raiders. Il 26 gennaio, alla Royal Rumble, Gallows ha partecipato al match omonimo entrando col numero 24 ma \u00e8 stato eliminato da Edge. La sera dopo, a \"Raw\", Gallows e Anderson sono stati sconfitti da Drew McIntyre in un 2-on-1 Handicap match. Nella puntata di \"Raw\" del 24 febbraio Gallows \u00e8 stato sconfitto da Ricochet. Il 27 febbraio, nel \"Kick-off\" di Super ShowDown, Gallows ed Anderson hanno sconfitto i Viking Raiders. Nella puntata di \"Raw\" del 2 marzo Gallows \u00e8 stato sconfitto da Aleister Black per squalifica a causa dell'intervento di AJ Styles e di Karl Anderson.\nIl 15 aprile Gallows e Anderson sono stati licenziati dalla WWE.\nRitorno a Impact Wrestling (2020\u2013presente).\nNella giornata del 18 luglio 2020, l'Impact Wrestling ha ufficializzato il ritorno di Doc Gallows e Karl Anderson e la loro presenza a Slammyversary VXIII. In tale evento, apparendo come The Good Brothers, hanno aiutato Eddie Edwards a respingere Ace Austin e Madman Fulton."}
{"id": "1617850", "revid": "1776051", "url": "https://it.wikipedia.org/wiki?curid=1617850", "title": "Feel My Pain", "text": "Feel My Pain \u00e8 il terzo album dei Battlezone pubblicato nel 1998."}
{"id": "1617853", "revid": "124352123", "url": "https://it.wikipedia.org/wiki?curid=1617853", "title": "Banca del Gottardo", "text": "La Banca del Gottardo \u00e8 stato un istituto bancario svizzero con sede a Lugano che per poco pi\u00f9 di 50 anni, fino alla sua chiusura nel 2008, ha offerto servizi di private banking.\nStoria.\nLa Banca del Gottardo venne fondata a Lugano nel 1957 con un capitale sociale di due milioni di franchi svizzeri. Primo presidente fu A. Gansser Burckhardt. In questi anni le banche ticinesi operavano massicciamente come \"cassaforte\" dei risparmiatori italiani.\nNegli anni settanta la banca fu acquisita dal Banco Ambrosiano di Roberto Calvi. Divenne cos\u00ec il perno del sistema di istituti di credito \"off-shore\" del finanziere milanese.\nDopo il crac del Banco Ambrosiano l'istituto luganese fu messo in vendita e fu acquisito dal colosso creditizio giapponese Sumitomo Gink\u014d. A partire dalla caduta dell'Unione Sovietica, la Banca del Gottardo attrasse soprattutto la clientela dei nuovi ricchi russi.\nNegli anni ottanta fu realizzata l'imponente sede di Lugano, opera dell'architetto Mario Botta.\nNel 1999 la banca ticinese venne rilevata dalla compagnia assicurativa Rentenanstalt (ora Swiss Life). Nel 2008 fu ceduta alla Banca della Svizzera Italiana che procedette ad incorporarla."}
{"id": "1617854", "revid": "6923", "url": "https://it.wikipedia.org/wiki?curid=1617854", "title": "Jean-Baptiste Berthier", "text": "Biografia.\nNel 1862 entr\u00f2 come religioso nella congregazione dei Missionari di Nostra Signora di La Salette e per alcuni anni si dedic\u00f2 alla predicazione delle missioni popolari nelle zone rurali della Francia meridionale, particolarmente nella diocesi di Grenoble.\nNel 1895 fond\u00f2 a Grave la congregazione dei Missionari della Sacra Famiglia, dedita al servizio missionario, al favorimento delle vocazioni religiose ed all'assistenza pastorale alle famiglie.\nIl suo processo di canonizzazione \u00e8 stato avviato nel 1953."}
{"id": "1617858", "revid": "110157", "url": "https://it.wikipedia.org/wiki?curid=1617858", "title": "Teatro Real Borbone", "text": "Il Teatro \"Real Borbone\" di San Severo, primo teatro all'italiana di Capitanata e uno dei primi edificati nel Mezzogiorno, fu la massima sala teatrale della citt\u00e0 dal 1819 al 1927.\nStoria.\nDal 1810, durante il decennio francese, il Teatro del Decurionato, attivo dalla met\u00e0 del Settecento in una sala dell'antico Palazzo di Citt\u00e0, fu considerato troppo piccolo e inadeguato ai bisogni di San Severo. Quando, nel 1813, gli uffici comunali si trasferirono nel soppresso monastero dei celestini, si inizi\u00f2 a pensare a un nuovo teatro da realizzarsi nel vecchio stabile decurionale. Nel 1814, quindi, un gruppo di privati cittadini si accord\u00f2 colla civica amministrazione per trasformare l'intero piano soprano del palazzo in un teatro all'italiana. I cittadini avrebbero sostenute le spese necessarie in cambio della propriet\u00e0 di alcuni palchi e di un certo numero di poltroncine in platea. L'iter burocratico si concluse solo alla vigilia della battaglia di Tolentino, nel 1815, e il mutato quadro politico rimand\u00f2 l'esecuzione del progetto fino al 1819, anno in cui si apr\u00ec il cantiere e si chiese a Ferdinando I, ottenendo risposta positiva, d'intitolare l'edificio alla casa regnante. La struttura cost\u00f2 pi\u00f9 di quattromila ducati. I lavori furono eseguiti rapidamente e il \"Real Borbone\" (poi chiamato anche, pi\u00f9 semplicemente, \"Real Teatro\") pot\u00e9 essere solennemente inaugurato il 21 novembre dello stesso anno con uno spettacolo d'opera lirica.\nCostruito interamente in legno, il Real Borbone aveva una platea da centoventi posti, due ordini di palchi (dodici il primo e tredici il secondo, per venticinque palchi complessivi) e un comodo loggione per centocinquanta spettatori, il tutto per una capienza di quattrocentotrenta posti. Due piccoli ridotti accoglievano gli spettatori, uno per la platea e uno per i palchi. Molto ampio era il palcoscenico, abnorme rispetto alle dimensioni della sala.\nLa sobria decorazione originaria fu totalmente cancellata nel 1844, anno in cui lo scenografo napoletano Giuseppe Castagna ridecor\u00f2 completamente il teatro con eleganti dorature neoclassiche e parati azzurrognoli, un prestigioso intervento che cost\u00f2 alle casse comunali oltre duemila ducati.\nNel 1870 il teatro assunse ufficialmente il titolo di \"Comunale\" e funzion\u00f2 regolarmente fino al 1882, quando fu chiuso per il mancato rispetto delle nuove norme di sicurezza. Ristrutturato tra il 1886 e il 1887, riapr\u00ec al pubblico colla stessa decorazione di Castagna ma con un nuovo colore di parato, non pi\u00f9 azzurrognolo ma rosso imperiale.\nPer questo intervento si spesero complessivamente circa sedicimila lire, sacrificio notevole per le casse comunali, grazie al quale, per\u00f2, il teatro, seppur con una riduzione di capienza, pot\u00e9 riprendere la consueta vita febbrile. Ma la fine della gloriosa sala, soprattutto a causa della congenita fragilit\u00e0 del sempre pi\u00f9 malconcio e pericoloso scheletro ligneo dei palchi, parve ben presto segnata. Nonostante vari interventi statici e diverse migliorie, tra cui l'installazione dell'impianto elettrico nel 1906, il 13 gennaio 1927 la commissione provinciale di vigilanza sui teatri vergava l'atto di morte della struttura, ormai irrecuperabile. La notizia non giunse inattesa, tanto che gi\u00e0 dal finire del 1925 gli amministratori discutevano della costruzione di un nuovo grande teatro di pianta, il Teatro del Littorio che sar\u00e0 inaugurato nel 1937. Nel 1934 il vecchio stabile, sito nel cuore della citt\u00e0, fu venduto a un privato che lo trasform\u00f2 in un cine-teatro da circa cinquecento posti, distruggendo totalmente la sala all'italiana.\nSpettacoli.\nIl Real Borbone offriva, senza pause significative, lunghe stagioni liriche, spettacoli di prosa, operette, teatro napoletano e spettacoli di variet\u00e0, con un'attivit\u00e0 intensa e di buona qualit\u00e0 che soddisfaceva non solo la spiccata passione teatrale dei sanseveresi ma anche il desiderio di svago della gente del circondario. Tra gli artisti che vi si esibirono figurano il soprano Gemma Bellincioni e l'attore Gustavo Salvini. Nel 1877 vi and\u00f2 in scena, in prima assoluta, il melodramma \"Manfredi\" di Ferdinando del Re."}
{"id": "1617862", "revid": "1776051", "url": "https://it.wikipedia.org/wiki?curid=1617862", "title": "Cessation of Hostilities", "text": "Cessation of Hostilities \u00e8 una compilation dei Battlezone pubblicata nel 2001."}
{"id": "1617864", "revid": "767487", "url": "https://it.wikipedia.org/wiki?curid=1617864", "title": "Boroaia", "text": "Boroaia \u00e8 un comune della Romania di 4.774 abitanti, ubicato nel distretto di Suceava, nella regione storica della Moldavia. \nIl comune \u00e8 formato dall'unione di 5 villaggi: B\u0103r\u0103\u0219ti, Boroaia, Giule\u0219ti, Moi\u0219a, S\u0103cu\u021ba.\nDi un certo interesse \u00e8 la Chiesa ortodossa \"Sfin\u0163ilor P\u0103rin\u0163i\", iniziata nel 1924 e rimasta ferma fino alla fine della Seconda guerra mondiale, quando la costruzione venne ripresa e completata."}
{"id": "1617865", "revid": "174925", "url": "https://it.wikipedia.org/wiki?curid=1617865", "title": "Miliare", "text": "Il termine miliare deriva dal latino \"milium\", cio\u00e8 \"miglio\", e pu\u00f2 riferirsi a:"}
{"id": "1617868", "revid": "117440", "url": "https://it.wikipedia.org/wiki?curid=1617868", "title": "The Office (serie televisiva 2005)", "text": "The Office \u00e8 una serie televisiva statunitense creata da Ricky Gervais. Si tratta del remake americano dell'omonima serie cult britannica, ideata e scritta da Ricky Gervais e Stephen Merchant e trasmessa dal 2001 al 2003.\nLa serie, prodotta dalla Deedle-Dee Productions e dalla Reveille Productions in associazione con la NBC, \u00e8 andata in onda sulla NBC dal 24 marzo 2005 al 16 maggio 2013, per un totale di nove stagioni e 201 episodi. \nCome la sua controparte britannica, \"The Office\" \u00e8 stata girata in una configurazione a telecamera singola\u00a0\u2013 senza il pubblico in studio o le risate registrate \u2013 per dare l'idea di un vero documentario.\nLa serie \u00e8 stata acclamata dal pubblico e dalla critica, aggiudicandosi diversi premi tra cui un Peabody Award nel 2006, due Screen Actors Guild Award, un Golden Globe per la performance di Steve Carell e cinque Primetime Emmy Awards, incluso uno nel 2006 per la miglior serie comedy.\nIn Italia la serie ha avuto una storia travagliata: per le prime due stagioni \u00e8 stata trasmessa da Fox, per buona parte della terza da Sky Uno, per i restanti episodi della terza e per la quarta da Joi, mentre le ultime cinque sono state distribuite per la prima volta sulla piattaforma Prime Video. \nTrama.\nPrima stagione.\nLa serie inizia presentando i dipendenti della Dunder Mifflin tramite un tour offerto dal direttore di filiale Michael Scott sia per una troupe di documentari che per il primo giorno di Ryan Howard. Il pubblico apprende che il venditore Jim Halpert ha una cotta per la receptionist Pam Beesly, che lo aiuta a fare scherzi al collega Dwight Schrute, anche se \u00e8 fidanzata con Roy, che lavora nel magazzino al piano di sotto dell'azienda. In tutto l'ufficio si \u00e8 sparsa la voce che la sede centrale della Dunder Mifflin stia pianificando di ridimensionare un'intera filiale, generando ansia generale, ma Michael sceglie di negare o minimizzare la realt\u00e0 della situazione per mantenere il morale dei dipendenti.\nSeconda stagione.\nMolti lavoratori visti sullo sfondo della prima stagione vengono trasformati in personaggi secondari e le relazioni romantiche iniziano a svilupparsi tra alcuni di loro. Michael bacia e poi passa la notte con il suo capo, Jan Levinson, ma non fa sesso con lei. Dwight e Angela vengono coinvolti sentimentalmente, ma mantengono segreta la loro relazione. Kelly sviluppa una cotta per Ryan e iniziano a frequentarsi continuamente. Quando Roy finalmente accetta di fissare una data per il suo matrimonio con Pam, durante una crociera alcolica aziendale, Jim si deprime e pensa di trasferirsi a Stamford, nel Connecticut, ma dice a Pam nel finale di stagione che \u00e8 innamorato di lei. Anche se Pam insiste nel dire che sta con Roy, i due si baciano e Jim si trasferisce subito dopo alla filiale di Stamford. La minaccia generale di ridimensionamento continua anche per tutta la stagione.\nTerza stagione.\nLa stagione inizia con un breve flashback dell'ultimo episodio della seconda stagione, quando Jim ha baciato Pam e ha confessato i suoi sentimenti per lei. Jim si trasferisce brevemente alla filiale di Stamford della Dunder Mifflin dopo che Pam ha confermato il suo impegno con Roy. L'azienda \u00e8 successivamente costretta a fondere la filiale di Stamford con quella di Scranton. Michael prende molto sul serio questa fusione. Trasferiti alla filiale di Scranton sono la venditrice Karen Filippelli, con cui Jim ha iniziato a frequentarsi, e il venditore incline alla rabbia Andy Bernard, insieme ad altri dipendenti della Stamford che alla fine hanno lasciato dopo i primi episodi. Pam \u00e8 appena single dopo aver annullato il suo fidanzamento con Roy, e i sentimenti irrisolti di Jim per lei e la sua nuova relazione con Karen portano a spostare le tensioni tra i tre. Nel frattempo, la relazione tra Michael e Jan si intensifica, il che fa s\u00ec che entrambi si comportino in modo irregolare sul lavoro. D'altra parte, Dwight e Angela continuano la loro focosa relazione segreta. Nel finale di stagione, Jim, Karen e Michael fanno un provino per una posizione aziendale che risulta essere quella di Jan, licenziata a causa delle sue prestazioni scadenti. A Jim viene offerto il lavoro ma lo rifiuta, optando invece di rimanere a Scranton senza Karen per chiedere a Pam un appuntamento, che lei accetta con gioia. Nella scena finale, apprendiamo che a Ryan \u00e8 stato assegnato il lavoro di Jan.\nQuarta stagione.\nKaren ha lasciato la filiale di Scranton dopo la sua rottura con Jim ed \u00e8 diventata responsabile regionale presso la filiale di Utica. Jan, ormai senza lavoro, trasferisce se stessa e la sua attivit\u00e0 di candele nell'appartamento di Michael, fino allo scioglimento della loro relazione a met\u00e0 stagione durante una cena intima con Pam, Jim, Andy, Angela e Dwight. Dopo il metodo rozzo (sebbene ben intenzionato) di Dwight di eutanasia del gatto malato di Angela senza il suo permesso, questa lo lascia per Andy, portando Dwight alla depressione. Ryan, nella sua nuova vita aziendale a New York, tenta di modernizzare la Dunder Mifflin con un nuovo sito web per le vendite online; scopre anche che il suo capo, David Wallace, favorisce Jim, e quindi Ryan tenta di sabotare la carriera di quest'ultimo. Ryan viene presto arrestato e licenziato per aver fuorviato gli azionisti e aver commesso frodi relative ai numeri di vendita del sito web. Toby annuncia che si sta trasferendo in Costa Rica e viene sostituito da Holly Flax, che mostra subito una simpatia per Michael. Pam decide di seguire i suoi interessi artistici e viene accettata per frequentare un corso di grafica di tre mesi presso il Pratt Institute di New York City. Nel finale di stagione, Jim quasi si propone a Pam, ma viene interrotto da Andy che chiede ad Angela di sposarlo, che con riluttanza accetta. Phyllis poi sorprende Dwight e Angela a fare sesso in ufficio.\nQuinta stagione.\nJim fa la proposta a Pam in una stazione di servizio a met\u00e0 strada tra Scranton e New York City, dove si incontrano per una visita. Alla fine Pam torna da New York a Scranton, dove Jim ha comprato la casa dei suoi genitori per loro due. Dopo aver evitato la prigione ed essere stato condannato solo al servizio comunitario, Ryan si schiarisce i capelli e inizia a lavorare in una pista da bowling. Michael inizia una storia d'amore con Holly fino a quando non viene trasferita nella filiale di Nashua, nel New Hampshire, e la loro relazione finisce. Quando Andy viene a conoscenza della continua relazione tra Dwight e Angela, entrambi gli uomini la lasciano. Il vicepresidente appena assunto Charles Miner implementa uno stile manageriale rigido nel ramo, facendo s\u00ec che Michael si dimetta per protesta. Michael apre quindi la Michael Scott Paper Company nello stesso edificio per uffici, invitando Pam e Ryan a unirsi come venditrice, e, sebbene il suo modello di business sia in definitiva insostenibile, i profitti della Dunder Mifflin sono minacciati. In un \"buyout\" della Michael Scott Paper Company, i tre vengono riassunti con Pam promossa alle vendite e Ryan che riprende il suo lavoro di interinale. Durante il caos, la nuova receptionist Erin viene assunta per coprire il posto vacante originariamente lasciato da Pam. La stagione si conclude con una scena che allude sottilmente alla gravidanza (non prevista) di Pam.\nSesta stagione.\nJim e Pam si sposano e hanno una bambina di nome Cecelia Marie Halpert. Nel frattempo, Andy ed Erin sviluppano un interesse reciproco l'uno per l'altro, ma scoprono che il loro imbarazzo intrinseco inibisce i suoi tentativi di chiederle un appuntamento durante un gioco di omicidi-mistero inteso a distrarre i membri dell'ufficio. Jim viene promosso come co-manager. Voci di bancarotta iniziano a circondare la Dunder Mifflin e entro Natale Wallace annuncia alla filiale che la Dunder Mifflin ha accettato un acquisto da parte della Sabre Corporation, una societ\u00e0 di stampanti. Mentre Wallace e altri dirigenti vengono licenziati, l'ufficio di Scranton sopravvive grazie al suo relativo successo all'interno dell'azienda e Michael Scott \u00e8 ora il dipendente di pi\u00f9 alto livello di Dunder Mifflin. Nel finale di stagione, Dwight acquista il parco dell'ufficio, mentre Michael accetta di fare un annuncio alla stampa in merito a un caso di stampanti difettose. Quando Jo Bennet, CEO della Sabre, chiede come pu\u00f2 ripagarlo, Michael risponde che potrebbe riportare Holly alla filiale di Scranton.\nSettima stagione.\nDopo che Erin ha lasciato Andy, lei e Gabe hanno iniziato una relazione, con grande dispiacere di Andy, il quale tenta di riconquistare l'affetto della receptionist. L'ex fidanzata di Michael, Holly, torna a Scranton per sostituire Toby, che \u00e8 in servizio nella giuria per il processo contro lo \"strangolatore di Scranton\". Michael e Holly alla fine ricominciano la loro relazione. Dopo che i due si sono fidanzati, Michael rivela che lascer\u00e0 Scranton per trasferirsi in Colorado con Holly per aiutarla con i suoi anziani genitori. Jim e Pam si adattano alla genitorialit\u00e0, mentre Angela inizia a frequentare il senatore di stato Robert Lipton e si fidanzano ufficialmente nel finale di stagione. Dopo che il sostituto di Michael, Deangelo Vickers, \u00e8 rimasto gravemente ferito alla testa in un incidente mentre giocava a basket sul posto di lavoro, Jo crea un comitato di ricerca per intervistare i candidati e scegliere un nuovo manager per l'ufficio. Nel frattempo, Dwight Schrute, e in seguito Creed Bratton, assumono il ruolo di manager \"ad interim\".\nOttava stagione.\nIn questa stagione il nuovo CEO della Dunder Mifflin / Sabre diventa Robert California. Andy viene quindi promosso a manager regionale e lavora duramente per fare una buona impressione su Robert, chiedendo a Dwight di essere il suo numero due. Pam e Jim aspettano il loro secondo figlio, Phillip, all'inizio della stagione. Anche Angela \u00e8 incinta del suo primo figlio, anche lui di nome Philip, con il senatore di stato Robert Lipton (anche se \u00e8 implicito che Dwight Schrute sia in realt\u00e0 il padre biologico del bambino). Darryl inizia a innamorarsi della nuova caposquadra del magazzino, Val. Dwight ha il compito di recarsi a Tallahassee, in Florida, per assistere la responsabile dei progetti speciali della Sabre Nellie Bertram nel lancio di una catena di negozi al dettaglio, insieme a Jim, Ryan, Stanley, Erin e alla nuova impiegata temporanea Cathy Simms. Si scopre anche che quest'ultima ha secondi fini per il viaggio, poich\u00e9 intende sedurre Jim, ma fallisce. Robert in seguito uccide il progetto del negozio al dettaglio ed Erin decide di rimanere in Florida come aiutante di una donna anziana. Andy va in Florida per riconquistare Erin, permettendo a Nellie di rivendicare la posizione di manager come sua. Robert dice ad Andy che \u00e8 stato retrocesso a venditore, ma Andy si rifiuta di accettare la notizia, finendo per essere licenziato. Andy \u00e8 motivato a iniziare un ritorno di Dunder Mifflin e si unisce all'ex CFO David Wallace per riacquistare la Dunder Mifflin dalla Sabre, mettendo questa completamente fuori mercato e dando ad Andy la posizione di manager ancora una volta.\nNona stagione.\nAndy, recentemente tornato da un campo di formazione manageriale, abbandona sia Erin che l'ufficio per viaggiare nei Caraibi con suo fratello in barca a vela. In sua assenza, Erin ha una storia d'amore con il nuovo rappresentante del servizio clienti Pete, che, insieme ad un altro nuovo rappresentante del servizio clienti Clark, sostituisce Kelly, che parte per l'Ohio con il suo nuovo marito. Anche Ryan lascia l'ufficio e si trasferisce in Ohio per seguire Kelly. Nel frattempo, Jim riceve un'entusiasmante opportunit\u00e0 da un vecchio amico del college che gli offre un lavoro presso Athlead, una societ\u00e0 di marketing sportivo con sede a Philadelphia. Dwight viene scelto da David Wallace per essere il nuovo manager dopo che Andy ha deciso di intraprendere, senza successo, la carriera di attore. Dopo che Jim si riconcilia con Pam, scegliendo di rimanere a Scranton su Filadelfia, Dwight professa il suo amore per Angela (dopo che questa ha troncato il suo matrimonio con il senatore Lipton, rivelatosi gay) e alla fine la sposa. Un anno dopo, Kelly e Ryan, ritrovatisi al matrimonio di Dwight e Angela, decidono di scappare insieme, Nellie ora vive in Polonia e \"adotta\" il bambino abbandonato di Ryan, Erin incontra i suoi genitori naturali, Andy trova un lavoro alla Cornell, Stanley va in pensione in Florida, Kevin e Toby sono stati entrambi licenziati, con il primo che compra un bar ed il secondo che si trasferisce a New York City per diventare uno scrittore, mentre Oscar si candida a senatore dello Stato. Jim e Pam, su sua persuasione, si trasferiscono ad Austin, in Texas, per aprire una nuova filiale di Athleap (in precedenza Athlead) con Darryl, mentre Creed viene arrestato per i suoi numerosi crimini.\nEpisodi.\nWebisodi.\nAlternate alle serie principali, sono state pubblicate su internet delle webserie, che fungono da spin-off della serie.\nPersonaggi e interpreti.\nGuest-star.\nMolte sono state le guest-star che hanno partecipato. Tra le pi\u00f9 note, Ricky Gervais, Idris Elba, Will Ferrell, Kathy Bates, Amy Adams, Jim Carrey, Will Arnett, Ray Romano, Evan Peters, Ken Howard, Rob Riggle, Cloris Leachman, Jack Black e Bob Odenkirk.\nProduzione.\nSviluppo.\nDopo che la serie originale inglese vinse due Golden Globe, una versione statunitense di \"The Office\" fu commissionata dalla NBC. Nonostante il titolo e le premesse rimangano le stesse della versione originale, quella americana ha un cast e una produzione differenti ed \u00e8 ambientata a Scranton (Pennsylvania). Il comico e attore Ricky Gervais, co-creatore e protagonista di \"The Office\" inglese, alla domanda su quali differenze ci fossero tra la versione inglese e quella americana, scherzando disse prima della messa in onda che, probabilmente, quella americana avrebbe avuto attori con denti migliori. Per la prima stagione furono ordinati sei episodi e fu filmata in un reale ufficio.\nIl produttore Greg Daniels inizialmente assunse quattro sceneggiatori per la serie: Michael Schur, B. J. Novak, Paul Lieberstein e Mindy Kaling (tutti presenti anche nella veste di attori); in pi\u00f9 assunse due consulenti di produzione, Lester Lewis e Larry Wilmore. Ken Kwapis, diresse il primo episodio e in seguito ne ha prodotto e diretto diversi.\nCon il rinnovo per una seconda stagione furono ingaggiati tre nuovi sceneggiatori: Jennifer Celotta, Gene Stupnitsky e Lee Eisenberg. Paul Feig ha diretto alcuni episodi. Le riprese si spostarono su un set che fu costruito per replicare l'ambientazione della prima stagione, comprese le placche ed i certificati appesi ai muri con i nomi dello staff della produzione.\nCasting.\nQuando il produttore Ben Silverman della Reveille arriv\u00f2 alla NBC con l'idea della serie, il programmatore del network Kevin Reilly sugger\u00ec Paul Giamatti per il ruolo principale di Michael Scott, ma l'attore declin\u00f2 l'offerta. Altri attori considerati per il ruolo furono Martin Short, Hank Azaria e Bob Odenkirk. Nel gennaio 2004, \"Variety\" riport\u00f2 che Steve Carell era in trattative per il ruolo. Al tempo, Carell era gi\u00e0 nel cast della sitcom \"Come to Papa\", sempre della NBC ma poco dopo, la serie venne cancellata permettendogli di dedicarsi a \"The Office\". Carell in seguito afferm\u00f2 di aver visto solo met\u00e0 dell'episodio pilota della versione inglese prima di fare l'audizione per la parte; non continu\u00f2 la visione perch\u00e9 aveva paura di farsi influenzare troppo dal modo recitativo di Ricky Gervais. Rainn Wilson (grande fan della serie originale) inizialmente fece il provino per la parte di Michael, ma la sua audizione, come da lui stesso riferito, fu una terribile macchietta di Ricky Gervais; comunque i direttori del casting apprezzarono la sua audizione per il personaggio di Dwight e fu ingaggiato.\nJohn Krasinski e Jenna Fischer erano praticamente sconosciuti prima di ottenere i loro ruoli di Jim e Pam, i protagonisti della principale storia d'amore dello show. Krasinski insult\u00f2 accidentalmente Greg Daniels mentre aspettava di essere provinato per il ruolo, dicendogli: \u00abSpero che i produttori non rovinino questo progetto come fecero con altri adattamenti inglesi\u00bb; fu allora che Daniels gli comunic\u00f2 di essere stato scelto come produttore della serie.\nB.J. Novak dichiar\u00f2: \u00ab[Daniels] assunse persone che riteneva potessero dare il loro contributo personale ai ruoli\u00bb Brian Baumgartner all'inizio prov\u00f2 per il ruolo di Stanley, ma ottenne la parte di Kevin.\ni quattro sceneggiatori sono presenti anche come attori: Michael Schur, B. J. Novak, Mindy Kaling, e Paul Lieberstein. Greg Daniels all'inizio non sapeva bene come usare Kaling, che \u00e8 un'indiana americana, nella serie, finch\u00e9 arriv\u00f2 il momento della sceneggiatura del secondo episodio dove Michael avrebbe dovuto denigrare una minoranza. \u00abDa quella presa in giro, sono nello show\u00bb, dichiar\u00f2 la Kalling in un'intervista nel febbraio 2006.\nEd Helms e Chip Esten entrarono nel cast dalla terza stagione. Nel febbraio 2007, la NBC annunci\u00f2 che Helms era stato promosso come membro regolare del cast.\nInizialmente gli attori che interpretano gli impiegati minori erano accreditati come guest star, finch\u00e9 non sono stati promossi a regolari durante la seconda stagione. Il grande cast corale della serie \u00e8 stato principalmente elogiato dalla critica, portando \"The Office\" a vincere due Screen Actors Guild Award per la migliore interpretazione di un ensemble in una serie comedy. Secondo quanto riferito, Steve Carell \u00e8 stato pagato 175.000 dollari per episodio a partire dalla terza stagione, mentre John Krasinski e Jenna Fischer furono pagati circa 20.000 dollari all'inizio della serie. A partire dalla quarta stagione, i due sono stati pagati circa 100.000 dollari per episodio.\nRiprese.\n\"The Office\" \u00e8 stata filmata con una configurazione a telecamera singola in stile cinema verit\u00e0 per creare l'aspetto di un vero documentario, senza pubblico in studio o risate, permettendo al suo umorismo \"impassibile\" e \"assurdo\" di emergere appieno. La premessa principale dello show \u00e8 che una troupe televisiva sta filmando Dunder Mifflin e i suoi dipendenti, apparentemente 24 ore su 24. La presenza della telecamera \u00e8 riconosciuta dai personaggi, in particolare Michael Scott, che partecipa con entusiasmo alle riprese. I personaggi, specialmente Jim e Pam, guardano anche verso la telecamera quando Michael crea una situazione imbarazzante. L'azione principale dello spettacolo \u00e8 completata da interviste - come in una sorta di confessionale - in cui i personaggi parlano singolarmente con la troupe. L'attore John Krasinski ha girato il filmato di Scranton per i titoli di testa dopo aver scoperto di essere stato scelto per il ruolo di Jim. Ha visitato Scranton per la ricerca e ha intervistato i dipendenti di una vera societ\u00e0 di carta.\nPer avere la sensazione di un vero documentario, i produttori hanno assunto il direttore della fotografia Randall Einhorn, noto per aver diretto episodi di \"Survivor\", che ha permesso allo show di avere la sensazione di \"ruvido e nervoso\" come un vero documentario. Secondo il produttore Michael Schur, i produttori della serie avrebbero seguito rigorosamente il formato del documentario. I produttori avrebbero discusso a lungo sulla possibilit\u00e0 che una scena potesse funzionare in formato documentario; ad esempio, nell'episodio della quarta stagione \"Did I Stutter?\", una scena vedeva Michael che attraversava un lungo processo per andare in bagno e non passare da Stanley. I produttori hanno discusso se fosse possibile ed Einhorn ha attraversato l'intera scena per vedere se un operatore di camera poteva arrivare in tutti i luoghi in tempo per girare l'intera scena.\nNonostante la natura rigorosa nei primi anni della serie, le stagioni successive sembrano aver allentato le regole sul formato, con la troupe che spesso si recava in luoghi che le troupe dei documentari reali non avrebbero fatto, il che ha anche cambiato la scrittura e lo stile comico della serie. Questa incoerenza ha riscosso giudizi negativi da parte di critici e fan.\nImprovvisazione.\nAl contrario di altri mockumentary, un copione completo viene scritto per ogni episodio di \"The Office\". Nonostante questo, gli attori hanno l'opportunit\u00e0 di improvvisare durante le riprese.\nB.J. Novak spiega, \u00abScriviamo sceneggiature che sembrino molto naturali, perch\u00e9 stiamo scrivendo un falso documentario, ma gli attori sono davvero dotati [...] Steve [Carell] e Rainn [Wilson] improvvisano davvero molto, e, di solito, durante le ultime riprese, si improvvisa totalmente... Probabilmente il 20% del montato \u00e8 parzialmente improvvisato... e poi il 10% \u00e8 lo show completo.\u00bb Jenna Fischer concorda. \u00abI nostri episodi sono scritti al 100%. Mettono tutto su carta. Le nostre esitazioni, qualunque cosa. \u00c8 il lavoro dell'attore farlo sembrare fresco e naturale, ma ci piace anche scherzarci sopra. Steve e Rainn sono ottimi improvvisatori.\u00bb\nSigla d'apertura.\nQuando si \u00e8 trattato di scegliere la sigla per \"The Office\", il produttore Greg Daniels stava pensando a diverse tracce: canzoni esistenti tra cui \"Better Things\" dei Kinks, \"Float On\" dei Modest Mouse e \"Mr. Blue Sky\" della Electric Light Orchestra, e diversi artisti di brani originali hanno contribuito ai produttori tramite un'audizione. Daniels ha deciso che il cast avrebbe votato su quale canzone usare e ha dato loro quattro scelte. La maggior parte voleva \"Mr. Blue Sky\", ma questa opzione si \u00e8 rivelata non valida poich\u00e9 era gi\u00e0 stata utilizzata nella serie drammatica \"LAX\". Quindi, la scelta finale \u00e8 stata una traccia originale scritta da Jay Ferguson ed eseguita da The Scrantones.\nIl tema \u00e8 riprodotto sulla sequenza del titolo, che includono scorci di Scranton e scene quotidiane del cast insieme ad immagini di Steve Carell, Rainn Wilson, John Krasinski, Jenna Fischer e B.J. Novak (e Ed Helms a partire dalla sesta stagione). Alcuni episodi della serie utilizzano una versione ridotta della sigla. A partire dalla quarta stagione, la sigla viene riprodotta sui titoli di coda, che in precedenza venivano eseguiti in silenzio. Gli esterni degli edifici nella sequenza del titolo sono edifici reali di Scranton, Pennsylvania, e sono stati girati dal membro del cast John Krasinski. Ferguson ha descritto il suo tema come \"contro il tipo; ha questa vulnerabilit\u00e0, questo desiderio che presto esplode in un ottimismo esagerato che poi viene schiacciato - che \u00e8 pi\u00f9 o meno ci\u00f2 di cui parla lo show\".\nLa serie, essendo un falso documentario, non presenta risate registrate e la maggior parte della musica \u00e8 diegetica, con canzoni cantate o suonate dai personaggi o ascoltate su radio, computer o altri dispositivi; tuttavia, le canzoni sono state riprodotte durante i montaggi o i titoli di coda, come \"Tiny Dancer\" di Elton John e \"Islands in the Stream\" di Kenny Rogers e Dolly Parton. La musica in primo piano tende ad essere ben nota e spesso le canzoni riflettono il personaggio, come il tentativo di Michael di sembrare alla moda usando \"Mambo No. 5\" e successivamente \"My Humps\" come suoneria del cellulare.\nDistribuzione.\nNegli Stati Uniti, \u00e8 una delle sit-com pi\u00f9 premiate e apprezzate, mentre in Italia, dopo la prima stagione trasmessa in prima serata su Fox, \u00e8 stata spostata a mezzanotte senza promozione e interrotta nel mezzo della terza stagione, dopo aver cambiato anche rete (Sky Uno). Ha poi trovato una certa visibilit\u00e0 con la riproposizione sul canale digitale terrestre a pagamento Joi a partire dal 2012 che l'ha proposta fino alla quarta stagione. La serie \u00e8 stata poi resa disponibile nel 2018 sul servizio streaming Prime Video, che ha pubblicato il doppiaggio italiano fino all'ottava stagione. La nona \u00e8 stata disponibile fino al luglio 2020 solo in lingua originale e altri doppiaggi esteri.\nNel 2021 approdano su Netflix tutte e nove le stagioni doppiate. \nOltre che negli Stati Uniti, \"The Office\" \u00e8 in onda in Canada, Irlanda (dove \u00e8 conosciuto come \"US Office\"), il Regno Unito (dove \u00e8 conosciuto come \"The Office: An American Workplace\"), Germania, Brasile, America Latina, Australia, Norvegia, Sudafrica, Italia e in Arabia Saudita.\nIn Australia la serie invece \u00e8 stata un enorme flop.\nAccoglienza.\nResponso del pubblico.\nPrima che lo show andasse in onda, Gervais si rese conto che c'era aria di esitazione tra alcuni spettatori. \u00abPenso che gli spettatori siano sempre perplessi quando si tratta di un remake, \u00e8 la tradizione\u00bb, dichiar\u00f2 in un'intervista del marzo 2005, \u00abMa questo remake \u00e8 per i 249 milioni di americani che non hanno mai visto la versione inglese. Non ci sar\u00e0 alcuna famiglia del Texas che dir\u00e0 \"Oddio, non un'altra versione. Non posso crederci\"\u00bb.\nB.J. Novak afferm\u00f2 un anno dopo il debutto del telefilm: \u00abC'\u00e8 stato questo periodo davvero difficile all'inizio, dove non solo gli spettatori non erano interessati a noi, eccetto il tipo di spettatori che avremmo dovuto avere ci odiano ancora di pi\u00f9 perch\u00e9 abbiamo rifatto l'Office inglese\u00bb.\nReazione della critica.\nPrima del suo debutto il \"New York Daily News\" lo defin\u00ec \u00abcos\u00ec diluito che c'era rimasto poco pi\u00f9 che acqua\" e \"USA Today\" lo defin\u00ec una \u00abpassabile imitazione della versione originale della BBC lontana anni luce.\u00bb Il \"Guardian Unlimited\" rimarc\u00f2 la sua mancanza di originalit\u00e0 sostenendo che \u00ab[Steve Carell] sembra solo ci stia provando con molto impegno [...] Forse negli episodi successivi quando la sceneggiatura si distaccher\u00e0 da quella di Gervais e Merchant, riuscir\u00e0 a rendere suo il personaggio. Ma per ora sembra solo una pallida imitazione.\u00bb\nLe recensioni diventarono positive nel corso della seconda stagione. A dicembre del 2005 il \"Times\" scrisse \u00abIl produttore Greg Daniels non ha creato una copia, ma un'interpretazione che mette in evidenza l'ambiente di lavoro americano [...] con un tono pi\u00f9 satirico che mordace... Il nuovo capo \u00e8 diverso dal vecchio e mi va benissimo!\u00bb \"Entertainment Weekly\" riprese queste opinioni una settimana dopo dichiarando \u00abGrazie ad un Steve Carell senza paura, ad un cast di supporto straordinario e una sceneggiatura che dissacra alla perfezione l'ambiente di lavoro americano, questo sottovalutato remake riesce nell'impossibile: rendere onore al lavoro di Ricky Gervais mantenendone lo spirito.\u00bb\nMesi dopo, \"The Onion A.V. Club\" espresse il suo punto di vista sull'evolversi dello show: \u00abDopo un duro inizio, \"The Office\" \u00e8 migliorato esponenzialmente diventando uno degli show pi\u00f9 divertenti della TV. L'impiego di Steve Carell nel ruolo di Michael Scott si \u00e8 rivelato un colpaccio. La versione statunitense \u00e8 una di quelle rare anomalie: prende il meglio dello spirito originale della serie aggiungendo qualcosa di suo rafforzandone l'identit\u00e0.\u00bb\nJames Poniewozik del \"Time\" lo nomin\u00f2 uno dei 10 show pi\u00f9 attesi del 2007 mettendolo al sesto posto.\nSi tratta di una delle poche serie di cui tutte le stagioni sono state accolte positivamente. Le prime cinque stagioni sono state ben accolte e ancor'oggi ritenute ottime da critica e pubblico, la sesta, la settima e la nona meno, ma comunque sempre positivamente, mentre l'ottava stagione \u00e8 generalmente disprezzata sia dal pubblico che dalla critica. Su Rotten Tomatoes le prima stagione ha un gradimento del 69%, la seconda, la terza e la quinta stagione hanno una percentuale di gradimento del 100%, la quarta e la settima dell'83%, la nona del 79%, la sesta del 73% e l'ottava del 44%.\nRiconoscimenti.\nLa serie ha ottenuto un totale di 42 candidature ai Premi Emmy, aggiudicandosi 5 vittorie. Alcuni membri del cast e della troupe hanno espresso il loro disappunto per il fatto che Steve Carell non abbia ricevuto un Emmy per la sua interpretazione. Carell ha vinto un Golden Globe come miglior attore in una serie commedia o musicale nel 2006, e la serie ha altres\u00ec ricevuto 13 candidature ai Screen Actors Guild Award, trionfando per ben 2 volte.\nImpatto culturale.\nLa citt\u00e0 di Scranton, nota a lungo principalmente per il suo passato industriale come centro minerario e ferroviario, ha acquistato grande popolarit\u00e0 grazie alla serie. \"Siamo davvero alla moda ora\", dice l'assistente del sindaco. Il logo Dunder Mifflin \u00e8 su uno striscione di un lampione davanti al municipio di Scranton, cos\u00ec come sul ponte pedonale che porta al centro commerciale a Steamtown. \u00c8 previsto che venga messo uno striscione anche sulla Pennsylvania Paper &amp; Supply Company, la cui torre \u00e8 mostrata nei titoli di testa. I giornali di altre citt\u00e0 del nordest hanno pubblicato guide di viaggio alle localit\u00e0 di Scranton per i turisti interessati a visitare i luoghi menzionati nella serie. Scranton si \u00e8 identificata con \"The Office\" anche al di fuori degli Stati Uniti. Nel 2008, in un discorso per la festa di San Patrizio nel suo sobborgo di Dickson City, l'ex Taoiseach (il capo del governo irlandese) Bertie Ahern ha identificato la citt\u00e0 come la casa della Dunder Mifflin.\nMerchandising.\nIl successo di \"The Office\" ha portato alla nascita di numerosi prodotti correlati ad esso. I personaggi sono apparsi nel materiale promozionale per la NBC e un videogioco con licenza, \"The Office\", \u00e8 stato rilasciato nel 2007. Nel 2008 sono stati introdotti due giochi tramite Pressman Toy Corp: \"The Office\" Trivia Board Game e \"The Office\" DVD Board Game. Nel 2009 \u00e8 stato rilasciato il Cluedo di \"The Office\" mentre nel 2010 il Monopoly basato sulla serie. Sono stati resi disponibili anche numerosi altri prodotti, come magliette, una bambola bobblehead di Dwight Schrute e oggetti pi\u00f9 specifici per l'ufficio come la carta della Dunder Mifflin e le parodie della serie di poster motivazionali Successories con il cast. La Dunder Mifflin aveva due siti web, mentre i membri del cast gestivano i blog sia come se stessi che come personaggi.\nAltri media.\n\"Office Ladies\".\nL'11 settembre 2019 Jenna Fischer e Angela Kinsey hanno annunciato un loro podcast chiamato \"Office Ladies\", che \u00e8 stato presentato in anteprima il 16 ottobre 2019 su Earwolf. Il podcast presenta Jenna e Angela che guardano gli episodi di \"The Office\" mentre offrono dettagli dietro le quinte e rispondono alle domande dei fan. La sigla del podcast, \"Rubber Tree\", \u00e8 eseguita da Creed Bratton.\nReboot.\nNel settembre 2019, con l'annuncio del servizio di streaming Peacock, Bonnie Hammer, presidente di Direct-to-Consumer e Digital Enterprises presso NBCUniversal, ha dichiarato che \u00e8 \"la sua speranza e il suo obiettivo \u00e8 quella di fare un reboot di \"The Office\"\". Nel marzo 2020 lo showrunner Greg Daniels ha espresso tuttavia dei dubbi sul fatto che un reboot fosse possibile, e pi\u00f9 tardi quell'anno, l'ex presidente della NBC per i contenuti originali, Bill McGoldrick, ha dichiarato che \"un reboot non \u00e8 stato previsto specificamente per Peacock\".\nSpin-off.\nUno spin-off con Rainn Wilson nei panni di Dwight Schrute che gestisce un bed-and-breakfast e una fattoria di barbabietole, intitolato \"The Farm\", \u00e8 stato proposto all'inizio del 2012. Nell'ottobre dello stesso anno, tuttavia, la NBC ha deciso di non andare avanti con la serie. Dello spin-off \u00e8 stato prodotto un episodio pilota, e sebbene lo spettacolo non sia stato ripreso, \u00e8 stato modificato e mandato in onda durante la nona stagione.\nNel 2020 l'attore Leslie David Baker fa partire una campagna di raccolta fondi Kickstarter con il fine di raccogliere il budget necessario per realizzare una web-serie spin-off di \"The Office\", intitolato \"Uncle Stan\", con protagonista il personaggio da lui interpretato Stanley Hudson, ormai in pensione."}
{"id": "1617870", "revid": "89688", "url": "https://it.wikipedia.org/wiki?curid=1617870", "title": "Maggese (singolo)", "text": "Maggese \u00e8 una canzone di Cesare Cremonini, secondo singolo estratto dal suo omonimo secondo album in studio, e pubblicato l'11 settembre 2005. \nSingolo.\nLa parola \"maggese\" indica la condizione di un campo lasciato incolto perch\u00e9 possa rimineralizzarsi e tornare fertile. Per Cremonini questa condizione pu\u00f2 essere estesa anche all'uomo che periodicamente deve prendere una pausa dalle attivit\u00e0 quotidiane.\nPer questo brano, Cremonini ha dichiarato di aver abbandonato qualsiasi forma di artefazione elettronica ed essersi rimesso completamente agli strumenti a fiato ispirandosi particolarmente alla musica dei Beatles.\nIl singolo del brano, uscito nell'autunno 2005, contiene oltre a \"Maggese\" anche \"Marmellata #24\", una rivisitazione del brano \"Marmellata #25\".\nVideo musicale.\nIl videoclip di \"Maggese\" \u00e8 stato girato da Gaetano Morbioli (che aveva gi\u00e0 lavorato con Cremonini per \"Marmellata #25\") a Riquewihr, in Alsazia (Francia). Nel video, mentre le stagioni si susseguono rapidamente, Cremonini esegue il brano davanti alla telecamera che gira su s\u00e9 stessa, mostrando di volta in volta uno scenario sempre diverso. Nell'atmosfera magica del video, ad ogni movimento delle mani del cantante fuoriesce una polvere luminosa."}
{"id": "1617871", "revid": "1923570", "url": "https://it.wikipedia.org/wiki?curid=1617871", "title": "Strofe d'amore", "text": " \u00e8 un manga creato da Mayu Shinj\u014d e pubblicato in Giappone dalla Shogakukan sullo \"Shoujo Comic\" dal 1997 al 2000. In Italia la serie \u00e8 giunta grazie alla Star Comics.\nDal 1999 al 2000 ne \u00e8 stato tratto un anime di 44 episodi, creato dallo Studio Hibari e trasmesso sulla TV Tokyo.\nTrama.\nAine Yukimura \u00e8 una studentessa liceale, appassionata scrittrice di canzoni. Un giorno viene quasi investita da un misterioso sconosciuto, che raccoglie il foglio su cui \u00e8 stata scritta una canzone dalla ragazza per un concorso di giovani parolieri emergenti. Da qui parte la storia d'amore tra Aine e Sakuya, il ragazzo che raccoglie il foglio, giovane leader dei Lucifer (poi diventati \u039bucifer), una band emergente di J-Rock. Aine diventa cos\u00ec il nuovo paroliere degli Aucifer, destinandoli ad un successo strepitoso ben oltre le coste nipponiche. I due giovani si innamorano, ma la loro relazione \u00e8 fortemente contrastata da vari personaggi, che per un motivo o per l'altro tendono a circuire Aine per distruggere Sakuya, gelosi dell'ambizioso leader, che lotta contro ogni avversit\u00e0 pur di difendere la sua donna. Tra mille difficolt\u00e0 e situazioni (e una generosa dose di erotismo), i due riescono a coronare il loro sogno d'amore sposandosi.\nSpeciali.\n\"Strofe d'amore\" \u00e8 composto da un totale di 17 volumi pi\u00f9 uno spin-off ambientato dopo il matrimonio di Aine e Sakuya. Da notare \u00e8 il drastico cambio grafico dell'autrice (tratto che la distinguer\u00e0 in tutte le opere successive). In questo speciale si racconta del matrimonio di un altro membro della band, Atsuro, con la sua sorellastra. Inoltre mostra uno spaccato della vita quotidiana di Sakuya e Aine dopo la nascita di Shion, il loro primogenito e l'incontro di Sakuya con i genitori della moglie.\nAl termine dello spin-off, l'autrice ha inserito altre due brevi storie auto conclusive slegate dal contesto di \"Strofe d'amore\", ma come tema dominante sempre l'amore."}
{"id": "1617873", "revid": "767487", "url": "https://it.wikipedia.org/wiki?curid=1617873", "title": "Legamento sopraspinoso", "text": "Il legamento sopraspinoso \u00e8 uno spesso cordone fibroso della colonna vertebrale, sottostante al legamento nucale, che si estende dalla settima vertebra cervicale fino al sacro. Ha un ruolo di supporto strutturale ed articolatorio.\nIl legamento sopraspinoso si fissa all'apice dei processi spinosi, sovrapponendosi dietro a quelli interspinosi. \n\u00c8 pi\u00f9 spesso e largo nella regione lombare rispetto a quella toracica, ed in entrambe le zone \u00e8 strettamente connesso alla fascia di tessuto connettivo circostante."}
{"id": "1617874", "revid": "14273905", "url": "https://it.wikipedia.org/wiki?curid=1617874", "title": "Deux S\u00e8vres", "text": ""}
{"id": "1617875", "revid": "28057", "url": "https://it.wikipedia.org/wiki?curid=1617875", "title": "Storia della donna nel cristianesimo", "text": "Antico Testamento.\nGenesi.\nLa Bibbia inizia proprio con un racconto cosmogonico nel quale uomo e donna sono creati insieme, tanto da arguirne una perfetta simmetria e la medesima dignit\u00e0.\nMa \u00e8 il secondo racconto della creazione che ha avuto pi\u00f9 fortuna, quello nel quale la donna, generata a partire dall'uomo, tradisce Dio e l'uomo, e porta il peccato nel mondo.\nL'asimmetria viene anticipata nell'Eden con il riconoscimento di un ruolo \"strumentale\" della donna rispetto all'uomo, essendo la donna riconosciuta come \"aiuto\" all'uomo: \u00abDio plasm\u00f2 con la costola, che aveva tolta all'uomo, una donna e la condusse all'uomo\u00bb (Gn 2, 22), perch\u00e9 \u00abnon \u00e8 bene che l'uomo sia solo: gli voglio fare un aiuto.\u00bb (Gn 2, 18).\nIl peccato originale, compiuto per primo dalla donna (Gn 3, 6), istituzionalizza l'asimmetria di ruolo tra i due generi. Dopo il peccato le caratteristiche dell'uomo e della donna sono distinte: l'uomo deve faticare per procurarsi il cibo (\u00abil suolo \u2026 Con dolore ne trarrai il cibo \u2026 con il sudore del tuo volto mangerai il pane\u00bb, Gn 3, 17-19), mentre la donna \u00e8 caratterizzata dalla condizione di madre e dall'attrazione-sottomissione verso l'uomo (\u00abMoltiplicher\u00f2 i tuoi dolori e le tue gravidanze, con dolore partorirai figli. Verso tuo marito sar\u00e0 il tuo istinto, ma egli ti dominer\u00e0\u00bb, Gn 3, 16).\nVengono qui enunciate due caratteristiche fondamentali della femminilit\u00e0, le quali si caratterizzano tradizionalmente come costanti nella donna: la maternit\u00e0, legata alla procreazione, e la tensione della donna a cercare la realizzazione di s\u00e9 stessa in un rapporto con l'uomo.\nDal testo originale non emerge alcunch\u00e9 di sessuale, ma l'aver mangiato dell'albero della conoscenza del bene e del male viene spesso collegato alla scoperta della sessualit\u00e0. Da ci\u00f2 seguono le interpretazioni della prima donna, Eva, come colpevole e seduttrice.\nCondizione femminile nell'ebraismo antico.\nIl Vecchio Testamento tratteggia una societ\u00e0 patriarcale e maschilista, in linea con il suo tempo.\nLa donna ebraica doveva fare i conti con la Legge che limitava le sue libert\u00e0 considerevolmente: per esempio durante le mestruazioni era considerata impura ed era impuro tutto ci\u00f2 che da lei veniva toccato in quei giorni.\nTuttavia non sono mancati nell\"Antico testamento\" personaggi femminili di rilievo: \u00e8 il caso di Debora, che raggiunse quella che ai tempi era la pi\u00f9 alta carica amministrativa, quella di \"Shofetim\", cio\u00e8 giudice e governatore; ma bisogna ricordare anche Tamar, la nuora di Giuda, che si prostitu\u00ec e concep\u00ec Perez e Zerach, da cui discender\u00e0 il santo profeta re Davide e tutta la sua casa regnante sino a Ges\u00f9. Inoltre, un'esaltazione della donna appare nei \"Salmi\" e nel \"Cantico dei Cantici\".\nLa donna nei Vangeli.\nI Vangeli canonici.\nNei Vangeli Ges\u00f9 \u00e8 presentato vicino ai pi\u00f9 deboli, per esempio bambini, lebbrosi e donne.\nCon queste ultime Ges\u00f9 si comporta in modo liberale: difende una prostituta dal linciaggio, dialoga di religione con una samaritana (cio\u00e8 una reietta, secondo le concezioni ebraiche), permette a una malata (l'emorroissa) di toccarlo e la guarisce per la sua fede.. Infine, Ges\u00f9 risorto si rivela per primo a due donne.\nQuesto atteggiamento ha di sicuro comportato dello scandalo non solo tra i suoi detrattori, ma anche tra i suoi pi\u00f9 intimi. Paolo, pur riconoscendo pari dignit\u00e0 ai due sessi, chiede comunque alle donne, per non scandalizzare la gente, di rimanere sottomesse ai propri mariti.\nI Vangeli apocrifi.\nL'eguaglianza tra uomini e donne nelle comunit\u00e0 cristiane fu difesa nel \"Vangelo secondo Filippo\" che fa di Maria Maddalena \u00abla consorte di Cristo. Il Signore amava Maria pi\u00f9 di tutti i discepoli e la baciava spesso sulla bocca. Gli altri discepoli allora gli chiesero: - Perch\u00e9 ami lei pi\u00f9 di tutti noi? - Il Salvatore rispose chiedendo loro: - Perch\u00e9 non vi amo come lei?\u00bb, e lo gnostico \"Dialogo del Salvatore\" fa di Maddalena, con Filippo e Tommaso, il discepolo preferito \u00abche parlava come una donna che conosceva il Tutto\u00bb.\nNel \"Vangelo di Maria\", dopo la crocifissione, Maddalena insegna agli apostoli, suscitando la reazione di Pietro, irritato di dover ascoltare lei, \u00abpreferita di molto a tutti noi\u00bb e Levi gli fa osservare che \u00abse il Salvatore l'ha fatta degna, chi sei tu per rifiutarla? Certamente il Signore la conosce molto bene. Perci\u00f2 l'ha amata pi\u00f9 di noi\u00bb.\nLe donne delle comunit\u00e0 cristiane primitive.\nLe posizioni delle lettere di Paolo.\nSi fa risalire a norme dettate da Paolo di Tarso la sottomissione delle donne nelle comunit\u00e0 cristiane ma la sua posizione appare contraddittoria. Paolo insiste nel tentativo di conciliare la predicata uguaglianza di tutto il genere umano (\u00abnon esiste pi\u00f9 n\u00e9 giudeo n\u00e9 gentile, n\u00e9 uomo n\u00e9 donna\u00bb, \"Lettera ai Galati\" ) con il consiglio alle donne di sottomettersi ai propri mariti. Nella \"Lettera ai Romani\" , egli raccomanda la diacona Febe e saluta Giunia, \u00absegnalata tra gli apostoli ed \u00e8 stata in Cristo prima di me\u00bb; nella \"Prima lettera ai Corinzi\" () le donne possono profetizzare ma in \nNella coppia Paolo proclama l'uguaglianza dei due sessi, impone al marito di rispettare la propria moglie, ma ci\u00f2 non va al di l\u00e0 del talamo coniugale:\nIn compenso, lo pseudo-Paolo della \"Prima lettera a Timoteo\" e della \"Lettera a Tito\" e stabilisce che il vescovo sia un uomo e invita le donne \u00aba essere prudenti, caste, dedite alla famiglia, buone, sottomesse ai propri mariti, perch\u00e9 la parola di Dio non venga screditata\u00bb.\nTorna la sottomissione all'uomo, giustificata dal riferimento al \"Genesi\":\nI passi \u00abpi\u00f9 pesantemente anti-femministi\u00bb del \"Nuovo Testamento\" si trovano nelle lettere di Paolo. Del resto, Paolo era preoccupato di mantenere l'\"ordine\" nelle assemblee cristiane, per evitare che dall'esterno arrivassero pettegolezzi e critiche alla nuova setta, che gi\u00e0 subiva accuse d'immoralit\u00e0 e di effeminatezza. Perci\u00f2 insistette su un comportamento sessuale \"corretto\", compreso l'atteggiamento sottomesso delle donne nelle assemblee.\nGli gnostici e la parit\u00e0 dei sessi.\nNel cristianesimo, l'impressione che Dio sia definito in termini tipicamente maschili, quali \"padre\", \"signore\", \"re\", \"giudice\", ribaditi anche, dove possibile, nell'iconografia artistica, \u00e8 stata ulteriormente confermata dalla formulazione del dogma trinitario, che associa all'idea di un \"Dio padre\" quella di un \"Dio figlio\", mentre la terza persona della Trinit\u00e0\u00a0\u2013 neutro nell'espressione greca di \"pneuma\" e femminile in quella ebraica di \"ruah\" \u2013 \u00e8 tradotta anch'essa nelle lingue europee con il termine maschile di \"Spirito\".\n\u00c8 tuttavia esistita una tradizione cristiana-gnostica che descriveva Dio in termini di dualit\u00e0 sessuata: una preghiera gnostica recitava \u00abDa Te, Padre, e tramite Te, Madre, i due nomi immortali, genitori dell'essere divino\u00bb.\nSecondo lo gnostico Valentino, pur essendo in realt\u00e0 indescrivibile, Dio pu\u00f2 essere espresso come \"Padre e Madre del Tutto\", o \"Padre Silenzio\" (\"alogia\", femminile) dove il \"Silenzio\" \u00e8 il grembo che riceve il seme dalla \"Fonte ineffabile\" generando coppie di energia maschile e femminile. Il valentiniano Marco, che si definisce \"grembo ricevente il Silenzio\", celebra la messa invocando la Madre, \u00abprima di ogni cosa, incomprensibile e indescrivibile Grazia [\"charis\", femminile]\u00bb, pregandola di scorrere come il vino dell'offerta.\nLo scritto gnostico \"La grande rivelazione\" descrive l'origine dell'universo: dal Silenzio apparve \u00abun grande potere, la Mente [\"nous\", maschile] dell'universo che governa ogni cosa ed \u00e8 un maschio, e una grande Intelligenza [\"epinoia\", femminile], una femmina che produce ogni cosa\u00bb, un potere che \u00e8 uno ed \u00e8, insieme, diviso, \u00e8 \u00abmadre, padre, sorella, sposa, figlia e figlio di se stesso, \u00e8 l'unica radice del Tutto\u00bb.\nNell\"Apocrifo di Giovanni\", alla morte in croce di Cristo, l'apostolo Giovanni ha la visione di \"una sembianza triforme\" che gli dice: \u00abIo sono il Padre, sono la Madre, sono il Figlio\u00bb e la Madre \u00e8 descritta come \u00abla Madre di ogni cosa, perch\u00e9 esisteva prima di tutti, il madre-padre\u00bb. Qui la Madre appare coincidere con lo Spirito, come si afferma nello gnostico \"Vangelo secondo Filippo\" in cui \u00abAdamo \u00e8 stato fatto da due vergini, lo spirito e la terra vergine\u00bb, proprio come Cristo, \u00abgenerato da una vergine\u00bb che non \u00e8 per\u00f2 Maria, ma lo Spirito (femminile), che ha generato unendosi al Padre: infatti, chi crede che Cristo sia stato generato da Maria, moglie di Giuseppe, \u00abnon sa quello che dice: quando mai una donna ha concepito da una donna?\u00bb.\nD'altra parte da Salomone \u00abIl Signore ha fondato la terra con sapienza, ha consolidato i cieli con intelligenza;\u00bb, si trasse che la Sapienza (\"sophia\" in greco e \"hokhmah\" in ebraico, femminili) gener\u00f2 il mondo e Valentino narra il mito di Sapienza che concep\u00ec da sola ogni cosa, identificandosi con Eva, la \"Madre di tutti i viventi\"; successivamente abort\u00ec, introducendo il dolore nella creazione, per governare la quale gener\u00f2 il Dio del \"Vecchio Testamento\". Fu ancora la Sapienza a opporsi a Dio che, \u00abpoich\u00e9 non era adorato o onorato dagli uomini come Dio e Padre, scagli\u00f2 un diluvio sopra di loro che potesse distruggerli tutti. Ma Sapienza gli si oppose e Noah e la sua famiglia si misero in salvo nell'arca grazie ai raggi di luce che emanavano da lei\u00bb.\nIl primo racconto della creazione in \"Genesi\" (1, 27): \u00abE Dio cre\u00f2 l'uomo a sua immagine; a immagine di Dio lo cre\u00f2: maschio e femmina li cre\u00f2.\u00bb, pi\u00f9 del secondo, (\"Genesi\" 2, 7-24) nel quale la donna \u00e8 creata successivamente dall'uomo, attira l'attenzione degli gnostici che lo interpretano come una creazione androgina: per Marco Dio, che \u00e8 Padre e Madre, cre\u00f2 l'essere maschile-femminile, mentre Teodoto di Bisanzio interpreta il passo biblico affermando che \u00abgli elementi maschio e femmina insieme costituiscono la migliore produzione della Madre Sapienza\u00bb.\nAlla grande rilevanza assunta nella gnosi dall'elemento femminile corrispondeva un ruolo importante rappresentato dalle donne nelle comunit\u00e0 gnostiche, anche in quelle nelle quali si era sviluppata una teologia meno radicale sotto l'aspetto \"femminista\", come la marcionita, che conosceva preti e vescovi donne, la montanista, che sosteneva di essere stata fondata da due donne, Prisca e Massimilla e la carpocraziana, alla quale apparteneva Marcelliana, che and\u00f2 a insegnare a Roma e affermava di aver avuto insegnamenti da Maria, da Marta e da Salom\u00e9.\nPresso i valentiniani anche le donne erano preti e predicavano e profetavano allo stesso titolo degli uomini e il vescovo cattolico Ireneo racconta scandalizzato di Marco che eleva preghiere a Grazia, \u00abcolei che \u00e8 prima di ogni cosa\u00bb, a Sapienza e a Silenzio, invita le donne a profetare e permette che esse celebrino l'eucaristia.\nLa reazione anti-gnostica di Ireneo e Tertulliano.\nQuando Ireneo scriveva, nella seconda met\u00e0 del II secolo, era in corso la polemica contro le dottrine gnostiche la quale investiva anche il ruolo paritario all'uomo assunto dalle donne in quelle comunit\u00e0 cristiane. Cos\u00ec, anche Tertulliano scriveva: \u00abQueste donne eretiche, come sono audaci! Non hanno modestia, sono cos\u00ec sfrontate da insegnare, impegnarsi nella disputa, decretare esorcismi, assumersi oneri e, forse, anche battezzare!\u00bb. E decretava: \u00abNon \u00e8 permesso che una donna parli in chiesa, n\u00e9 \u00e8 permesso che insegni n\u00e9 che battezzi, n\u00e9 che offra l'eucaristia, n\u00e9 che pretenda per s\u00e9 una parte in qualunque funzione maschile, per non parlare di qualunque ufficio sacerdotale\u00bb. Anche lo pseudo-Clemente della \"Lettera ai Corinzi\" riteneva di raccomandare alle donne di \u00abben accudire alla casa, attenendosi alla norma della sottomissione e a essere assai prudenti [...] rendano palese la moderazione della loro lingua mediante il silenzio\u00bb.\nIl periodo tardo-antico.\nLa sottomissione della donna nelle comunit\u00e0 cristiane a partire dal III secolo.\nNel III secolo, la separazione e sottomissione delle donne agli uomini nelle comunit\u00e0 cristiane, organizzate come le sinagoghe, nelle quali le donne ebree erano da sempre escluse dall'attiva partecipazione al culto, \u00e8 compiuta. \u00c8 possibile che una rilevante presenza di giudei, per quanto ellenizzati, abbia favorito e imposto questo processo di emarginazione che tuttavia dovrebbe avere una spiegazione pi\u00f9 generale nell'avvenuto inserimento, nelle comunit\u00e0 cristiane, di molte famiglie delle classi medie, nelle quali, a differenza delle classi inferiori in cui le donne svolgevano pressoch\u00e9 le stesse attivit\u00e0 degli uomini, esisteva una pi\u00f9 marcata divisione dei ruoli.\nAgostino.\nPer Agostino di Ippona (354-430) l'atto d'amore coniugale stesso rimane un peccato, ma tollerabile. Il matrimonio \u00e8 giustificato da tre funzioni: \"proles\", procreare i figli, \"fides\", essere fedeli per evitare le concupiscenze esterne, e \"sacramentum\", l'indissolubilit\u00e0 del matrimonio come unione divina.\nIsidoro di Siviglia.\nPer Isidoro di Siviglia (560-636) la madre \"mater\" \u00e8 riconducibile a della \"materia\" che ha una porta (\"valva\") per la quale l'uomo (\"vir\") trasferisce la sua forza (\"vis\") e fornisce al bimbo l'essenza, andando oltre le affermazioni di Aristotele sostenendo che \"mulier\", moglie, derivi da \"mollities\", mollezza, .\nLa questione linguistica del termine \"homo\" al concilio di M\u00e2con.\nNel 593 si tenne un concilio regionale a M\u00e2con, in Francia, cui parteciparono 21 vescovi. Di questi uno, facendo confusione tra i termini latini \"vir\", uomo nel senso di \"maschio\", e \"homo\", cio\u00e8 \"essere umano\", sostenne che la donna non poteva essere definita \"essere umano\". Egli non poneva il problema se la donna potesse essere definita \"essere umano\", ma semplicemente se essa potesse essere chiamata con il nome \"homo\". In altri termini, il sostantivo \"homo\" significa \"essere umano maschio\" oppure \"essere umano\" a prescindere dal sesso? Citando la Sacra Scrittura i vescovi dimostrano che \"homo\" deve essere inteso nel secondo senso, e la questione non entr\u00f2 neanche negli atti ufficiali del concilio.\nSu tale divagazione, linguistica e non dottrinale, l'unica fonte a disposizione \u00e8 Gregorio di Tours nell\"Historia Francorum\"\nIl Medioevo.\nSecondo il medioevalista Jacques Le Goff proprio nella societ\u00e0 cristiana medioevale si ebbe un miglioramento della condizione femminile, che venne perso nel Secolo XIX con l'instaurazione dei valori borghesi nella societ\u00e0 cristiana.\nTra le figure femminili importanti nel cristianesimo medievale:\nTommaso d'Aquino.\nTommaso d'Aquino dedica alla posizione della donna rispetto all'uomo e rispetto a Dio alcune questioni da lui dibattute e risolte nella sua \"Summa Theologiae\".\nNella questione 90, relativa alla creazione dell'essere umano (\"homo\") e quindi dell'anima introduce le seguenti problematiche sequenziali: per primo la creazione dell'anima e dell'uomo, quindi la creazione del corpo dell'uomo e come ultimo passaggio la \"produzione\" della donna, passaggio che viene discusso nella specifica questione 92.\nLa questione 92 ruota attorno al \"Problema della origine della donna\". Tommaso articola la questione in quattro quesiti:\nTommaso d'Aquino osserva che secondo la la donna fu l'ultimo essere creato da Dio e non fu creata dal nulla, come tutte le altre creature, ma fu creata da una costola di Adamo. Infatti, scrive Tommaso, \u00abla donna non doveva essere creata nella prima creazione delle cose. Dice infatti Aristotele (\"De Generatione Animalium\" 2,3) che la femmina \u00e8 un maschio mancato. Ma niente di mancato e di difettoso vi doveva essere nella prima istituzione delle cose. Dunque, in quella prima istituzione delle cose la donna non doveva essere prodotta\u00bb.\nCi si chiede perch\u00e9 Dio abbia creato la donna, se sapeva che essa sarebbe stata la causa del peccato originale: il motivo della sua creazione sta nel fatto che, com'\u00e8 scritto nella , non era bene che l'uomo fosse solo e doveva avere un aiuto simile a lui.\nQuesto, afferma Tommaso, \u00e8 unicamente un aiuto alla procreazione, non un aiuto a qualunque altra attivit\u00e0 dell'uomo (\"vir\"), per la quale anzi sarebbe pi\u00f9 conveniente che l'uomo (\"vir\") fosse aiutato da un altro uomo (\"vir\"), piuttosto che da una donna. Si comprende perch\u00e9 il sesso maschile (la \"virtus activa\") e femminile (la \"virtus passiva\") siano uniti nelle piante, la cui attivit\u00e0 pi\u00f9 nobile \u00e8 la procreazione; negli animali superiori i due sessi sono separati, in modo che si uniscano solo il tempo necessario alla procreazione, perch\u00e9 in loro \u00abvi \u00e8 qualcosa di pi\u00f9 nobile del procreare\u00bb; cos\u00ec \u00e8 per l'essere umano (\"homo\"), la cui attivit\u00e0 pi\u00f9 nobile consiste nella conoscenza, e a maggior ragione i due sessi devono essere distinti nell'essere umano.\nSe \u00e8 perci\u00f2 vero che, per Tommaso e Aristotele, la femmina - in quanto \"natura particolare\", ossia confrontata con il maschio - \u00e8 un \"maschio mancato\", considerata in s\u00e9 stessa, nella sua \"natura universale\", per Tommaso \u00abla femmina non \u00e8 un essere mancato, ma \u00e8, secondo l'intento naturale, ordinata all'attivit\u00e0 generativa\u00bb, preordinata da Dio, che a questo scopo cre\u00f2 sia il maschio che la femmina.\nTommaso ammette la sudditanza della donna all'uomo, indicata nella : \u00absarai sotto la potest\u00e0 del marito\u00bb, e in Agostino (\"Gen. ad Litt\". 12,16): \u00abil soggetto attivo [il maschio] \u00e8 pi\u00f9 nobile di quello passivo [la femmina]\u00bb ma Tommaso specifica che questa sudditanza non \u00e8 del tipo riscontrabile nei rapporti fra servo e padrone, \u00abper cui chi comanda si serve dei sottoposti per il proprio interesse\u00bb, ma del tipo \"economico o politico\", secondo il quale, secondo Tommaso, il governante (\"praesidens\") si serve dei sudditi per il loro stesso interesse e bene. Questa deve essere la naturale sudditanza della femmina rispetto all'uomo (\"viro\"), \u00abpoich\u00e9 l'essere umano (\"homo\") ha per natura un pi\u00f9 vigoroso discernimento razionale\u00bb.\nNell'articolo 2 della questione 92 Tommaso specifica che era conveniente che la donna, diversamente dagli altri animali, derivasse dall'uomo, perch\u00e9 questo fatto conferirebbe maggior dignit\u00e0 al primo uomo (\"homo\") e poi perch\u00e9 \u00abl'uomo (\"vir\") amasse maggiormente la donna e le fosse indissolubilmente unito\u00bb non solo per la necessit\u00e0 della generazione ma anche per quella della vita comune nella quale \u00abl'uomo (vir) \u00e8 il capo della donna\u00bb.\nNell'articolo 3 Tommaso giudica anche opportuno che Eva abbia avuto origine dalla costola e non da altre parti del corpo di Adamo, in quanto \u00abla donna non deve dominare sull'uomo\u00bb () \u00abe per questo non fu formata dalla testa, n\u00e9 deve essere disprezzata dall'uomo come una schiava, e per questo non fu formata dai piedi\u00bb.\nNella questione 93, articolo 4, Tommaso tratta la tesi di Paolo (), secondo la quale \u00abil maschio (\"vir\") \u00e8 immagine di Dio, la donna (\"mulier\") invece \u00e8 immagine del maschio\u00bb. Tommaso precisa che \u00absia nell'uomo che nella donna si trova l'immagine di Dio quanto a ci\u00f2 in cui principalmente consiste la sostanza dell'immagine, cio\u00e8 quanto alla natura intellettiva\u00bb. Tuttavia, \u00absotto certi aspetti secondari, l'immagine di Dio che si trova nell'uomo non si trova nella donna: infatti l'uomo \u00e8 il principio e il fine della donna, come Dio \u00e8 principio e fine di tutte quante le creature. Quindi l'apostolo [Paolo], dopo aver detto che \u00abl'uomo (\"vir\") \u00e8 immagine e gloria di Dio, mentre la donna \u00e8 gloria dell'uomo\u00bb, mostra perch\u00e9 disse questo, aggiungendo che infatti \u00abnon l'uomo deriva dalla donna, ma la donna dall'uomo\u00bb.\nAtti degli ultimi pontefici della Chiesa Cattolica relativi alle donne.\nPapa Paolo VI.\n\u00c8 stato il primo pontefice a proclamare, dopo 2000 anni di storia del cristianesimo, dottori della chiesa di sesso femminile. Il 4 ottobre 1970 egli riconobbe questo titolo a Teresa d'Avila e a Caterina da Siena. Sotto il suo pontificato, la Congregazione per la Dottrina della Fede eman\u00f2, il 15 ottobre 1976, la dichiarazione \"Inter Insigniores\" con la quale si ribadiva l'impossibilit\u00e0 per le donne di accedere al sacerdozio, giustificata con la tradizione della Chiesa: \u00abLa Chiesa cattolica non ha mai ritenuto che le donne potessero ricevere validamente l'Ordinazione presbiterale o episcopale. Alcune sette eretiche dei primi secoli, soprattutto gnostiche, vollero affidare esercizio del ministero sacerdotale a delle donne: tale innovazione fu subito rilevata e biasimata dai Padri, i quali la giudicarono come inaccettabile nella Chiesa [...] la Chiesa, chiamando unicamente uomini all'Ordine sacro e al ministero propriamente sacerdotale, intende restare fedele al tipo di ministero ordinato, voluto dal Signore Ges\u00f9 Cristo e scrupolosamente conservato dagli Apostoli. La medesima convinzione anima la teologia medioevale, anche se i maestri della Scolastica, nel tentativo di chiarire con la ragione i dati detta fede, presentano sovente su questo punto argomentazioni, che il pensiero moderno difficilmente potrebbe ammettere [...].\nPapa Giovanni Paolo I.\nNell'angelus del 10 settembre 1978, Giovanni Paolo I rivalut\u00f2 in maniera straordinaria il ruolo della donna nella Chiesa, con un'affermazione che all'epoca fece scandalo: \"Noi siamo oggetto da parte di Dio di un amore intramontabile. Sappiamo: ha sempre gli occhi aperti su di noi, anche quando sembra ci sia notte. E' pap\u00e0; pi\u00f9 ancora \u00e8 madre. Non vuol farci del male; vuol farci solo del bene, a tutti. I figlioli, se per caso sono malati, hanno un titolo di pi\u00f9 per essere amati dalla mamma.\" L'interpretazione da parte di papa Luciani del concetto di Dio-madre fu visto con grande diffidenza dalla Curia romana, mentre fu accolta con favore dai fedeli. L'improvvisa morte di Luciani dopo solo 33 giorni di pontificato non permettono di capire quale avrebbe potuto essere l'evoluzione del pensiero di papa Luciani relativamente al ruolo della donna nella chiesa cattolica.\nPapa Giovanni Paolo II.\nIl papa polacco fu autore del primo documento specifico del magistero della Chiesa sulla donna, la \"Mulieris dignitatem\". Seguendo le orme di Paolo VI, il 19 ottobre 1998 nomin\u00f2 Teresa di Lisieux 32\u00ba dottore della chiesa, terza donna a fregiarsi di questo titolo che era stato appannaggio degli uomini per circa 700 anni.\nIn un documento ufficiale della Santa Sede dal titolo \"Ordinatio Sacerdotalis\" Giovanni Paolo II \u00e8 ritornato sulla questione dell'ordinazione sacerdotale confermando l'inammissibilit\u00e0 del sacerdozio femminile secondo le motivazioni espresse nella dichiarazione \"Inter Insigniores\".\nIn occasione del Giubileo del 2000, papa Giovanni Paolo II fece pubblica ammenda per i peccati commessi nel passato dagli ecclesiastici: tra le sette categorie di peccati menzionati, vennero anche nominati i peccati contro la dignit\u00e0 delle donne e delle minoranze. Inoltre, il 10 luglio 1995 invi\u00f2 una lettera destinata \"ad ogni donna\" in cui chiedeva perdono per le ingiustizie compiute verso le donne nel nome di Cristo, la violazione dei diritti femminili e per la denigrazione storica delle donne.\nPapa Benedetto XVI.\nUn documento inerente alle donne \u00e8 quello del luglio 2004 indirizzato ai vescovi della Chiesa cattolica avente per oggetto il \"femminismo radicale\" firmato in qualit\u00e0 di cardinale preposto alla Congregazione per la dottrina della fede non essendo stato ancora eletto alla suprema carica della Chiesa Cattolica.\nIl 7 ottobre 2012, da papa, ha proclamato Dottore della Chiesa la monaca medievale Ildegarda di Bingen.\nPapa Francesco.\nIn un passo dell'esortazione apostolica \"Evangelii gaudium\", Francesco ha parlato del ruolo della donna nella Chiesa. Pur ribadendo l'esclusione delle donne dal sacerdozio, Papa Francesco ha precisato come l'avere il potere di amministrare i sacramenti (che nella chiesa cattolica \u00e8 prerogativa dei sacerdoti) non rende i sacerdoti pi\u00f9 degni degli altri battezzati (e quindi delle donne), perch\u00e9 il loro \u00e8 un servizio al popolo di Dio. Pertanto ha invitato i teologi a indagare il possibile ruolo della donna negli ambiti dove si prendono decisioni importanti per la Chiesa.\nChiesa Anglicana.\nDall'11 novembre 1992 la Chiesa anglicana permette alle donne di diventare sacerdoti, In quasi tutte le province anglicane le donne possono essere ordinate diacono, in molte prete e in alcune anche vescovo. Si osserva inoltre che, poich\u00e9 le funzioni di governatore supremo della Chiesa sono svolte dal Sovrano inglese, attualmente a capo di questa chiesa vi sia una donna: la regina Elisabetta II, come a suo tempo lo fu la regina Vittoria.\nBibliografia.\nTesti classici del cristianesimo sulla donna:"}
{"id": "1617878", "revid": "188323", "url": "https://it.wikipedia.org/wiki?curid=1617878", "title": "Cambio a variazione continua", "text": ""}
{"id": "1617880", "revid": "14273961", "url": "https://it.wikipedia.org/wiki?curid=1617880", "title": "Massiccio centrale", "text": ""}
{"id": "1617884", "revid": "536103", "url": "https://it.wikipedia.org/wiki?curid=1617884", "title": "Storie di san Francesco", "text": "Le Storie di san Francesco sono un ciclo pittorico dipinto ad affresco nella parte inferiore dell'unica navata della basilica superiore di Assisi. Secondo alcuni storici dell'arte fu intrapreso subito dopo il 1296 (cio\u00e8 dopo la realizzazione delle \"Storie dell'Antico e del Nuovo Testamento\", presenti nella fascia superiore della navata), per altri tra il 1292 e il 1296.\nL'attribuzione.\nSi ritiene comunemente, come indicato nella tradizione storiografica a partire gi\u00e0 dalle testimonianze pi\u00f9 antiche (Riccobaldo Ferrarese, Ghiberti e Vasari), che gli affreschi del ciclo francescano di Assisi siano di mano di Giotto. In uno dei testi pi\u00f9 citati, quello del Ghiberti, si legge: \"Dipinse [Giotto] nella chiesa d'Asciesi nell'ordine de' frati minori quasi tutta la parte di sotto\"; questo \u00e8 stato inteso da molti come una indicazione del ciclo francescano lungo la fascia in basso della Basilica Superiore; altri, invece lo intendono come riferimento agli affreschi della Basilica Inferiore e non credono che Giotto sia l'autore del ciclo francescano. Giorgio Vasari nelle \"Vite\" afferma che Giotto fu chiamato da Giovanni Minio da Morrovalle, che fu generale dell'ordine francescano dal 1296 al 1304, date entro le quali potrebbero essere stati dipinti gli affreschi.\nLa tradizionale attribuzione a Giotto del ciclo di affreschi era stata messa in seria discussione gi\u00e0 all'inizio del XX secolo soprattutto ad opera di studiosi e critici d'arte di area anglosassone (Rintelen, Oertel, Meiss). Gli studiosi italiani rimanevano invece in buona parte convinti della bont\u00e0 della tesi vasariana con la sicura attribuzione a Giotto.\nStudi recenti di Federico Zeri e di Bruno Zanardi, restauratore della Basilica di Assisi dopo il terremoto del 1997, hanno nuovamente messo in dubbio l'attribuzione a Giotto di tutto il ciclo, che potrebbe essere opera di maestri romani, con a capo Pietro Cavallini, l'unico grande pittore gotico che stranamente non sarebbe presente nel \"Cantiere di Assisi\". Secondo questa tesi la mano di Giotto si individuerebbe soltanto negli affreschi della Basilica inferiore, gli unici che mostrano la medesima tecnica pittorica degli affreschi della Cappella degli Scrovegni di Padova.\nLa \"questione giottesca\" di Assisi \u00e8 tuttora aperta, ma diversi studiosi, dopo i tentennamenti iniziali, sembrano ormai pi\u00f9 propensi a mantenere l'attribuzione tradizionale a Giotto, per l'inconfondibile maniera di organizzare le scene, la padronanza della prospettiva intuitiva negli sfondi, il realismo, l'eloquenza senza fronzoli dei gesti e delle fisionomie. La questione giottesca, da argomento specialistico per storici dell'arte, \u00e8 divenuto pi\u00f9 recentemente oggetto di discussione pi\u00f9 ampia grazie alla notoriet\u00e0 del premio Nobel Dario Fo, il quale con un libretto ha preso drasticamente posizione nella diatriba, negando a Giotto le Storie francescane.\nStile.\nIndipendentemente dal fatto che si tratti di Giotto o di un altro pittore, le scene non mostrano sempre la stessa qualit\u00e0 esecutiva, per cui furono sicuramente dipinte da pi\u00f9 mani all'interno dello stesso cantiere con la supervisione di un \"protomagister\". L'importanza del \"Ciclo francescano\" sta comunque nelle soluzioni formali rivoluzionarie. Innanzitutto l'impaginazione delle scene si differenzia nettamente dalle cornici geometriche pensate da Cimabue e dagli altri pittori duecenteschi: per essi la superficie era essenzialmente bidimensionale, ed era trattata quindi come la pagina miniata con motivi di corredo puramente decorativi. Per Giotto invece lo spazio pittorico doveva ricreare un volume tridimensionale e giustific\u00f2 l'interruzione tra le scene tramite una serie di colonne che simulano un loggiato, sviluppando un'idea gi\u00e0 usata, ad esempio nei mosaici della cupola del battistero di Firenze.\nCon un sapiente dosaggio del chiaroscuro si rende l'evidenza plastica delle figure, mentre l'uso di architetture scorciate che svolgono il ruolo di quinte prospettiche creano degli spazi praticabili in cui i personaggi si muovono con naturalezza e coerenza, ad esempio possono girarsi di spalle rispetto all'osservatore: cosa prima inconcepibile. La composizione \u00e8 libera dagli schematismi e simmetrie della pittura precedente, anche se accanto a scenari naturali ed architettonici realistici troviamo ancora delle rappresentazioni dal gusto arcaico e non tutti gli scorci sono resi con la stessa sicurezza: pi\u00f9 incerte appaiono le citt\u00e0 dipinte in lontananza e gli edifici delle prime tre campate della parete sinistra.\nEpisodi.\nIl ciclo francescano di Assisi contempla i seguenti episodi (qui elencati con i \"titoli\" di didascalia):"}
{"id": "1617886", "revid": "767487", "url": "https://it.wikipedia.org/wiki?curid=1617886", "title": "Stefano Strappa", "text": "Carriera.\n\u00c8 cresciuto in diversi settori giovanili: prima Invicta, squadra rionale di Macerata, poi alla Maceratese, infine \u00e8 stato acquistato dal Conegliano.\nCon i veneti ha giocato prima nella Beretti, poi ha esordito in Serie C2, dove si \u00e8 fatto notare per i suoi buonissimi piedi. Nel 1980 venne acquistato dall', che poi lo gir\u00f2 per alcuni anni in prestito al , dove disput\u00f2 dei campionati di Serie B.\nNell'estate del 1985 venne ceduto a titolo definitivo alla , dove nella stagione 1985-1986 sfior\u00f2 la promozione in Serie A. Negli anni seguenti ha vestito le maglie di , Barletta e . Con l'eccezione dell'Avellino, tutte le sue militanze in compagini del campionato cadetto (Varese, Triestina, Barletta e Palermo) si sono concluse con la retrocessione in Serie C1.\nNella stagione 1992-1993 torn\u00f2 alla Maceratese, dove vinse il campionato e riport\u00f2 i \"pistacoppi\" in Serie C2.\nIn carriera ha totalizzato 332 presenze e 14 reti in Serie B.\nDopo il ritiro.\nHa collaborato a lungo con la Cingolana, club in cui ha ricoperto il ruolo di direttore generale e di direttore sportivo. Nel dicembre del 2012 ha assunto il ruolo di collaboratore all'interno dei quadri dirigenziali del club.\nOltre a intraprendere la carriera di direttore sportivo, ha collaborato con la \"Scuola Calcio Giovanni Pagliari\" fondata da Moreno Morbiducci e dai fratelli Giovanni e Dino Pagliari."}
{"id": "1617888", "revid": "729019", "url": "https://it.wikipedia.org/wiki?curid=1617888", "title": "Ray Gordy", "text": "Era sotto contratto con la World Wrestling Entertainment dove lottava con il nome Slam Master J.\n\u00c8 il figlio del lottatore Terry Gordy, membro dei Fabulous Freebirds (insieme a Michael Hayes e Buddy Roberts.\nCarriera.\nGordy ha iniziato la propria carriera lottando per la NWA Georgia e in seguito per la Nawa (North American Wrestling Association), dove ha avuto un buon successo.\nNel 2001 Ray ha lasciato gli Stati Uniti per andare in Giappone nella Pro Wrestling NOAH, ma ritorn\u00f2 subito negli \"states\" all'inizio del 2002 ritornando a lottare nella Nawa.\nQui fece parte prima della \"The New Varsity Club\" con Nick Rampage e Jayson Phoenix, ma successivamente con l'ingresso di Iceberg Slim e Tank Nortonla stable cambi\u00f2 nome in \"Extreme Freebirds\", che ebbe un famoso feud contro AJ Styles.\nWWE.\nFederazioni di sviluppo.\nNell'Agosto 2005 Ray Gordy esord\u00ec nella Deep South Wrestling, e verso la met\u00e0 del 2006 cambi\u00f2 il nome in \"Ray Geezy\" formando un team con Damien Steel che non ebbe molto successo. Nel Novembre 2006 entr\u00f2 nella stable chiamata \"The Goddwins\" cambiando il nome in \"Cousin Ray\". Lui e la stable parteciparono in numerosi house show di Smackdown.\nSmackdown e varie faide (2007-2009).\nDalla puntata di Smackdown dell'11 maggio 2007 Ray \u00e8 iniziato ad apparire con Drew Hankinson in spot promozionali e nei backstage con il nome di \"Jesse Dalton\", mentre Hankinson interpretava la gimnick del fratello ritardato, Festus Dalton.\nDebuttarono ufficialmente il 5 ottobre dove si fecero chiamare semplicemente Jesse &amp; Festus, e Festus al suono della campana iniziale diventava una furia mentre dopo la campana finale ritornava al suo Stato \"normale\"; in questa puntata batterono Mike Tolar and Chad Collyer. Il 16 ottobre ottennero la loro prima vittoria di prestigio all'ECW sconfiggendo Elijah Burke e Nunzio.\nL'8 novembre vinsero un 10-Man Tag Team Battle Royal WWE Tag Team Championship Contender's match dove sconfissero Deuce 'n Domino, The Major Brothers, Shannon Moore &amp; Jimmy Wang Yang, Drew McIntyre &amp; Dave Taylor.\nMa dopo aver perso il match titolato contro The Miz &amp; John Morrison il 16 dicembre vinsero in un match non titolato.\nDopo una pausa tornarono nel Febbraio 2008 e dopo una serie di vittorie ottennero un re-match contro i campioni, ma il 21 marzo furono sconfitti nuovamente. Successivamente al PPV Great American Bash parteciparono ad un Fatal Four way Tag Team Match per il WWE Tag Team Championship ma furono sconfitti.\nNei mesi successivi i due hanno partecipato a delle sequenze nei backstage e in alcuni match dove Miz &amp; Morrison si prendevano gioco di Festus.\nTeam con Jimmy Wang Yang e licenziamento (2009-2010).\nNella puntata di Smackdown del 7 agosto 2009 sconfigge Charlie Haas, ma si presenta sul ring non pi\u00f9 come Jesse, bens\u00ec come Slam Master J. Con questo nuovo \"look\" tent\u00f2 di entrare a far parte dei Cryme Tyme, ma alla fine non ci riusc\u00ec. Il 10 settembre a Superstars perde contro, Dolph Ziggler. Il 25 settembre a Smackdown viene sconfitto da Kane. Dopo quasi 3 mesi di assenza dal ring, ritorna a Superstars il 10 dicembre, formando un Tag Team con Jimmy Wang Yang, ma i due perdono contro L'Hart Dynasty. Il 18 dicembre perdono anche il Remach a Smackdown. Il 14 gennaio 2010 a Superstars, vincono contro Mike Knox e Charlie Haas. A WrestleMania XXVI, partecipa a una 26-Man Battle Royal, ma viene eliminato.\nSlam Master J viene licenziato dalla WWE il 22 aprile 2010."}
{"id": "1617891", "revid": "37401", "url": "https://it.wikipedia.org/wiki?curid=1617891", "title": "Storie di San Francesco", "text": ""}
{"id": "1617892", "revid": "767487", "url": "https://it.wikipedia.org/wiki?curid=1617892", "title": "Dr. Chud's X-Ward", "text": "I Dr. Chud's X-Ward sono un gruppo Horror punk formato nel 2003 da Dr. Chud aver lasciato i precedenti Graves\nStoria.\nI Dr. Chud's X-Ward nacquero nel 2003 da un progetto di Dr. Chud, reduce dai Graves, suo precedente gruppo, formato con Michale Graves dopo l'uscita di entrambi dai Misfits. Il primo lavoro della band fu pubblicato nel 2004 dall'etichetta di Dr. Chud, Bloodwork Records, con il titolo \"Diagnosis for Death\". Le prime mille copie di \"Diagnosis for Death\" sono un'edizione limitata, autografata, numerata e venduta con un adesivo in vinile gratuito. Nel 2005 \u00e8 stato pubblicato un vinile viola in 1250 copie. Ogni Halloween il gruppo va in tour.\nFormazione.\nLine-up dal 17 luglio 2006"}
{"id": "1617905", "revid": "34928", "url": "https://it.wikipedia.org/wiki?curid=1617905", "title": "Batad\u00f9", "text": ""}
{"id": "1617911", "revid": "1855146", "url": "https://it.wikipedia.org/wiki?curid=1617911", "title": "Planetario e museo astronomico", "text": "Il Planetario e museo Astronomico \u00e8 un complesso museale e didattico con sede presso il medesimo edificio del Museo della civilt\u00e0 romana, nel quartiere Europa di Roma. \u00c8 un museo comunale, e fa dunque parte del sistema \"Musei in comune\". \nStoria.\nIl museo astronomico \u00e8 stato inaugurato nella sua sede attuale il 26 maggio 2004, a oltre 20 anni dalla chiusura dello storico planetario ospitato nell'Aula Ottagona delle terme di Diocleziano.\nIl planetario fu chiuso nel 2014 per permettere dei lavori di riqualificazione, e le sue attivit\u00e0 temporaneamente trasferite presso il Museo di zoologia. Nell'autunno 2021 \u00e8 stata annunciata la sua riapertura, prevista per l'inizio del 2022.\nDescrizione.\nIl planetario \u00e8 costituito da una cupola di 14 metri in cui per mezzo di tre proiettori digitali si riproducono simulazioni e proiezioni all-sky di corpi celesti e nebulose, oltre alla tradizionale riproduzione del cielo stellato, dei moti della Luna e dei pianeti. Il complesso offre inoltre una vasta programmazione di spettacoli astronomici dal vivo, conferenze, eventi e osservazioni astronomiche a scopo divulgativo. Il museo astronomico adiacente propone grandi modelli dei pianeti, diorami e postazioni multimediali interattive con videogiochi astronomici."}
{"id": "1617912", "revid": "104458", "url": "https://it.wikipedia.org/wiki?curid=1617912", "title": "Circondario dello Vogtland", "text": ""}
{"id": "1617914", "revid": "1543377", "url": "https://it.wikipedia.org/wiki?curid=1617914", "title": "Xantumolo", "text": "Lo xantumolo \u00e8 una molecola polifenolica della famiglia dei flavonoidi prenilati. Della stessa famiglia di flavonoidi fa parte il resveratrolo, una molecola contenuta in particolare nel vino rosso.\n\u00c8 contenuto nel luppolo ed ha anch'esso propriet\u00e0 anti-ossidanti, di potenziale interesse terapeutico.\nPropriet\u00e0.\nLe birre a pi\u00f9 alto contenuto di xantumolo sono quelle con pi\u00f9 luppolo.\nLa pianta del luppolo, con le sue infiorescenze femminili, usate dall'industria birraria per conferire alla bevanda il suo tipico sapore, contiene diversi tipi di flavonoidi. Tra questi il pi\u00f9 abbondante \u00e8 appunto lo xantumolo."}
{"id": "1617920", "revid": "729019", "url": "https://it.wikipedia.org/wiki?curid=1617920", "title": "Battaglia del Gebora", "text": "La battaglia del Gebora fu combattuta il 19 febbraio 1811 durante la guerra d'indipendenza spagnola, tra le truppe francesi del maresciallo Nicolas Soult, che assediavano da alcune settimane l'importante fortezza di Badajoz, e le forze spagnole dell'armata d'Estremadura inviate per cercare di soccorrere la guarnigione assediata. La battaglia si concluse con una netta vittoria delle forze francesi del maresciallo Soult che attraversarono di sorpresa di notte il fiume Gebora e aggirarono le forze nemiche.\nDopo questa vittoria i francesi intensificarono l'assedio della fortezza di Badajoz che venne infine conquistata dal maresciallo Soult il 10 marzo 1811. L'assedio di Badajoz e la battaglia del Gebora avvennero contemporaneamente alla difficile campagna in Portogallo del maresciallo Andrea Massena contro l'esercito anglo-portoghese del duca di Wellington."}
{"id": "1617922", "revid": "116944", "url": "https://it.wikipedia.org/wiki?curid=1617922", "title": "Lingue d'Africa", "text": ""}
{"id": "1617928", "revid": "124716237", "url": "https://it.wikipedia.org/wiki?curid=1617928", "title": "WrestleMania 22", "text": "WrestleMania 22 \u00e8 stata la ventiduesima edizione dell'omonimo evento in pay-per-view di wrestling prodotto dalla World Wrestling Entertainment (WWE). L'evento si \u00e8 svolto il 2 aprile 2006 all'Allstate Arena di Rosemont (Illinois). \u00c8 stata la terza edizione di WrestleMania, dopo WrestleMania II e WrestleMania XIII, a svolgersi nella zona metropolitana di Chicago.\nA questa edizione presero parte i wrestler di entrambi i \"roster\" presenti allora, \"Raw\" e \"SmackDown!\". La \"tagline\" dell'evento fu \"Big Time\", come il titolo della colonna sonora ufficiale di Peter Gabriel. La seconda colonna sonora dell'evento fu \"I Dare You\" degli Shinedown.\nStoryline.\nLa rivalit\u00e0 principale di WrestleMania per quanto riguarda il roster di \"Raw\" fu quella tra John Cena e Triple H per il WWE Championship detenuto da Cena. Dopo aver fallito la vittoria del Royal Rumble match, Triple H partecip\u00f2 al Road to WrestleMania Tournament, dove il vincitore sarebbe diventato il contendente numero uno al WWE Championship a WrestleMania 22. Nella finale del torneo, svoltasi il 20 febbraio, Triple H affront\u00f2 Rob Van Dam e Big Show in un Triple Threat match. Triple H vinse il match dopo aver schienato RVD in seguito ad un Pedigree.\nLa rivalit\u00e0 principale per quanto riguarda il roster di \"SmackDown!\" fu quella tra Kurt Angle, Rey Mysterio e Randy Orton per il World Heavyweight Championship di Angle. Alla Royal Rumble, Mysterio vinse il Royal Rumble match eliminando per ultimo Randy Orton ottenendo il diritto di avere un'opportunit\u00e0 titolata a WrestleMania 22. A No Way Out, Orton sconfisse Mysterio vincendo l'opportunit\u00e0 titolata di Mysterio di WrestleMania. Il 24 febbraio a SmackDown, il General Manager, Theodore Long, annunci\u00f2 che il match per il World Heavyweight Championship sarebbe diventato un Triple Threat match includendo Mysterio, Orton e il campione Angle.\nUn'altra rivalit\u00e0 del roster di \"Raw\" fu quella tra Shawn Michaels e Mr. McMahon. Il 26 dicembre a \"Raw\", McMahon e Michaels ebbero una discussione finita con McMahon che disse di voler fregare Michaels come ha fatto con Bret Hart. Il 23 gennaio, a \"Raw\", Shawn Michaels affront\u00f2 Shelton Benjamin e Mr. McMahon disse che in caso di sconfitta, Michaels non avrebbe potuto partecipare al Royal Rumble match. Shawn vinse il match e rimase nel Royal Rumble match. Alla Royal Rumble nell'omonimo match, HBK venne distratto da Mr. McMahon permettendo al figlio Shane McMahon, che non era tra i partecipanti, di eliminarlo dal match. Nella puntata di \"Raw\" del 27 febbraio, Mr. McMahon annunci\u00f2 che lui e Michaels si sarebbero affrontati a WrestleMania 22. A \"Saturday Night's Main Event\", Mr. McMahon interfer\u00ec nello Street Fight tra Michaels e Shane facendo volontariamente perdere HBK. Nella puntata di \"Raw\" del 20 marzo, Mr. McMahon inform\u00f2 Michaels che il loro match di WrestleMania sarebbe stato un No Holds Barred match.\nNella puntata di \"SmackDown!\" del 3 marzo, The Undertaker sfid\u00f2 il World Heavyweight Champion Kurt Angle ad un match per il titolo e quest'ultimo accett\u00f2. La sera stessa, durante il match, Mark Henry interfer\u00ec e attacc\u00f2 The Undertaker facendo, cos\u00ec, terminare l'incontro in squalifica. La settimana successiva, a \"SmackDown!\", The Undertaker sfid\u00f2 Henry in un Casket match per WrestleMania 22.\nIl 29 gennaio, alla Royal Rumble, John Cena sconfisse Edge per riconquistare il WWE Championship. Nella puntata di \"Raw\" del 16 febbraio, Cena sconfisse Edge per mantenere il titolo in un match con Mick Foley nelle vesti di arbitro speciale. Al termine del match, Edge esegu\u00ec una \"Spear\" ai danni di Foley, incolpandolo della sconfitta subita. Il 18 marzo, a \"Saturday Night's Main Event\", Foley si vendic\u00f2 colpendo Edge con un \"con-chair-to\". Venne dunque annunciato che Edge e Foley si sarebbero affrontati in un Hardcore match a WrestleMania 22.\nEvento.\nPrima della messa in onda dell'evento, Viscera vinse una 18-man Interpromotional Battle Royal dopo aver eliminato per ultimo Snitsky.\nMatch preliminari.\nL'evento fu introdotto dall'esibizione di Michelle Williams (membro delle Destiny's Child), la quale cant\u00f2 \"America the Beautiful\".\nIl primo match dell'evento fu quello valevole per il World Tag Team Championship tra la coppia campione Big Show e Kane e quella sfidante formata da Carlito e Chris Masters. Durante le fasi iniziali del match, Big Show e Kane dominarono Carlito e Masters. In seguito, Carlito e Masters si portarono in vantaggio dopo aver eseguito un \"double flapjack\" su Big Show. Pi\u00f9 avanti, Big Show ruppe il dominio di Carlito e Masters colpendo entrambi con un \"double suplex\" per poi dare il cambio a Kane. Durante le fasi finali del match, Masters applic\u00f2 la \"Masterlock\" su Kane, ma Big Show interruppe la presa colpendo Masters con un \"superkick\". Masters diede poi il cambio a Carlito, il quale esegu\u00ec il \"Backstabber\" su Kane. Nel finale, Kane colp\u00ec prima Masters con un \"big boot\" e poi esegu\u00ec la \"Chokeslam\" su Carlito. Kane schien\u00f2 poi Carlito per vincere il match e mantenere i titoli di coppia.\nIl match successivo fu il Money in the Bank Ladder match tra Bobby Lashley, Finlay, Matt Hardy, Ric Flair, Rob Van Dam e l'Intercontinental Champion Shelton Benjamin. Il match inizi\u00f2 con tutti e sei i partecipanti che si attaccarono a vicenda. In seguito, Hardy si rec\u00f2 all'esterno del ring per prendere una scala ma, una volta presa, Van Dam gli si gett\u00f2 sopra con un \"pescado\". Dopodich\u00e9, Benjamin appoggi\u00f2 una scala sulle corde del ring e la utilizz\u00f2 per correrci sopra e buttarsi con una \"senton\" addosso a Van Dam, Hardy e Lashley (posizionati all'esterno del quadrato). Pi\u00f9 avanti, Hardy esegu\u00ec un \"suplex\" su Flair dalla cima di una scala e, in seguito all'impatto, quest'ultimo fu prima soccorso da alcuni funzionari della WWE e poi riportato nel backstage. Successivamente, Van Dam fece impattare Benjamin contro una scala dopo l'esecuzione di un \"drop toe hold\" per poi posizionarcelo sopra e tentare il \"Rolling Thunder\"; tuttavia, Benjamin schiv\u00f2 la manovra e Van Dam fin\u00ec con lo schiantarsi di schiena sopra la scala. Lashley sal\u00ec poi su una scala per provare ad impossessarsi della valigetta, per\u00f2 Benjamin, Hardy e Finlay lo bloccarono per poi stenderlo al tappeto con una \"triple powerbomb\" dalla scala. Pochi istanti dopo, Hardy colp\u00ec Finlay all'angolo con una scala per poi tentare di eseguire su di lui un \"running splash\", ma Finlay contrattacc\u00f2 lanciando la scala verso Hardy, il quale croll\u00f2 a terra. Dopo che Finlay colp\u00ec anche Lashley e Van Dam con la scala, Flair ritorn\u00f2 sul ring ed attacc\u00f2 immediatamente Finlay con una serie di \"chop\". Dopo aver attaccato anche Hardy e Benjamin, Flair inizi\u00f2 la scalata solitaria verso la valigetta; tuttavia, Finlay lo ferm\u00f2 e lo colp\u00ec in pieno volto con il suo shillelagh, facendolo cos\u00ec cadere dalla scala. Finlay e Benjamin iniziarono poi a combattere sulla scala, finch\u00e9 Lashley non fece cadere entrambi dopo averli colpiti con un'altra scala. Dopo aver eseguito la \"Dominator\" su Benjamin, Lashley incominci\u00f2 la scalata verso la valigetta, per\u00f2 Van Dam sal\u00ec sulla terza corda per poi eseguire con l'ausilio di una sedia d'acciaio la \"Van Daminator\" su Lashley. Dato che Lashley si trovava al tappeto, Hardy sal\u00ec sulla cima di una scala e si gett\u00f2 sopra allo stesso Lashley con un \"diving leg drop\". Dopo che Hardy esegu\u00ec il \"Side Effect\" dalla cima della scala ai danni di Finlay, Van Dam si port\u00f2 sulla sommit\u00e0 di un'altra scala, dalla quale esegu\u00ec poi la \"Five Star Frog Splash\" sempre su Finlay. Nel finale, mentre Van Dam e Benjamin stavano combattendo in cima ad una scala, Hardy ne posizion\u00f2 un'altra di fianco a questi ultimi e vi sal\u00ec sopra. I tre si attaccarono a vicenda, finch\u00e9 Van Dam non spinse Hardy e Benjamin gi\u00f9 dalla scala su cui erano posizionati. Dopo che Hardy e Benjamin caddero all'esterno del ring, Van Dam stacc\u00f2 la valigetta per vincere il match.\nIl terzo match fu quello valevole per lo United States Championship tra il campione Chris Benoit e lo sfidante John \"Bradshaw\" Layfield. Durante le fasi iniziali del match, Benoit si port\u00f2 in vantaggio nei confronti di JBL dopo l'esecuzione di una serie di \"german suplex\". In seguito, JBL si riprese ed esegu\u00ec un \"superplex\" dalla terza corda su Benoit per poi continuare ad attaccarlo con una serie di \"suplex\". Successivamente, Benoit contrattacc\u00f2 l'offensiva di JBL eseguendo un \"back drop\" per poi colpirlo con i \"Three Amigos\". Dopo aver eseguito i \"Three Amigos\", Benoit colp\u00ec JBL con il \"diving headbutt\" e lo schien\u00f2, ma quest'ultimo si liber\u00f2 dallo schienamento dopo un conteggio di due. Nel finale, JBL tent\u00f2 di eseguire la \"Clothesline from Hell\" su Benoit, per\u00f2 il campione rovesci\u00f2 la manovra nella \"Crippler Crossface\"; tuttavia, mentre si trovava rinchiuso nella presa di sottomissione, JBL gir\u00f2 su s\u00e9 stesso e schien\u00f2 Benoit, facendo illegalmente leva sulle corde, per vincere il match e conquistare il titolo.\nIl match seguente fu l'Hardcore match tra Edge (con Lita) e Mick Foley. Il match inizi\u00f2 con Edge che tent\u00f2 di colpire Foley con una mazza da baseball, per\u00f2 quest'ultimo schiv\u00f2 l'attacco per poi eseguire un \"face slam\" su Edge. Foley mise poi Edge all'angolo nella posizione del \"tree of woe\" e lo colp\u00ec con un \"running elbow\". In seguito, Edge contrattacc\u00f2 eseguendo una \"clothesline\" su Foley per poi farsi passare da Lita un vassoio d'acciaio, che utilizz\u00f2 per colpire ripetutamente Foley al volto. Edge esegu\u00ec poi la \"Spear\" su Foley ma, dopo l'esecuzione della manovra, Edge inizi\u00f2 a sanguinare da una spalla poich\u00e9 Foley aveva nascosto del filo spinato attorno la sua zona addominale. Dopodich\u00e9, Foley stacc\u00f2 il filo spinato che aveva attorno all'addome e lo utilizz\u00f2 per colpire Edge, aprendogli cos\u00ec delle ferite in varie zone del corpo. Dopo che Edge rimase involontariamente incastrato tra la seconda e la terza corda del ring, Foley cerc\u00f2 di approfittarne e si impossess\u00f2 dunque di una mazza con filo spinato. Foley tent\u00f2 poi di colpire Edge con la mazza di filo spinato, ma Lita salt\u00f2 sulla sua schiena e lo blocc\u00f2 consentendo, cos\u00ec, a Edge di liberarsi; tuttavia, mentre aveva Lita aggrappata alla sua schiena, Foley colp\u00ec Edge con una \"clothesline\". Poco dopo, mentre stavano combattendo all'esterno del ring, Foley tent\u00f2 di colpire Edge, ma quest'ultimo contrattacc\u00f2 e lanci\u00f2 Foley contro dei gradoni d'acciaio per poi colpirlo con un \"mat slam\" sulla rampa dello stage. Edge schien\u00f2 poi Foley, per\u00f2 quest'ultimo si liber\u00f2 dopo un conto di due. Rientrati sul quadrato, Foley esegu\u00ec un \"piledriver\" su Edge e lo schien\u00f2, ma Edge si liber\u00f2 dallo schienamento dopo un conteggio di due. Foley tent\u00f2 poi di colpire Edge con una sedia d'acciaio, per\u00f2 Lita interfer\u00ec e distrasse Foley permettendo, cos\u00ec, a Edge di colpirlo con una \"DDT\" sul vassoio d'acciaio. Dopo che Foley si liber\u00f2 dallo schienamento, Edge prese la mazza di filo spinato e con essa vi colp\u00ec continuamente Foley, finch\u00e9 quest'ultimo non sub\u00ec una profonda ferita al volto. Edge si rec\u00f2 poi all'esterno del ring e si impossess\u00f2 di un sacchetto contenente delle puntine da disegno, che lo stesso Edge sparse, in seguito, sul quadrato. Pochi istanti dopo, Edge tent\u00f2 di lanciare Foley sulle puntine, ma Foley contrattacc\u00f2 e lanci\u00f2 proprio lo stesso Edge sulle puntine dopo l'esecuzione di un \"back drop\"; con le puntine che si conficcarono quindi nella schiena della \"Rated-R Superstar\". Dopo che Edge fin\u00ec sopra le puntine, Foley attorcigli\u00f2 del filo spinato intorno alla sua mano destra per poi applicare la \"Mandible Claw\" su Edge. Lita accorse immediatamente sul ring in aiuto di Edge, per\u00f2 anche lei fin\u00ec vittima della \"Mandible Claw\" di Foley, il quale colp\u00ec poi Edge con la mazza di filo spinato, andandogli ad aprire una profondissima ferita alla fronte. Nel finale, Foley vers\u00f2 del liquido combustibile su di un tavolo, posizionato all'esterno del ring, ma Lita lo sorprese e lo colp\u00ec nelle parti basse con la mazza di filo spinato per poi dare fuoco al tavolo con l'ausilio di un accendino. Dato che Foley si trovava sull'apron ring, Edge ne approfitt\u00f2 ed esegu\u00ec la \"Spear\" su Foley attraverso il tavolo infuocato, che and\u00f2 in frantumi. Edge schien\u00f2 poi Foley per vincere questo duro e cruento match.\nIl quinto match vide Booker T e Sharmell affrontare The Boogeyman in un 2-on-1 Handicap match. Durante il match, mentre aveva dei vermi in bocca, The Boogeyman baci\u00f2 Sharmell, rendendola dunque impossibilitata a continuare il match. Nel finale, The Boogeyman esegu\u00ec la \"Falling Chokebomb\" su Booker per poi schienarlo e vincere il match.\nIl match che segu\u00ec fu quello valevole per il Women's Championship tra la campionessa Trish Stratus e la sfidante Mickie James. Durante le fasi iniziali del match, Trish domin\u00f2 Mickie. In seguito, mentre stavano combattendo all'esterno del ring, Trish tent\u00f2 di colpire Mickie con un \"superkick\", ma quest'ultima schiv\u00f2 l'attacc\u00f2 e la campionessa fin\u00ec con l'impattare contro un paletto di sostegno del quadrato. Da quel momento in poi, Mickie domin\u00f2 Trish, finch\u00e9 la campionessa non esegu\u00ec una \"hurricanrana\" su Mickie per poi colpirla con una \"top rope powerbomb\" e schienarla; tuttavia, Mickie si liber\u00f2 dallo schienamento dopo un conteggio di due. Nel finale, Trish tent\u00f2 di eseguire la \"Stratusfaction\", per\u00f2 Mickie contrattacc\u00f2 e colp\u00ec Trish con il \"Mick Kick\". Mickie schien\u00f2 poi Trish per vincere il match e conquistare il titolo femminile.\nIl settimo match dell'evento fu il Casket match tra The Undertaker e Mark Henry. Durante le fasi iniziali del match, The Undertaker si port\u00f2 in vantaggio nei confronti di Henry dopo l'esecuzione della \"Old School\". In seguito, Henry inizi\u00f2 a dominare The Undertaker per poi colpirlo con la \"World's Strongest Slam\". Henry attacc\u00f2 poi The Undertaker all'angolo, ma il \"Deadman\" contrattacc\u00f2 ed esegu\u00ec la \"Last Ride\" su Henry per poi lanciarlo sopra alla bara. Mentre Henry si trovava all'esterno del ring, The Undertaker gli si gett\u00f2 sopra con un \"suicide dive\". Nel finale, The Undertaker esegu\u00ec il \"Tombstone Piledriver\" su Henry per poi rinchiuderlo all'interno della bara e vincere il match, portando cos\u00ec la sua Streak sul 14-0.\nMatch principali.\nIl match successivo fu il No Holds Barred match tra Shawn Michaels e Mr. McMahon. Il match inizi\u00f2 all'esterno del ring, dove Michaels lanci\u00f2 McMahon sopra ad un tavolo dei commentatori. Dopo essere entrati sul quadrato, Michaels fracass\u00f2 un quadro sulla testa di McMahon. In seguito, Michaels venne attaccato dall'intera Spirit Squad (Kenny, Johnny, Mitch, Nicky e Mikey), la quale interfer\u00ec in favore di McMahon colpendo \"HBK\" con una \"sky lift slam\". Successivamente, Michaels si sbarazz\u00f2 di tutti e cinque i membri della Spirit Squad dopo che colp\u00ec ognuno di essi con un coperchio di un bidone dell'immondizia. Dopo che Michaels risped\u00ec nel backstage la Spirit Squad, McMahon si riprese ed attacc\u00f2 \"HBK\" con una \"clothesline\" per poi colpirlo e strangolarlo ripetutamente con una cintura di cuoio. McMahon tent\u00f2 poi di eseguire la \"Sweet Chin Music\" sullo stesso Michaels, ma quest'ultimo lo blocc\u00f2 per poi colpirlo con un \"flying forearm smash\". Dopodich\u00e9, Michaels colp\u00ec McMahon con la cintura di cuoio per poi eseguire su di lui il \"diving elbow drop\" e tentare la \"Sweet Chin Music\"; tuttavia, Shane McMahon interfer\u00ec e colp\u00ec Michaels con una kendo stick prima che \"HBK\" potesse eseguire la manovra ai danni di suo padre. McMahon ordin\u00f2 poi a Shane di porre il volto di Michaels sul suo sedere ma, mentre Shane stava per eseguire ci\u00f2, Michaels contrattacc\u00f2 e mise il volto dello stesso Shane sulle natiche di McMahon. Pochi istanti dopo, Michaels colp\u00ec McMahon con un \"low-blow\" per poi ammanettare Shane ad una corda del ring, in modo che non potesse pi\u00f9 interferire durante l'incontro. Michaels prese poi una scala da sotto il quadrato e la utilizz\u00f2 per colpire in pieno volto McMahon, aprendogli una ferita sulla fronte. Nel finale, Michaels mise un bidone dell'immondizia sulla testa di McMahon per poi posizionare quest'ultimo su di un tavolo. Michaels sal\u00ec poi sulla cima della scala, dalla quale si gett\u00f2 sopra a McMahon con un \"diving elbow drop\" mandando, cos\u00ec, in frantumi il tavolo. Michaels esegu\u00ec poi la \"Sweet Chin Music\" su McMahon e lo schien\u00f2 per vincere il match.\nIl nono match dell'evento fu il Triple Threat match per il World Heavyweight Championship tra il campione Kurt Angle e gli sfidanti Rey Mysterio e Randy Orton. Il match inizi\u00f2 con Orton che colp\u00ec Angle al volto con il World Heavyweight Championship per poi eseguire uno \"standing dropkick\" su Mysterio. In seguito, Angle si riprese ed esegu\u00ec un \"double german suplex\" sia su Orton che su Mysterio. Pi\u00f9 avanti, Mysterio esegu\u00ec una \"super hurricanrana\" dalla terza corda del ring su Orton per poi colpire Angle con una \"headscissor\". Dopodich\u00e9, Angle applic\u00f2 la \"Ankle Lock\" su Mysterio e lo forz\u00f2 alla resa ma, dato che Orton distrasse l'arbitro, il direttore di gara non pot\u00e9 vederla. Angle colp\u00ec dunque Orton con una serie di \"german suplex\" per poi eseguire un \"inverted belly to belly suplex\" su Mysterio. Dopo che Angle lanci\u00f2 Mysterio all'esterno del ring con la \"Angle Slam\", il campione applic\u00f2 la \"Ankle Lock\" su Orton; tuttavia, mentre quest'ultimo era rinchiuso nella presa di sottomissione di Angle, Mysterio salt\u00f2 sulle corde e colp\u00ec lo stesso Angle con il \"Droppin' Da Dime\" andando, cos\u00ec, a rompere la presa. Dopo che Angle gett\u00f2 Mysterio contro un paletto di sostegno del quadrato, Orton esegu\u00ec la \"RKO\" sull\"'Olympic Hero\" per poi schienarlo, ma Angle si liber\u00f2 dallo schienamento dopo un conteggio di due. Pochi attimi dopo, Angle esegu\u00ec un \"super belly to belly suplex\" dalla terza corda ai danni di Orton, per\u00f2 Mysterio rientr\u00f2 sul ring e colp\u00ec il campione con la \"619\" per poi eseguire su di lui una \"seated senton\" e schienarlo; tuttavia, Angle evase dallo schienamento dopo un conto di due. Angle tent\u00f2 poi di eseguire la \"Angle Slam\" su Mysterio, ma quest'ultimo rovesci\u00f2 la manovra e lanci\u00f2 Angle all'esterno del quadrato dopo l'esecuzione di una \"hip toss\". Nel finale, con Angle a terra, Mysterio colp\u00ec Orton con la \"619\" per poi eseguire su di lui la \"West Coast Pop\". Mysterio schien\u00f2 poi Orton per vincere il match e conquistare il titolo per la prima volta in carriera.\nIl match seguente fu il \"Playboy\" Pillow Fight tra Torrie Wilson e Candice Michelle. Durante il match, Torrie tolse il vestito di Candice e, pi\u00f9 avanti, anche Candice spogli\u00f2 Torrie dei propri indumenti. Nel finale, Torrie schien\u00f2 Candice con un \"roll-up\" per vincere il match.\nIl \"main event\" fu il match per il WWE Championship tra il campione John Cena e lo sfidante Triple H. Il match inizi\u00f2 con Triple H che lanci\u00f2 Cena all'esterno del ring. In seguito, Cena si port\u00f2 in vantaggio nei confronti di Triple H dopo l'esecuzione di un \"back body drop\" e di un \"fisherman suplex\". Dopo che Cena gett\u00f2 Triple H all'esterno del quadrato con un \"Irish Whip\", il campione in carica esegu\u00ec un \"back body drop\" su \"The Game\" sopra la rampa dello stage. Rientrati sul ring, Triple H colp\u00ec Cena con un \"high knee\" per poi lanciarlo contro dei gradoni d'acciaio ed eseguire su di lui un \"facebreaker knee smash\" e una \"clothesline\". Dopodich\u00e9, Cena contrattacc\u00f2 colpendo Triple H con una \"clothesline\" e con la \"Protobomb\" per poi tentare di eseguire il \"Five Knuckle Shuffle\". Triple H contrattacc\u00f2 poi la manovra eseguendo uno \"spinebuster\" su Cena. Dopo che Cena colp\u00ec Triple H con dei \"flying shoulder block\", \"The Game\" si port\u00f2 in vantaggio applicando una \"sleeper hold\" sul campione. Cena si liber\u00f2 poi dalla presa di sottomissione eseguendo un'altra \"Protobomb\" su Triple H per poi colpirlo con il \"Five Knuckle Shuffle\" e rinchiuderlo nella \"STFU\". Triple H oppose resistenza e, dato ci\u00f2, Cena decise di tentare la \"F-U\"; tuttavia, \"The Game\" rovesci\u00f2 la manovra e spinse Cena all'angolo contro l'arbitro per poi colpire entrambi con un \"low-blow\". Dato che l'arbitro fu \"KO\", Triple H si impossess\u00f2 dello sledgehammer e con esso vi colp\u00ec Cena in pieno volto per poi schienarlo. L'arbitro si riprese e cont\u00f2 lo schienamento, per\u00f2 Cena si liber\u00f2 dopo un conteggio di due. Triple H tent\u00f2 quindi di eseguire il \"Pedigree\", ma Cena rovesci\u00f2 la manovra in un \"back body drop\" per poi colpire Triple H con la \"F-U\" e schienarlo; tuttavia, \"The Game\" evase dallo schienamento dopo un conto di due. Cena tent\u00f2 poi di eseguire un \"diving crossbody\", per\u00f2 Triple H schiv\u00f2 la manovra per poi tentare il \"Pedrigree\" su Cena. Nel finale, Cena contrattacc\u00f2 la mossa ed applic\u00f2 la \"STFU\" su Triple H per poi forzarlo alla resa per vincere il match e mantenere il titolo."}
{"id": "1617930", "revid": "107891138", "url": "https://it.wikipedia.org/wiki?curid=1617930", "title": "William Harold Hutt", "text": "Infanzia.\nHutt nacque in una famiglia appartenente alla classe lavoratrice di Londra, il padre era compositore. Una volta finiti gli studi, l'ancora molto giovane Hutt divenne pilota, anche se non ebbe mai il diritto di volare prima della fine della prima guerra mondiale.\nEducazione.\nHutt frequent\u00f2 il London School of Economics and Political Science, college dove ottenne il suo bachelor avendo come professore il famoso economista britannico Edwin Cannan. Dopo aver ottenuto il bachelor nel 1924, Hutt inizi\u00f2 a lavorare per una casa editrice, dove stette fino al 1927. Fu proprio in questo periodo che scrisse il suo primo saggio, \"The Factory System of the Early Nineteenth Century\", pubblicato nel 1925.\nCarriera professionale.\nNonostante l'ottenimento del titolo di studio, Hutt rimase per anni ancorato all'ambiente culturale del LSE, dove diresse anche delle classi fino al marzo del 1928, quando accett\u00f2 un ruolo di spicco all'interno della \"University of Cape Town\" (UCT), in Sudafrica. Nel 1930 divenne segretario del commercio all'interno dell'UCT.\nNel suo libro sul contratto collettivo di lavoro, intitolato \"The Theory of Collective Bargaining\" e pubblicato nel 1930, Hutt critic\u00f2 il luogo comune secondo il quale all'interno di un contratto il lavoratore sia in una posizione svantaggiata, luogo comune che spesso ha giustificato violenze ad opera dei sindacati. Ha anche criticato la definizione di \"monopolio bilaterale\" data al mercato del lavoro. Nonostante la sua dichiarata contestazione ai sindacati, non ha mai sostenuto apertamente la loro abolizione.\nAll'interno del mondo accademico cre\u00f2 molto scalpore la posizione nettamente di condanna all'apartheid sudafricana, posizione che li cre\u00f2 non pochi problemi.\n\u00c8 stato membro della Mont Pelerin Society. I lavori di Hutt furono particolarmente apprezzati ed esaltati dal nobel James M. Buchanan."}
{"id": "1617934", "revid": "1571097", "url": "https://it.wikipedia.org/wiki?curid=1617934", "title": "Le tue parole fanno male", "text": "Le tue parole fanno male \u00e8 un brano musicale di Cesare Cremonini, pubblicato il 9 giugno 2005 come terzo singolo estratto da \"Maggese\", il secondo album del cantante.\nCremonini ha dichiarato di aver scritto l'intero brano in 5 minuti, preso dall'entusiasmo e dalla gioia che gli donava. Il tema della canzone \u00e8 l'incomunicabilit\u00e0, la sofferenza e le ferite che si potrebbero curare anche solo con le parole. Con questo brano l'autore omaggia Vasco Rossi, che negli anni '90 aveva cantato \"Senza parole\".\nNel 2009 Fiorella Mannoia ha realizzato un cover del brano, inclusa nell'album \"Ho imparato a sognare\".\nVideo musicale.\nIl videoclip di \"Le tue parole fanno male\" \u00e8 stato girato a New York dal regista Gaetano Morbioli."}
{"id": "1617944", "revid": "599013", "url": "https://it.wikipedia.org/wiki?curid=1617944", "title": "Corso Giuseppe Garibaldi (Napoli)", "text": "Corso Giuseppe Garibaldi \u00e8 un'importante strada di Napoli che unisce piazza Carlo III e via Marina.\nStoria.\nFerdinando II di Borbone ben cap\u00ec le potenzialit\u00e0 della zona orientale della citt\u00e0 e affid\u00f2 nel 1840 a Luigi Giura il compito di colmare l'antico fossato delle mura orientali e su di esso aprire una strada, la \"strada dei fossi\".\nIl re fece stabilire lungo di essa prima la stazione terminale della ferrovia Napoli-Portici, attiva dal 1839, poi dal 1843 anche quella della linea ferroviaria per Caserta.\nL'originario tracciato seguiva pedissequamente la linea difensiva muraria, infatti giunti presso la zona della Duchesca il corso si dirigeva verso nordovest e sboccava presso via Foria, lungo quella che \u00e8 oggi chiamata via Cesare Rosaroll. Il tratto fino a piazza Carlo III fu realizzato alla fine dell'Ottocento, nell'ambito dei lavori del Risanamento.\nFino al 1906 persisteva una inclinazione del tratto tra piazza Guglielmo Pepe e via Marina dovuto allo \"sperone\" del castello del Carmine. In quell'anno, infatti, il castello fu demolito e la strada resa un unico rettilineo sin dal suo principio settentrionale.\nFu intitolato a Garibaldi dal momento che lui arriv\u00f2 a Napoli sul treno della ferrovia Napoli-Portici. A lui fu dedicata anche quella che oggi si chiama piazza Guglielmo Pepe, tale dal 1891.\nDescrizione.\nDalla strada si accede al Borgo Sant'Antonio Abate e a Porta Nolana, dove si svolge un famoso mercato rionale.\nLungo di essa vi sono storici edifici neoclassici, neorinascimentali e liberty ed esercizi commerciali di vario genere. Alle sue estremit\u00e0 sono situate due \"piazze - cardine\" di Napoli: piazza Carlo III, con il Real Albergo dei Poveri e l'Orto Botanico, e piazza Guglielmo Pepe, dove fino al 1862 si ergeva la porta del Carmine, poco distante dalla stazione di Napoli Porta Nolana, stazione terminale della Circumvesuviana e antico capolinea della borbonica ferrovia per Caserta.\nA met\u00e0 strada sorge piazza Nolana, che prende il nome dall'aragonese porta Nolana che si affaccia su di essa. Dall'altro capo della piazza, la chiesa dei Santi Cosma e Damiano a Porta Nolana, coeva alle costruzioni che si affacciano lungo il corso. Sulla piazza si affaccia anche il palazzo dei Telefoni del giovane Camillo Guerra.\nTra la stazione di Porta Nolana e i ruderi della vecchia stazione della Napoli-Portici \u00e8 presente una stele che ricorda l'arrivo in citt\u00e0 via treno dell'Eroe dei due mondi."}
{"id": "1617950", "revid": "14274595", "url": "https://it.wikipedia.org/wiki?curid=1617950", "title": "Arkan", "text": ""}
{"id": "1617955", "revid": "767487", "url": "https://it.wikipedia.org/wiki?curid=1617955", "title": "Josico", "text": "Carriera.\nHa giocato dal 1995 al 1998 nell'Albacete, societ\u00e0 in cui si \u00e8 formato. Si \u00e8 trasferito al Las Palmas dove ha giocato fino al 2002, anno in cui si \u00e8 trasferito al Villarreal, squadra di cui \u00e8 divenuto capitano. Nel 2008 viene ceduto al Fenerbah\u00e7e nonostante la sua intenzione di rimanere nel Villarreal, poich\u00e9 l'allenatore Manuel Pellegrini decide di andare avanti senza di lui. Nel 2009 passa al Las Palmas in Segunda Divisi\u00f3n spagnola ed il 26 maggio 2011 decide di ritirarsi alla soglia dei 36 anni.\nJosico \u00e8 stato capitano della nazionale spagnola Under-21 che ha vinto il titolo europeo di categoria nel 1998."}
{"id": "1617960", "revid": "767487", "url": "https://it.wikipedia.org/wiki?curid=1617960", "title": "12 registi per 12 citt\u00e0", "text": "12 registi per 12 citt\u00e0 \u00e8 un film documentario del 1989.\nDodici grandi registi italiani presentano le dodici citt\u00e0 italiane che ospitano le partite della 14\u00aa Coppa del Mondo di calcio.\nRegista - Citt\u00e0.\nI registi scelti per ciascuna citt\u00e0 che ospit\u00f2 incontri di calcio di \"Italia '90\":"}
{"id": "1617961", "revid": "121626403", "url": "https://it.wikipedia.org/wiki?curid=1617961", "title": "CIP6", "text": "Il CIP6 \u00e8 una delibera del Comitato interministeriale dei prezzi adottata il 29 aprile 1992 (pubblicata sulla Gazzetta ufficiale n. 109 del 12 maggio 1992) a seguito della legge n. 9 del 1991, con cui sono stabiliti prezzi incentivati per l'energia elettrica prodotta con impianti alimentati da fonti rinnovabili e \"assimilate\".\nLa dizione \"assimilate\" fu aggiunta alla previsione originaria in sede di approvazione del provvedimento per includere fonti di vario tipo, non previste espressamente dalla normativa europea in materia.\nIn conseguenza della delibera CIP6, chi produce energia elettrica da fonti rinnovabili o assimilate ha diritto a rivenderla al Gestore dei servizi energetici (GSE) a un prezzo superiore a quello di mercato.\nI costi di tale incentivo vengono finanziati mediante un sovrapprezzo del 6-7% del costo dell'energia elettrica, che viene addebitato direttamente ai consumatori finali nel conteggio di tutte le bollette (componente A3 degli oneri di sistema). Il valore dell'incentivo CIP6 viene aggiornato trimestralmente e i valori (in euro/MWh) sono pubblicati sul sito del GSE. Per il quarto trimestre 2010 l'importo \u00e8 pari a 69,96 euro/MWh.\nIl GSE nel 2006 ha erogato 1136 milioni di euro per gli inceneritori, 224 per il geotermico, 203 per l'idroelettrico, 196 per l'eolico e 0,04 per il solare.\nLa controversia per le \u201cassimilate\u201d e la \u201ctermovalorizzazione\u201d dei rifiuti.\nIn Italia, le aziende esercenti gli inceneritori di rifiuti rivendono l'energia elettrica prodotta a prezzo maggiorato in base alla applicazione del CIP6, considerando il processo di produzione come derivato da fonti rinnovabili. Questo perch\u00e9 in Italia per legge si \u00e8 deciso di considerare l'incenerimento dei rifiuti come una fonte rinnovabile, al pari dell'energia eolica, geotermica, solare, ecc.\nCi\u00f2 costituirebbe una violazione delle direttive europee in materia che, si ritiene, consentirebbe di ritenere assimilata a quella prodotta da fonti rinnovabili esclusivamente l'energia ricavata dalla parte organica dei rifiuti (ovvero gli scarti vegetali).\nVa detto, tuttavia, che il testo della normativa CIP6 inserisce \"la trasformazione dei rifiuti organici e inorganici o di prodotti vegetali\" tra le \"fonti rinnovabili\" di energia e non tra le \"fonti assimilate\", come si legge chiaramente nel primo comma dell'articolo unico del provvedimento.\nLa Commissione europea, in data 20 novembre 2003 (e, cio\u00e8, solo undici anni dopo l'entrata in vigore della normativa italiana, quando era gi\u00e0 stata largamente applicata e facendo riferimento a una direttiva del 2001, anch'essa decisamente successiva alla deliberazione del 1992), in merito al recepimento della normativa comunitaria in Italia, in riferimento all'inclusione della parte non biodegradabile dei rifiuti quale fonte di energia rinnovabile, si \u00e8, tuttavia, cos\u00ec espressa:\nAllo stato, tuttavia, la controversia non pare essersi conclusa. Nuovi inceneritori sono in progettazione in varie localit\u00e0 d'Italia."}
{"id": "1617964", "revid": "1571097", "url": "https://it.wikipedia.org/wiki?curid=1617964", "title": "Ancora un po'", "text": "Ancora un po' \u00e8 una canzone di Cesare Cremonini. \u00c8 il quarto singolo estratto dal suo secondo album \"Maggese\", pubblicato nel 2005.\nCremonini ha dichiarato di aver scritto il testo di \"Ancora un po\"' a Los Angeles dopo una notte passata per i locali notturni e con il desiderio di trasporre le sensazioni provate in una canzone. Il ritmo del brano \u00e8 serrato ed elettrico, completamente diverso dai suoi precedenti lavori. Il cantante ha eseguito per la prima volta il brano durante il \"40 Special Studio\", dove ha registrato un provino del brano. Nelle esecuzioni successive Cremonini non \u00e8 pi\u00f9 riuscito a trasmettere l'intensit\u00e0 provata la prima volta, cos\u00ec alla fine ha deciso di tenere nell'album, come versione definitiva del brano, proprio quella che doveva essere solo un provino di \"Ancora un po\"."}
{"id": "1617966", "revid": "287204", "url": "https://it.wikipedia.org/wiki?curid=1617966", "title": "The Office", "text": ""}
{"id": "1617969", "revid": "638792", "url": "https://it.wikipedia.org/wiki?curid=1617969", "title": "Baule (disambigua)", "text": ""}
{"id": "1617992", "revid": "57342", "url": "https://it.wikipedia.org/wiki?curid=1617992", "title": "Sebastiano Catalano", "text": "Dal 1958 visse ad Acireale.\nOrdinario di Discipline giuridiche ed economiche negli istituti tecnici, esercit\u00f2 per molti anni l'attivit\u00e0 di avvocato. Fu giornalista pubblicista e collabor\u00f2 per dieci anni con il quotidiano \"La Sicilia\", per la cui terza pagina firm\u00f2 numerosi e qualificati \u00abServizi Speciali\u00bb.\nI saggi di storia amministrativa, le monografie di diritto pubblico siciliano, le biografie ed altre pubblicazioni hanno superato il numero di venti. Si segnalano: \"Carlo Parisi - magistrato, giurista, poeta\" (1978) e \"Una vita per il giornalismo - Alfio Russo\" (1983), due profili bio-bibliografici di concittadini; le monografie: \"Aristocrazia e Borghesia in lotta per l'esercizio del potere a Catania (1812/1819)\" (1979) e \"Le Assemblee del Regno di Sicilia convocate da Federico II (1220/1240)\" (1984)."}
{"id": "1617996", "revid": "1934238", "url": "https://it.wikipedia.org/wiki?curid=1617996", "title": "New Hampshire (pollo)", "text": "New Hampshire \u00e8 una razza di pollo statunitense nata nel secondo decennio del ventesimo secolo nello stato del New Hampshire, dal quale ha preso il nome. \u00c8 una razza medio-pesante, ottima produttrice sia di carne che di uova, presente solo in tre variet\u00e0: \"Bruno-dorata\", \"Bruno-dorata blu\" e \"Bianca\". La New Hampshire \u00e8 molto allevata e diffusa anche in Europa ed \u00e8 alla base di molti ceppi industriali di ovaiole a piumaggio rosso.\nOrigini.\nLa razza fu ottenuta intorno al 1915, partendo dalla selezione della Rhode Island rossa per Leghorn dorato, e successivamente \u00e8 stata introdotta dal Rhode Island e dal Massachusetts nel vicino stato del New Hampshire, che le ha dato il nome. In seguito gli allevatori hanno lavorato allo scopo di ottenere un pollo dal mantello pi\u00f9 chiaro della Rhode Island. La razza ha subito riscosso notevole successo presso gli allevatori grazie alle sue qualit\u00e0 produttive e alla sua notevole rusticit\u00e0.\nCaratteristiche morfologiche.\n\u00c8 una tipica razza americana media, di corporatura robusta e compatta, ma slanciata. La testa \u00e8 mediamente lunga e presenta una cresta semplice portata dritta in entrambi i sessi, a cinque punte, di dimensioni proporzionate al capo. Gli occhi sono rotondi e rosso chiari. Gli orecchioni sono ovali e rosso brillanti come il resto della faccia, i bargigli sono larghi e il becco \u00e8 robusto, di media lunghezza e di color corno.\nIl collo \u00e8 mediamente lungo, arcuato e dotato di una ricca mantellina. Il dorso \u00e8 largo e leggermente inclinato verso la coda, la quale \u00e8 di media lunghezza, bene aperta e con falciformi arcuate nel maschio.\nL'addome \u00e8 largo, pieno e profondo. Le zampe sono gialle e di media lunghezza. Il peso \u00e8 di 3,800\u00a0kg nel gallo e di 2,500\u00a0kg nella gallina. La pelle \u00e8 gialla.\nColorazioni.\nSono note solo due variet\u00e0: quella originale, la cosiddetta bruno-dorata, e la bianca. Quest'ultima \u00e8 stata creata parecchio tempo dopo la prima variet\u00e0 e, pur non essendosi diffusa come la precedente, gode di una cerchia di ammiratori anche in Europa. Allevatori olandesi hanno creato anche una terza variet\u00e0, la bruno-dorata blu, dove il blu sostituisce il nero presente su timoniere, remiganti e mantellina della colorazione originale.\nQualit\u00e0.\nSi tratta di una tipica razza da reddito americana, a doppia attitudine come ovaiola e come produttrice di carne. Ha pelle gialla e mediamente fine ed un impiumaggio veloce. Utilizzata per creare linee industriali di ibride ovaiole, \u00e8 molto adatta alla vita all'aperto, ma, essendo una razza dal temperamento mite, si adatta anche a vivere in un recinto. Le uova sono di colore rossiccio e la produzione annua si aggira intorno alle 200-220 uova."}
{"id": "1618019", "revid": "1983214", "url": "https://it.wikipedia.org/wiki?curid=1618019", "title": "New Hampshire (disambigua)", "text": ""}
{"id": "1618022", "revid": "767487", "url": "https://it.wikipedia.org/wiki?curid=1618022", "title": "Vescovado", "text": ""}
{"id": "1618036", "revid": "33751", "url": "https://it.wikipedia.org/wiki?curid=1618036", "title": "Dinamo Tirana", "text": ""}
{"id": "1618038", "revid": "1543377", "url": "https://it.wikipedia.org/wiki?curid=1618038", "title": "Maicol Berretti", "text": "Carriera.\nClub.\nCresciuto nelle giovanili del , nell'estate 2007 \u00e8 stato girato in prestito al , club del campionato italiano di Serie D. Stante le regole del campionato sammarinese che permettono il doppio tesseramento, per la stagione 2007-2008 si \u00e8 legato anche ai connazionali del .\nIl 30 luglio 2009 \u00e8 tornato al San Marino, dove ha disputato la stagione seguente. Dopo una breve parentesi nel 2010 al Castellarano, nello stesso anno ha fatto ritorno al Pennarossa.\nNazionale.\nHa esordito nella nazionale sammarinese il 21 novembre 2007, contro la , in un incontro perso 0-5 dai biancazzurri; convocato a 18 anni, Berretti \u00e8 subentrato al 61' al posto di Gianluca Bollini.\nHa poi giocato altre partite di qualificazione al ."}
{"id": "1618040", "revid": "1934238", "url": "https://it.wikipedia.org/wiki?curid=1618040", "title": "Plymouth rock (pollo)", "text": "Plymouth Rock \u00e8 una razza di pollo statunitense famosa in tutto il mondo. Creata nella seconda met\u00e0 del diciannovesimo secolo, la razza prende il nome dal famoso sito Roccia di Plymouth, in cui si suppone siano sbarcati per la prima volta i coloni europei a bordo della Mayflower. \u00c8 un pollo medio-pesante, forte, ottimo produttore di carne a pelle gialla e di uova colorate. \u00c8 presente in molte colorazioni, di cui la pi\u00f9 nota \u00e8 la \"barrata\". La razza, soprattutto nella variet\u00e0 \"bianca\", \u00e8 molto utilizzata dalle industrie avicole per creare ibridi commerciali e broiler.\nOrigini.\nIl Dr. Bennett intorno agli anni 60 dell'800 decise di creare una ovaiola forte e vigorosa, e a tale scopo us\u00f2 le razze Domenicana, Brahma, Cocincina e Giava. Nel 1874 era gi\u00e0 riconosciuta negli USA la Plymouth Rock Barrata, la quale aveva preso il motivo barrato del piumaggio dalla Domenicana. Successivamente l'appellativo \"barrata\" scomparve, in quanto nacquero presto altre variet\u00e0 di colore che ebbero un immediato successo. Il primo soggetto della razza venne esposto da D.A. Upham nel 1869, alla Mostra Avicola di Worcester nel Massachusetts.\nCaratteristiche fisiche.\n\u00c8 una razza forte e robusta, tipica rappresentante delle razze create negli USA. La testa \u00e8 abbastanza piccola e larga, con cresta semplice a 5 punte di piccole dimensioni, portata diritta sia nel gallo che nella gallina. Gli occhi sono larghi e prominenti, e con iride rossa. Il becco \u00e8 corto e robusto, e di colore giallo, striato di nero nelle variet\u00e0 pi\u00f9 scure. Gli orecchioni sono ovali e rossi, e i bargigli abbastanza rotondi e lunghi.\nIl collo \u00e8 proporzionatamente lungo, forte e dritto. Il dorso \u00e8 lungo e largo, portato orizzontalmente. La coda \u00e8 di media grandezza, con un angolo sulla linea del dorso di 30\u00b0 nel gallo e di 20\u00b0 nella femmina. Le ali sono di media lunghezza, portate orizzontalmente.\nL'addome \u00e8 largo, profondo e ben arrotondato.\nLe zampe sono moderatamente lunghe e a 4 dita, con tarsi forti, lisci e gialli.\nColorazioni.\nLa razza \u00e8 presente in numerose variet\u00e0 di colore: \"Barrata\", \"Bianca\", \"Blu\", \"Columbia\", \"Fulva\", \"Fulva columbia\", \"Nera\", \"Perniciata\" e \"Perniciata argento\".\nLa variet\u00e0 originale \u00e8 quella \"Barrata\", la quale \u00e8 considerata la base di creazione di tutte le altre razze barrate; successivamente \u00e8 sorta la \"Bianca\", come mutazione della precedente: infatti, nonostante gli sforzi, la maggior parte degli allevatori non \u00e8 riuscita a creare una Plymouth Rock bianca dominante, visto che non \u00e8 raro che nei gruppi di questo colore compaiano saltuariamente soggetti parzialmente barrati.\nLa variet\u00e0 \"Fulva\" \u00e8 nata nel Rhode Island, non lontano da Tall River, da incroci basati su Livorno fulva, Cocincina fulva e Brahma perniciata argento.\nLa variet\u00e0 \"Perniciata argento\" \u00e8 nata nel 1894 nello stato di New York, da incroci tra la variet\u00e0 \"Bianca\" e la Wyandotte Perniciata argento.\nLa variet\u00e0 \"Perniciata\" deriva d incroci multipli che hanno incluso: la variet\u00e0 \"Barrata\", la Cocincina perniciata, la Cornish nera, la Wyandotte Perniciata e la Livorno Collo Oro.\nLa variet\u00e0 \"Columbia\" \u00e8 nata nel 1902 nell'Ohio e deriva dalle colorazioni \"Bianca\" e \"Barrata\", nonch\u00e9 dalle variet\u00e0 Columbia della Brahma e della Wyandotte.\nLa variet\u00e0 \"Blu\" ha avuto origine a Kansas City, nel Missouri, e secondo alcuni autori sarebbe il risultato dell'accoppiamento tra la variet\u00e0 \"Nera\" e quella \"Bianca\".\nLa variet\u00e0 \"Nera\" non ha origini note e, come la \"Bianca\", si suppone sia una mutazione della \"Barrata\".\nQualit\u00e0.\nLa Plymouth \u00e8 un pollo medio-pesante, molto rustico ed adatto a vivere all'aperto, nonostante viva bene anche in un recinto spazioso. \u00c8 un ottimo pollo da tavola, grazie al buon peso ed alla sapidit\u00e0 delle carni. \u00c8 una razza molto docile e tranquilla, addomesticabile anche come animale da compagnia. Le femmine sono chiocce premurose, nonch\u00e9 ottime ovaiole: la deposizione media \u00e8 di circa 170-190 uova annue color crema e del peso di 58-62 grammi."}
{"id": "1618042", "revid": "320578", "url": "https://it.wikipedia.org/wiki?curid=1618042", "title": "Plymouth Rock barrata", "text": ""}
{"id": "1618047", "revid": "125431671", "url": "https://it.wikipedia.org/wiki?curid=1618047", "title": "La colazione dei canottieri", "text": "La colazione dei canottieri (\"Le d\u00e9jeuner des canotiers\") \u00e8 un dipinto olio su tela di Pierre-Auguste Renoir, databile al 1880-1881 e conservato alla Phillips Collection di Washington.\nStoria.\nIl dipinto fu probabilmente uno degli ultimi che Renoir realizz\u00f2 prima del viaggio in Italia e della successiva virata in senso \"aigre\". Gi\u00e0 in quest'opera, d'altronde, si avverte chiaramente che sta prendendo forma un nuovo indirizzo stilistico: Renoir, infatti, tende a una maggiore costruttivit\u00e0 delle figure ritratte e ne modella marcatamente gli incarnati. La sapiente giustapposizione di colori, invero, contribuisce a portare al massimo la presenza fisica delle figure effigiate: si individua, in tal senso, un'aspirazione a una visione ideale di grandiosit\u00e0 e opulenza che culminer\u00e0 nel 1884-1887 con la realizzazione de \"Le bagnanti\". Appare evidente, in tal senso, l'influenza di Jean-Auguste-Dominique Ingres, venerato da Renoir gi\u00e0 in giovent\u00f9. Ardito risulta anche lo spregiudicato uso del bianco, impiegato da Renoir per conferire solidit\u00e0 alla composizione, resa ancora pi\u00f9 robusta dal sapiente dosaggio tra le di zone di luce e di ombra. \n\"La colazione dei canottieri\", in ogni caso, fu eseguita in seguito a una provocazione di \u00c9mile Zola, astro letterario del tempo che, nonostante in passato avesse promosso con simpatia le ricerche degli Impressionisti, asser\u00ec beffardo \u00abche nessuno di loro ha compreso con forza e chiarezza la nuova formula, che troviamo frammentata in tutti i quadri che producono. Essi non mantengono mai ci\u00f2 che promettono; balbettano senza riuscire a parlare\u00bb. Renoir, d'altro canto, rispose all'istigazione di Zola dipingendo una \"tranche de vie\" della Parigi dell'Ottocento. L'opera, nel 1882 presentata alla settima mostra degli Impressionisti, fu accolta con un certo favore: \u00ab\u00c8 fresca, disinvolta, ma non sconcia\u00bb avrebbe commentato Paul de Charry. Ardentemente entusiastico fu il parere di Armand Silvestre di \"La Vie Moderne\", che asser\u00ec: \u00abSi tratta di una delle migliori opere che Renoir abbia mai dipinto ... Vi sono brani grafici che sono assolutamente notevoli e che si sostanziano di un disegno che prende forma dalla giustapposizione di colori, e non di linee. Si tratta di uno dei dipinti pi\u00f9 belli mai prodotti sotto l'egida di questa pittura insurrezionista di Artisti Indipendenti\u00bb. Anche Albert Wolff, tradizionale nemico delle sperimentazioni impressioniste, non pot\u00e9 rimanere indifferente all'ingegno di Renoir e rivolse le proprie critiche alla mancanza di una preparazione disegnativa: \u00abSe avesse imparato prima a disegnare, Renoir ci avrebbe consegnato un dipinto delizioso\u00bb.\nQuando l'Impressionismo inizi\u00f2 durante il Novecento ad acquistare maggiore popolarit\u00e0, il dipinto assurse a vero e proprio simbolo del movimento, destando unanime e sincera ammirazione. L'attore Edward G. Robinson ammise perfino che \u00abper pi\u00f9 di trenta anni mi sono recato periodicamente al museo di Washington per ammirare \"La colazione dei canottieri\" e stare in piedi ore e ore dinanzi quel magnifico dipinto, giorno dopo giorno, pianificando congiure per appropriarmene\u00bb. Con la nascita della cultura di massa e lo sviluppo dei mezzi di comunicazione nella seconda met\u00e0 del secolo scorso, l'universo pittorico de \"La colazione dei canottieri\" \u00e8 stato divulgato anche al di fuori degli ambienti pi\u00f9 strettamente artistici, approdando persino nel cinema. Celebre \u00e8 la citazione del film francese \"Il favoloso mondo di Am\u00e9lie\", riportata di seguito:\nDescrizione e stile.\nLa celeberrima scena de \"La colazione dei canottieri\", infatti, ha luogo nella veranda aperta del ristorante dei Fournaise sull'isola di Chatou, abitualmente frequentato dai canottieri parigini che praticavano questo sport lungo la Senna e ivi si concedevano il meritato riposo in compagnia di amici ed amiche. Si vedono ben quattordici persone festosamente riunite attorno a un tavolo: di queste, sono identificabili la bella Alphonsine Fournaise, appoggiata pensosa alla balaustra, Paul Lhote con il cilindro, Aline Charigot (futura moglie del pittore) intenta a strapazzare affettuosamente un cagnolino, ma anche Charles Eprussi (sullo sfondo con la tuba), un ricco banchiere che Renoir conobbe al salotto dei Charpentier. Speciale menzione merita anche Alphonse Fournaise, figlio del proprietario del locale, il quale veste una maglietta bianca alla marinara e un cappello di paglia: si tratta di un abbigliamento distintivo dei canottieri, e anche il suo fisico possente - con le braccia tornite ed il torso virile - sembra suggerire all'osservatore che egli si sottopone a un allenamento assiduo e costante. Ad aver posato per i personaggi de \"La colazione dei canottieri\", dunque, sono gli stessi amici e conoscenti dell'artista. Di seguito ne riportiamo uno schema identificativo:\nCon la luce estiva del sole che filtra attraverso il tendaggio a righe la scena viene inondata di riverberi rosati. Ne consegue un'atmosfera conviviale, festosa e leggermente \"boh\u00e9mienne\", accentuata dalla fitta rete di sguardi che lega espressivamente i vari personaggi. Pittore magistrale della \"via moderne\", in questo modo Renoir rende con leggerezza l'atmosfera di una domenica pomeriggio, e sembra quasi che si possano udire il ciarliero brusio degli uomini e le risate delle ragazze. Questo quadretto festoso ed idilliaco, tuttavia, era destinato a scomparire, con enorme rammarico di Jean Renoir, figlio del pittore, che in visita a Chatou sarebbe stato tristemente colpito dal degrado che avvolgeva quei luoghi:\nDal punto di vista prospettico la composizione si articola sulla sagoma robusta e obliqua della tavola, sulle esili strutture di ferro che sorreggono la tenda e sull'asse obliquo della balaustra, che separa nettamente il primo piano dallo sfondo paesaggistico, dominato dalle tonalit\u00e0 verdastre della vegetazione palustre. Memore della lezione di Manet, inoltre, Renoir sceglie di raffigurare sulla tavola - ancora ingombra dei resti del pasto - uno splendido brano di natura morta, nel quale d\u00e0 prova del proprio virtuosismo operando un trattamento pittorico differenziato delle varie parti: per dirla con le parole dei critici Giorgio Cricco e Francesco Di Teodoro, \u00aballa leggerezza delle bottiglie e dei cristalli fa riscontro la massa compatta della frutta e della retrostante botticella di cognac, mentre le briciole di pane e il tovagliolo bianco lasciato negligentemente sulla tovaglia rimandano a un naturalismo stupefacente\u00bb."}
{"id": "1618049", "revid": "81195", "url": "https://it.wikipedia.org/wiki?curid=1618049", "title": "New Zealand Sevens", "text": "Il New Zealand Sevens, spesso indicato NZl Sevens, \u00e8 un torneo annuale di rugby a 7 disputato al Waikato Stadium di Hamilton, Nuova Zelanda. La competizione fa parte delle World Rugby Sevens Series e si svolge tra la fine di gennaio e gli inizi di febbraio, con la partecipazione di 16 squadre nazionali. Originariamente, dal 2000 fino al 2017, la sede fu il Westpac Stadium di Wellington.\nL'evento \u00e8 caratterizzato da una forte atmosfera celebrativa e una grande partecipazione di pubblico, arrivando a rappresentare, grazie anche alla spettacolarit\u00e0 del gioco, uno degli eventi sportivi principali della Nuova Zelanda. Il torneo \u00e8 anche noto per l'atmosfera di festa in cui si svolge, con gran parte degli spettatori che indossano costumi fantasiosi in stile carnevalesco."}
{"id": "1618051", "revid": "287204", "url": "https://it.wikipedia.org/wiki?curid=1618051", "title": "Rhode Island (pollo)", "text": "Rhode Island \u00e8 una razza di pollo statunitense, nata nella seconda met\u00e0 del XIX secolo. \u00c8 una razza di tipo utilitario, medio-pesante, buona produttrice sia di uova che di carne. \u00c8 presente in due variet\u00e0 di colore, la \"Rosso mogano\" (quella tipica) e la \"Bianca\", e in due sottovariet\u00e0: quella a cresta semplice e quella a cresta a rosa. \u00c8 una delle razze utilitarie pi\u00f9 famose in tutto il mondo e pi\u00f9 utilizzate allo scopo di creare ibridi commerciali.\nOrigini.\nLe origini di questa razza sono ancora non del tutto chiare, considerando la cospicua quantit\u00e0 di razze che hanno preso parte alla sua creazione. Prende il nome dall'omonimo stato americano, e secondo la storia ufficiale, sarebbe nata ad Adamsville, un piccolo villaggio nelle vicinanze di Little Compton. Inizialmente vennero incrociate la Cocincina perniciata e il Combattente Malese rosso a petto nero, importate da poco negli USA, con polli locali; gli ibridi nati da questi incroci vennero poi accoppiati con la Livorno collo oro dalla cresta a rosa e con la Wyandotte. Nel 1891 venne cos\u00ec esposta per la prima volta la razza, a Filadelfia, con il nome di Golden Reds. La prima variet\u00e0 creata era rossa e con cresta semplice; successivamente furono selezionate la variet\u00e0 con cresta a rosa e quella bianca. \nNel 1925 il Rhode Island Red Club of America ha donato fondi per la costruzione di un monumento in onore della razza da erigere ad Adamsville. Questo monumento \u00e8 stato inserito nel Registro nazionale dei luoghi storici.\nSecondo studiosi inglesi, sarebbe stata utilizzata perfino la Sussex rossa columbia, possibilit\u00e0 tuttavia smentita dagli avicoltori statunitensi.\nCaratteristiche morfologiche.\n\u00c8 una tipica razza americana di medie dimensioni, creata con lo scopo di avere ottimi polli da tavola e al tempo stesso ottime ovaiole pesanti. La testa \u00e8 di media grandezza, con una cresta semplice a cinque punte, portata diritta in entrambi i sessi; la variet\u00e0 con la cresta a rosa ha una cresta carnosa, larga e aderente al capo, di cui segue la linea. Gli occhi sono larghi, prominenti e dall'iride rosso chiara. Gli orecchioni sono ovali e rosso brillanti. I bargigli sono di media lunghezza e perfettamente lisci e fini.\nIl collo \u00e8 relativamente lungo, con ricca mantellina. Il dorso \u00e8 lungo e largo, portato orizzontale al livello delle spalle. La coda \u00e8 di media lunghezza, e forma con la lina del dorso un angolo di 40\u00b0 nel maschio e di 30\u00b0 nella femmina. Lo standard Usa propone una coda molto pi\u00f9 ridotta, che forma un angolo di 20\u00b0 nel maschio e di 10\u00b0 nella femmina. Le ali sono larghe e ben aderenti al corpo, portate orizzontalmente.\nL'addome \u00e8 pieno e ben arrotondato. Le zampe sono mediamente lunghe, con tarsi forti, lisci, e di colore giallo. Il peso \u00e8 di 4,000\u00a0kg nel gallo e di 3,000\u00a0kg nella gallina. La pelle \u00e8 gialla.\nColorazioni.\nLa razza \u00e8 presente solo in due colorazioni: la \"Rosso mogano\" e la \"Bianca\". Quest'ultima variet\u00e0 non ha mai raggiunto la popolarit\u00e0 dell'altra e secondo molti autori, soprattutto negli Usa, viene considerata una razza a s\u00e9 stante; in effetti alla sua creazione hanno preso parte la Livorno bianca dalla cresta a rosa, la Wyandotte bianca e la Cocincina perniciata, ma non la Rhode rossa.\nSottovariet\u00e0.\nOltre alle due colorazioni esistono anche due sottovariet\u00e0, quella \"a cresta semplice\" e quella \"a cresta a rosa\". Queste varianti sono presenti in entrambe le colorazioni; in alcuni paesi ha trovato fortuna la sottovariet\u00e0 dalla cresta a rosa, che ha quasi soppiantato l'altra, pi\u00f9 comune in altre nazioni.\nQualit\u00e0.\n\u00c8 un pollo vigoroso, molto rustico e anche docile con il padrone. Si tratta di un'ottima produttrice di uova rossicce e di carne a pelle gialla. Come la New Hampshire, anche la Rhode \u00e8 usata per creare ovaiole ibride di tipo commerciale e polli autosessabili fin dalla nascita. A questo scopo vengono incrociati maschi di Rhode Island rossa con femmine Sussex columbia: i pulcini che nasceranno da questa unione potranno essere sessati fin dalla nascita, in quanto i maschi prenderanno il colore della madre (bianco/grigio) mentre le femmine quello del padre (rosso)."}
{"id": "1618052", "revid": "14691", "url": "https://it.wikipedia.org/wiki?curid=1618052", "title": "Maschera tradizionale africana", "text": ""}
{"id": "1618058", "revid": "767487", "url": "https://it.wikipedia.org/wiki?curid=1618058", "title": "James Ivory (matematico)", "text": "Biografia.\nIvory \u00e8 nato a Dundee e ha frequentato la Dundee Grammar School. Nel 1779 si iscrisse alla University of Saint Andrews, la terza per anzianit\u00e0 del Regno Unito, eccellendo nello studio della matematica. Avvicinatosi alla teologia intraprese gli studi da seminarista, abbandonandoli dopo due anni per approfondire la sua passione per la scienza.\nNel 1786 divenne assistente di matematica e filosofia naturale presso la nuova Dundee Academy. Tre anni dopo divenne socio e dirigente di una societ\u00e0 di tessitura di lino a Douglastown nel Forfarshire, continuando i suoi studi nei momenti liberi. \u00c8 stato un matematico autodidatta e non solo era un esperto di geometria antica e moderna, ma aveva anche un'ottima conoscenza dei metodi analitici e delle scoperte dei matematici del continente.\nLa sua prima monografia che tratta dell'espressione analitica per la rettificazione dell'ellisse, \u00e8 pubblicata nelle \"Transactions of the Royal Society of Edimburgo\" (1796); sia questo lavoro, sia i suoi scritti successivi sulle Equazioni Cubiche (1799) e sul Problema di Keplero (1802) dimostrano una grande dimestichezza nel maneggiare le formule algebriche. Nel 1804 dopo lo scioglimento della societ\u00e0 di tessitura del lino di cui era dirigente, ottenne una cattedra in matematica al Royal Military College a Marlow; successivamente si spost\u00f2 a Sandhurst, ma nel 1816 per problemi di salute fu obbligato a dimettersi.\nDurante questo periodo pubblic\u00f2 nelle \"Philosophical transactions of the Royal Society of London\" alcuni importanti memorie, che gli permisero di ottenere la Copley Medal nel 1814 e assicurarono la sua elezione come membro della Royal Society nel 1815. Molto importante nella storia delle attrazioni \u00e8 la prima di queste memorie (Phil. Trans., 1809), dove il problema dell'attrazione di un ellissoide omogeneo su un punto esterno \u00e8 ridotto al semplice caso di attrazione di un altro ellissoide collegato a un punto interno ad esso. Questo teorema \u00e8 conosciuto come teorema di Ivory. I suoi scritti successivi nelle \"Philosophical Transactions\" riguardano le rifrazioni astronomiche di perturbazioni planetarie, dell'equilibrio di masse di fluido. Per le sue ricerche in questo ambito ricevette la Royal Medal nel 1826 e nel 1839.\nNel 1831, su raccomandazione di Lord Brougham, il re Guglielmo IV gli confer\u00ec una pensione di 300 sterline annue e lo ammise all'Ordine Reale Guelfo di Hannover. Inoltre poich\u00e9 aveva relazioni con le principali societ\u00e0 scientifiche della sua nazione come la Royal Society di Edimburgo e la Royal Irish Academy, egli era anche membro delle Accademie Reali di Scienze di Parigi e Berlino e della Royal Society di Gottinga."}
{"id": "1618060", "revid": "1602064", "url": "https://it.wikipedia.org/wiki?curid=1618060", "title": "Chil\u00f3n", "text": "La citt\u00e0 di Chil\u00f3n \u00e8 a capo dell'omonimo comune, nello stato del Chiapas, Messico. Conta 6.367 abitanti secondo le stime del censimento del 2005 e le sue coordinate sono 17\u00b006'N 92\u00b016'W.&lt;br&gt;\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica VI: SELVA."}
{"id": "1618062", "revid": "174925", "url": "https://it.wikipedia.org/wiki?curid=1618062", "title": "Kumara", "text": "I Quattro Kumara (dal sanscrito \"\"figlio\", \"bambino\"\") o Catursana nella tradizione induista, citati in numerosi Pur\u0101\u1e47a, sono i quattro figli di Brahm\u0101: Sanaka (fondatore della Kumara samprad\u0101ya), Sanatana, Sanandana e Sanat-kumara.\nNati dalla mente di Brahma, i quattro Kumara sono descritti come grandi saggi, che scelsero una vita dedita allo studio ed alla castit\u00e0 (brahm\u0101carya).\nNel Bh\u0101gavata Pur\u0101\u1e47a \u00e8 narrato come i Kumara si rifiutarono di collaborare con Brahma alla creazione, preferendo all'azione l'ascesi. Questo rifiuto adir\u00f2 Brahma a tal punto che dalla sua fronte scatur\u00ec Shiva, emettendo delle alte grida. Per questo motivo Shiva venne chiamato anche \"Rudra\" (l'urlatore).\nAncora del Bhagavata Purana i Kumara sono elencati tra i dodici \"Mahajana\", i grandi devoti che, pur essendo liberati (moksha) scelgono di nascere per poter meglio servire Vishnu.\nPur diventando molto anziani, i Kumara meravigliano l'intero universo conservando sempre l'aspetto di bambini di 5-6 anni, e rivestono un ruolo significativo in numerose storie e tradizioni, in particolare nell'adorazione di Vishnu e Krishna.\nFurono loro i responsabili degli sconvolgimenti provocati da gemelli demoni come \"Hiranyakasipu\" e \"Hiranyaksha\": fermati alla porte di Vaikhuntha, la dimora di Vishnu, dai guardiani celesti \"Jaya\" e \"Vijaya\", questi li condannarono a nascere ripetutamente nel mondo materiale sotto forma di demoni. Tale episodio \u00e8 all'origine di numerose storie dei Purana."}
{"id": "1618065", "revid": "287204", "url": "https://it.wikipedia.org/wiki?curid=1618065", "title": "Chilon", "text": ""}
{"id": "1618070", "revid": "110157", "url": "https://it.wikipedia.org/wiki?curid=1618070", "title": "Troglocaris", "text": "Troglocaris (Dormitzer, 1853) \u00e8 un genere di crostacei che vivono nelle acque sotterranee.\nL'areale della specie \"Troglocaris anophthalmus\" (Kollar, 1848) comprende Italia, Croazia, Slovenia e Bosnia Erzegovina. La lista rossa dello IUCN classifica il suo stato di conservazione come \"vulnerabile\".\nAltre specie conosciute sono \"T. hercegovinensis\", \"T. inermis\", \"T. intermedia\", \"T. planinensis\", \"T. kutaissiana\"."}
{"id": "1618073", "revid": "287204", "url": "https://it.wikipedia.org/wiki?curid=1618073", "title": "Scuola di San Giorgio degli Schiavoni", "text": "La Scuola D\u00e0lmata dei Santi Giorgio e Trifone, detta anche Scuola di San Giorgio degli Schiavoni, \u00e8 un edificio di Venezia situato nel sestiere di Castello. L'Istituzione fu fondata nel 1451 per assistere i dalmati residenti a Venezia o di passaggio in citt\u00e0. A differenza di altre scuole di devozione e di mestieri veneziane, \u00e8 a carattere nazionale ed \u00e8 una delle uniche due scuole - assieme alla Scuola Grande di San Rocco - ad aver mantenuto un'ininterrotta attivit\u00e0 fino ai giorni nostri. Il suo interno \u00e8 adornato da una serie di importanti opere d'arte, fra le quali un celebre ciclo pittorico di Vittore Carpaccio.\nStoria.\nSin dai tempi pi\u00f9 remoti della Serenissima, le relazioni commerciali con la Dalmazia, sulla sponda opposta dell'Adriatico, si erano rivelate molto importanti per gli sviluppi della crescente influenza di Venezia nel panorama storico-politico dell'epoca. Queste relazioni divennero ancora pi\u00f9 strette dopo il passaggio dell'intera Dalmazia sotto il dominio veneziano, all'inizio del XV secolo. Il 24 marzo 1451, duecento d\u00e0lmati residenti a Venezia si riunirono in assemblea in una sala dell'Ospedale di Santa Caterina - di propriet\u00e0 dei Gerosolimitani - nel sestiere di Castello, per procedere all'elezione dei preposti alla direzione della costituenda confraternita fra i dalmati, premessa necessaria per poter ottenere dal Consiglio dei Dieci l'autorizzazione e il riconoscimento civile.\nLa sala ove si svolse la prima assemblea fu la sede per il primo secolo dell'esistenza della confraternita, frequentata sia dai dalmati residenti che da quelli di passaggio, per lo pi\u00f9 operai e marinai. I santi protettori della comunit\u00e0 dalmata erano san Giorgio, san Trifone e san Girolamo, ai quali si aggiunse san Matteo dal 24 aprile 1502, quando la confraternita ricevette con una solenne cerimonia una sua reliquia donata da Paolo Vallaresso, gi\u00e0 Provveditore della Repubblica a Corone e Modone in Cipro, scalzato dai Turchi ottomani.\nFu per questa sede che fra il 1502 e il 1507 Vittore Carpaccio dipinse un ciclo di teleri con le \"Storie dei santi protettori della confraternita\", tuttora visibile nella sala inferiore della Scuola.\nAll'inizio del XVI secolo la comunit\u00e0 eresse a proprie spese l'attuale sede, avvalendosi del progetto di Giovanni De Zan per la facciata di tipo sansoviniano. Oltre al celebre ciclo pittorico carpacciano, nei secoli le sale furono arricchite con vari altri dipinti, decorazioni e ornamenti.\nLa \"Scuola\" fu una delle rare istituzioni religiose che, in deroga al decreto delle soppressioni napoleoniche, riusc\u00ec a mantenere intatto ed in loco il proprio patrimonio artistico.\nDescrizione.\nAll'esterno, sulla facciata sopra l'ingresso, si trova il rilievo di \"San Giorgio che uccide il Drago\" (1552) di Pietro da Sal\u00f2 e, sopra questo, un altro rilievo della \"Vergine in trono fra i santi Giovanni Battista e Caterina d'Alessandria\" (met\u00e0 del XIV secolo) di scultore veneziano.\nInterno.\nLa sala terrena, di pianta rettangolare e di non ampie dimensioni, fu ristrutturata verso la met\u00e0 del XVI secolo, quando furono collocati i tel\u00e8ri di Vittore Carpaccio, prima presenti al piano superiore. La sala mostra un particolare soffitto a travature decorate e dispone, lungo le quattro pareti della sala, dei notevoli dipinti del ciclo di pitture carpaccesche:\n\"Storie dei santi Girolamo, Giorgio, Trifone\", 1502-1507, tempere su tavole\nLe fonti per queste \"Storie\" furono la \"Leggenda Aurea\" di Jacopo da Varagine, il \"Catalogus sanctorum et gestorum eorum\" di Pietro de' Natali e il \"Jeronimo vita et transitus\", stampato a Venezia nel 1485.\nA questi sette teleri vanno aggiunte le due storie evangeliche che non fanno propriamente parte del ciclo:\nIn queste opere Carpaccio matur\u00f2 il suo linguaggio con una maggiore sicurezza, che lo port\u00f2 a dipingere composizioni pi\u00f9 libere e variate, con un uso del colore denso e calcolatamente armonico.\nSopra l'altare \u00e8 presente la pala con \"Madonna in trono col Bambino ed angeli\", opera da alcuni storici attribuita a Benedetto Carpaccio, mentre da altri al padre Vittore.\nLa sala al piano superiore, detta dell'Albergo e anch'essa di ridotte dimensioni, \u00e8 caratterizzata da un soffitto ligneo con decorazioni pittoriche, opera di Bastian de Muran e dalla collocazione lungo le pareti di varie tele di scuola palmesca. Presenta un altare con i \"Santi protettori della Scuola\" e ai suoi lati due tavole dorate: \"San Girolamo\" e \"San Trifone\" (XV secolo)."}
{"id": "1618074", "revid": "287204", "url": "https://it.wikipedia.org/wiki?curid=1618074", "title": "Barnevelder", "text": "Barnevelder \u00e8 una razza di pollo olandese, molto allevata in patria, meno all'estero. Si tratta di una razza medio-pesante, a duplice attitudine, famosa per la sua colorazione tipica, bruna a doppia orlatura nera, variet\u00e0 presente in pochissime razze. Prende il nome dalla citt\u00e0 in cui \u00e8 stata selezionata, Barneveld.\nOrigini.\nLa razza \u00e8 stata creata nei dintorni della citt\u00e0 olandese di Barneveld, utilizzando ovaiole locali e razze asiatiche, tra cui, secondo gli storici, Cocincina, Brahma e Langshan. Negli anni venti del ventesimo secolo i primi esemplari di Barnevelder raggiunsero la Gran Bretagna e altri paesi, attirando gli avicoltori grazie alla bellezza delle loro colorazioni.\nCaratteristiche morfologiche.\n\u00c8 un pollo medio-pesante, di aspetto robusto ma slanciato. La testa \u00e8 larga e di media lunghezza, dotata di una cresta semplice di piccole dimensioni portata diritta in entrambi i sessi. Gli occhi sono rotondi e grandi, con iride rosso arancio e palpebre chiare piuttosto spesse ed evidenti. Gli orecchioni sono di media grandezza e rossi. I bargigli sono mediamente grandi e ben arrotondati.\nIl collo \u00e8 abbastanza lungo e leggermente ricurvo. Il dorso \u00e8 corto e largo e la codadi media lunghezza, portata ben spiegata. Le ali sono corto, portate leggermente sollevate e aderenti al corpo.\nL'addome \u00e8 largo e ben sviluppato. Le zampe sono mediamente lunghe e ben visibili. Il peso \u00e8 di 3,500\u00a0kg nel maschio e di 3,000 nella femmina. La pelle \u00e8 bianca.\nColorazioni.\nLa variet\u00e0 di colore tipica \u00e8 quella \"bruna a doppia orlatura nera\", che \u00e8 anche la pi\u00f9 comune. Ben presto \u00e8 stata selezionata anche la variet\u00e0 \"bruna a doppia orlatura blu\", simile alla precedente, tranne che per il colore blu che sostituisce il nero. Altre variet\u00e0 sono la \"bianca\", la \"nera\", la \"blu\" e la \"bruna\" (queste ultime due riconosciute solo in Germania).\nQualit\u00e0.\nLa razza \u00e8 un'ottima ovaiola, oltre ad essere un ottimo pollo da carne grazie alla sua costituzione pesante. Sono uccelli docili e tranquilli, adatti a vivere in un recinto ed ottimi animali da compagnia. Non sono buoni volatori. La Barnevelder \u00e8 molto soggetta al morbo di Marek, per cui va vaccinata contro questa malattia dal primo giorno di nascita. Le uova sono marrone scuro."}
{"id": "1618075", "revid": "1488558", "url": "https://it.wikipedia.org/wiki?curid=1618075", "title": "Beck's", "text": "Beck's (ufficialmente \"Brauerei Beck &amp; Co KG\") \u00e8 un birrificio tedesco.\nStoria.\nLa storia del birrificio inizia il 27 giugno 1873, quando tre uomini, il maestro birraio Heinrich Beck e i due imprenditori L\u00fcder Rutenberg e Thomas May, fondarono a Brema la Kaiserbrauerei Beck &amp; May o.H.G. L'alta qualit\u00e0 della birra prodotta port\u00f2 gi\u00e0 l'anno successivo un primo riconoscimento: presentata alla Mostra Internazionale dell'Agricoltura, tenutasi a Brema nel 1874, il futuro imperatore Federico III di Germania confer\u00ec alla Beck la medaglia d'oro.\nNel 1875 May abbandon\u00f2 l'impresa, che venne ribattezzata quindi Kaiserbrauerei Beck &amp; Co. Con il 1876 arriv\u00f2 anche il secondo riconoscimento internazionale: all'esposizione mondiale di Filadelfia, la Beck present\u00f2 la sua nuova birra, rinnovata nella conservabilit\u00e0, pi\u00f9 duratura e quindi maggiormente disponibile per l'esportazione oltreoceano; dato che la fabbrica della Beck's si trovava nei pressi del fiume Weser, che scorre accanto a Brema, era facile commerciare per nave la birra nel mondo intero e diventare una potenza internazionale nel campo. Fu nel 1886 che, grazie alla Reichspostdampferlinie, la rotta che univa l'Europa con l'Estremo oriente, la birra complet\u00f2 la sua capacit\u00e0 di distribuzione a livello internazionale.\nAlla fine del XIX secolo l'azienda tedesca, grazie al successo internazionale e ad un contratto stipulato con la flotta Lloyd che garantiva l'esclusiva sulle sue navi, cominci\u00f2 a crescere e a tecnologizzare la sua fabbrica,\nCon l'avvento del nuovo secolo, l'azienda dovette far fronte ai due conflitti mondiali; la grande guerra blocc\u00f2 le esportazioni, facendo calare la produzione; per ovviare al problema la societ\u00e0 delocalizz\u00f2 la sua produzione in oriente (Singapore, Giava, Giappone): queste installazioni industriali si aggiungevano alla fabbrica in Africa del Sud-Ovest, oggi Namibia, costruita quando il paese africano era colonia tedesca.\nIl secondo dopoguerra port\u00f2 nuove espansioni per l'azienda, la quale, oltre a cominciare ad affacciarsi sul mondo pubblicitario, raggiunse nuovi stati: fra gli altri, la Beck's cominci\u00f2 ad essere venduta in Italia (1950), ma soprattutto in Germania (la Beck's infatti, fino al 1949, era esclusivamente una birra da esportazione).\nIl nuovo millennio vede, nel 2002, l'acquisto dell'azienda da parte della societ\u00e0 belga Interbrew, al prezzo di 1,8 miliardi di \u20ac; nello stesso anno nasce la Beck's Italia s.r.l.: la societ\u00e0 cambier\u00e0 denominazione nel 2004, diventando Interbrew Italia s.r.l.\nNel 2020, nel periodo post pandemico la societ\u00e0 Beck's si fonde alla Rava foundation formando la compagnia RAVA IS BECK'S (R.I.B).\nLa CaroRulez S.P.A. dal 16 Luglio 2020 possiede il 51% della R.I.B.\nDesign.\nIl marchio classico della Beck's nasce nel 1876 per caratterizzare la birra all'expo di Philadelphia: esso \u00e8 formato da una chiave, lo stemma di Brema, dalla scritta \"Beck's\" su sfondo nero, e dalle due medaglie vinte a Brema nel 1874 e a Philadelphia nel 1876; il tutto \u00e8 circondato da una fascia ovale rossa contenente la scritta \"Brauerei Beck &amp; Co. - Bremen Germany\". Il logo \u00e8 ancor oggi utilizzato, sebbene con qualche ritocco grafico e con piccole modifiche per caratterizzare il prodotto: spesso, per esempio, le due medaglie lasciano il posto al nome della birra (\"Gold\", \"Non Alcholic\", ecc.\u2026). Da qualche anno viene utilizzato anche un marchio pi\u00f9 minimalistico dove compaiono solo la chiave e la scritta \"Beck's\".\nPer quanto riguarda la bottiglia, una particolarit\u00e0 \u00e8 il fatto che Beck's \u00e8 stata la prima birreria tedesca a utilizzare bottiglie verdi, per evitare che la birra acquisisse un gusto cattivo se esposta alla luce del sole o a illuminazioni fluorescenti. L'idea \u00e8 nata dall'utilizzo di tale colore per le bottiglie di vino; la societ\u00e0 chiese ad una bottiglieria di Nienburg specializzata nel campo delle bottiglie per vini, di creare una bottiglia di vetro verde per la Beck's.\nProduzione.\nL'azienda Beck's \u00e8 famosa soprattutto per la sua birra lager Pilsener prodotta con i seguenti ingredienti: orzo del sud dell'Inghilterra, un lievito speciale, acqua dei ghiacciai del \"Rotenburger Rinne,\" luppolo dei famosi \"Hallertau Hop Gardens\" nel sud della Germania. Beck's pubblicizza molto il fatto di attenersi severamente alla Reinheitsgebot, la legge tedesca sulla purezza del 1516. Come in tutte le birre moderne, il lievito \u00e8 un ingrediente che fu approvato pi\u00f9 tardi in un emendamento alla legge sulla purezza originale. La Reinheitsgebot del 1516 \u00e8 frequentemente citata nel materiale pubblicitario della Beck's.\nLa Beck's \u00e8 stata prodotta per molti anni, oltre che in Germania, anche in Namibia, che fino alla prima guerra mondiale \u00e8 stata una colonia tedesca. \u00c8 stata prodotta anche in Bulgaria, Australia, Ucraina, Serbia, Montenegro, Cina, Nigeria, Romania, Turchia e Bosnia ed Erzegovina.\nVariet\u00e0.\nSebbene il cavallo di battaglia sia la Pilsner, la gamma di birre in produzione varia sia per tipologie che per aromatizzazioni, per raggiungere nuovi segmenti di clientela. In Italia sono disponibili:\nAltre Beck's normalmente non disponibili in Italia sono:\nPubblicit\u00e0.\nL'avvicinamento fra la Beck's e il mondo pubblicitario inizia negli anni cinquanta, con apparizioni su riviste tedesche, per arrivare a vere e proprie campagne pubblicitarie. La pi\u00f9 nota \u00e8 del 1984, la campagna con il veliero \"Alexander von Humboldt\", il trealberi con le vele verdi, accompagnata dalle note di \"Sail Away\" interpretata Hans Hartz; nel 1993 giunger\u00e0 anche in Italia nella versione con la colonna sonora ricantata lo stesso anno da Joe Cocker. Nel 2004 la Beck's ha iniziato la nuova campagna \"Life is what you choose\", basata sulla possibilit\u00e0 di scelta; la campagna presenta frasi ad effetto come \"Live or exist. You have the key\", mostrando due porte, una argentata ed una rossa (i colori del marchio), e la chiave, simbolo della azienda, e sottolineando la scelta filosofica della societ\u00e0 di rispettare la tradizione e la qualit\u00e0 del suo prodotto.\nDal 2000 al 2004 la Beck's ha sponsorizzato la scuderia Jaguar Racing per il mondiale di formula 1, e la Aprilia nel motomondiale.\nSempre nel 2000, la beck's ha cominciato a finanziare il \"\"Beck's Future\", concorso di arte moderna, e nel 2006, il \"Beck's Fusion\", un festival musicale; il festival ha dato origine al \"Beck's Studio\"\", un concorso musicale per nuovi artisti, i cui vincitori potranno partecipare al Beck's Fusion."}
{"id": "1618095", "revid": "36426", "url": "https://it.wikipedia.org/wiki?curid=1618095", "title": "Santa Umilt\u00e0", "text": "Biografia.\nLa biografia di Umilt\u00e0 ci \u00e8 stata tramandata dalla stesura di due \u201cVite\u201d; una scritta in latino dal monaco vallombrosano Biagio tra il 1311 e il 1332 e l\u2019altra in volgare, scritta da Silvestro Ardenti, appartenente al medesimo ordine, nel 1345. \nDi nobili natali, figlia dei nobili Elimonte e Ricchelda, viene battezzata con il nome di Rosanese. Spos\u00f2 a quindici anni Ugolotto de' Caccianemici, al quale diede due figli morti entrambi infanti: nel 1250 i coniugi decisero di abbracciare la vita religiosa. Rosanese adott\u00f2 il nome di Umilt\u00e0 e fu monaca nel cenobio di Santa Perpetua di Faenza ove risiedevano le canonichesse di San Marco di Mantova, una congregazione istituita nel 1199 da Alberto Spinola. \nNel 1254, alla ricerca di una unione pi\u00f9 radicale con Dio, lasci\u00f2 il chiostro e dopo alcune sistemazioni provvisorie si ritir\u00f2 a vita eremitica in una celletta eretta da lei stessa presso l'abbazia vallombrosana di Sant'Apollinare. Attratte dal suo esempio numerose donne si unirono a lei ponendosi sotto la sua direzione spirituale, tanto che nel 1266, su consiglio del vescovo, Umilt\u00e0 fond\u00f2 il monastero di Santa Maria Novella della Malta dove si trasfer\u00ec con le discepole. La comunit\u00e0 adott\u00f2 delle costituzioni ispirate a quelle dei monaci di Vallombrosa.\nTrasferitasi a Firenze nel 1281, fond\u00f2, l'anno successivo, il monastero di San Giovanni Evangelista (distrutto per far spazio alla Fortezza da Basso, gi\u00e0 in via Faenza), dove si spense nel 1310.\nScrisse i \"Sermones\", un insegnamento che racconta essere ispirato, e preceduto da tutta una serie di visioni, che fanno di lei, almeno in Italia, la prima dottoressa cristiana, precorritrice di Caterina da Siena.\nCulto.\nLe sue reliquie vennero riesumate intatte un anno esatto dopo la morte, il 6 giugno 1311, rivestite e ricollocate nella chiesa. Con la distruzione del cenobio, nel 1529 pass\u00f2 al monastero di Santa Caterina e poi di Sant'Antonio, poi nel 1534 in quello San Salvi per poi trovare la collocazione odierna nell'Ottocento, alla chiesa dello Spirito Santo di Varlungo presso Firenze.\nOggetto di devozione popolare sin dalla morte, il suo culto \u00e8 stato approvato da papa Clemente XI il 27 gennaio del 1720; nel 1942 \u00e8 stata dichiarata patrona della citt\u00e0 di Faenza.\nMemoria liturgica il 22 maggio.\nIconografia.\nCelebre \u00e8 il polittico della beata Umilt\u00e0, con tredici episodi della sua vita realizzato da Pietro Lorenzetti verso il 1341, conservato presso la galleria degli Uffizi (due pannelli sono a Berlino)."}
{"id": "1618102", "revid": "1272592", "url": "https://it.wikipedia.org/wiki?curid=1618102", "title": "Dev'essere cos\u00ec", "text": "Dev'essere cos\u00ec \u00e8 una canzone di Cesare Cremonini. \u00c8 il primo e unico singolo estratto dal suo primo album dal vivo \"1+8+24\", uscito nel 2006.\nIl brano \u00e8 una ballata per voce e pianoforte, unico brano inedito dell'album.\nIl brano era gi\u00e0 stato presentato durante la tourn\u00e9e in una versione diversa da quella inserita nell'album.\nNon \u00e8 stato prodotto il disco singolo del brano.\nVideo musicale.\nIl videoclip di \"Dev'essere cos\u00ec\" \u00e8 stato girato a Londra dal regista Gaetano Morbioli. Il video \u00e8 la storia di un bambino che riceve in regalo una palla di vetro, dentro la quale c'\u00e8 Cremonini che suona e canta."}
{"id": "1618103", "revid": "287204", "url": "https://it.wikipedia.org/wiki?curid=1618103", "title": "Narada", "text": "Narada (sanscrito: \u0928\u093e\u0930\u0926, \"N\u0101rada\") o Narada Muni \u00e8 un saggio divino della tradizione induista, che riveste un ruolo prominente in numerosi testi puranici, soprattutto nel \"Bh\u0101gavata Pur\u0101\u1e47a\".\nNarada \u00e8 ritratto come un br\u0101hma\u1e47a monaco con il potere di viaggiare tra pianeti e mondi distanti e che porta con s\u00e9 una vina (strumento a corde), che utilizza per suonare inni, preghiere e canti in onore del suo Signore, Vishnu/Krishna.\nNarada \u00e8 detto \"Manasaputra\", \"nato dalla mente\" di Brahm\u0101, e \"Triloka sanchaari\", per il suo potere di viaggiare tra i \"tre mondi\" (triloka): Swargaloka, il mondo celeste, Mrityuloka, il \"mondo della morte\" (la Terra) e Patalloka, il mondo inferiore.\nNella tradizione vai\u1e63\u1e47ava Narada \u00e8 tenuto in grande considerazione proprio per la glorificazione continua dei nomi di \"Hari\" e \"Narayana\" (appellativi di Vishnu) e per la promozione del servizio devozionale, il Bhakti Yoga, cos\u00ec come spiegato nel testo tradizionalmente attribuito allo stesso Narada, il \"Narada Bhakti Sutra\". \u00c8 identificato come uno dei dodici \"mahajana\", i grandi devoti di Dio. Nella vita precedente \u00e8 stato un gandharva (essere alato), prima di diventare un rishi.\nIn alcuni testi \u00e8 identificato come un avat\u0101ra parziale di Vishnu, e nella Bhagavad gita (10.26) Krishna afferma: \"E tra i saggi e gli esseri celesti Io sono Narada\".\nDivenne una gop\u012b di nome Naradi nelle foreste di Vrindavana per poter adorare Krishna."}
{"id": "1618106", "revid": "14276167", "url": "https://it.wikipedia.org/wiki?curid=1618106", "title": "Biturigi cubi", "text": ""}
{"id": "1618118", "revid": "14276290", "url": "https://it.wikipedia.org/wiki?curid=1618118", "title": "Biturigi Cubi", "text": ""}
{"id": "1618119", "revid": "124653794", "url": "https://it.wikipedia.org/wiki?curid=1618119", "title": "Keith Carradine", "text": "Membro della celebre famiglia Carradine, Keith \u00e8 fratello di Robert, fratellastro di David e figlio del capostipite John.\nBiografia.\nDalla sua relazione con la collega Shelley Plimpton il 16 novembre 1970 nacque Martha Plimpton. Carradine conobbe sua figlia per la prima volta quando lei aveva gi\u00e0 quattro anni. Il 6 febbraio 1982 Keith Carradine ha sposato l'attrice Sandra Will; il matrimonio si \u00e8 concluso nel 1993 con una prima separazione, a cui \u00e8 seguito il divorzio nel 1999. Da questa unione sono nati due figli, Cade Richmond e Sorel Johannah, nati rispettivamente nel 1982 e nel 1985. Il 18 novembre 2006 ha sposato a Torino Hayley DuMond, modella e attrice, conosciuta nel 1999 e da allora sua compagna.\nCarriera.\nProprio con suo padre inizi\u00f2 la carriera di attore, recitando a teatro in alcune produzioni shakespeariane. Uno dei suoi primi ruoli cinematografici fu il gangster Bowie nel film \"Gang\" del 1974. Il suo primo lavoro importante fu a Broadway nel 1972, nel celebre musical \"Hair\". Nel 1976 ha vinto il premio Oscar per la migliore canzone con \"I'm Easy\", contenuta nel film di Robert Altman \"Nashville\". Nel 1978 prende parte al film \"Pretty Baby\" con Susan Sarandon. Nel 2014 torna a Broadway con \"Hands on a Hardbody\", per cui viene candidato ai Tony Award come miglior attore non protagonista.\nDoppiatori italiani.\nNelle versioni in italiano delle opere in cui ha recitato, Keith Carradine \u00e8 stato doppiato da:\nDa doppiatore \u00e8 sostituito da:"}
{"id": "1618120", "revid": "968255", "url": "https://it.wikipedia.org/wiki?curid=1618120", "title": "Chiesa di San Stae", "text": "La chiesa di San Stae (o chiesa di Sant'Eustachio e Compagni martiri) \u00e8 un luogo di culto cattolico di Venezia, gi\u00e0 sede dell'omonima parrocchia, situato nel sestiere di Santa Croce, nel campo omonimo, e dedicato a sant'Eustachio.\nLa chiesa fa parte dell'associazione Chorus Venezia.\nStoria.\n\u00c8 ancora da chiarire l'origine della chiesa, fondata inizialmente sotto il titolo di Sant'Isaia Profeta. Secondo Giuseppe Cappelletti, sarebbe stata edificata da Obelario, primo vescovo di Olivolo, verso la fine dell'VIII secolo. Le cronache, invece, affermano che fu fondata nel 966 dalle famiglie Tron, Zusto e Adoaldo. Tuttavia, il cronista Andrea Dandolo, che descrisse il grave incendio del 1105, non la menziona e la prima testimonianza certa \u00e8 un documento del 1127, dove \u00e8 ricordata come parrocchia filiale di San Pietro. Nel 1331 \u00e8 invece ricordata come collegiata. Secondo quanto riportano i resoconti delle visite pastorali del Settecento, San Stae era una parrocchia popolosa, ricca e vitale e i suoi parroci erano anche canonici della basilica di San Marco.\nAlla fine del Seicento la chiesa, pur restaurata ripetutamente, risultava cadente e nel 1681 i procuratori della fabbricceria dovettero prendere la decisione di rifabbricarla. Nominarono cos\u00ec quattro deputati (due nobili e due cittadini) allo scopo di deliberare assieme al parroco quanto fosse necessario. La prima decisione fu quella di cambiare l'orientazione della chiesa: non pi\u00f9 quella tradizionale verso est ma con uno spirito pi\u00f9 moderno rivolta scenograficamente verso il Canal Grande. A questa decisione si colleg\u00f2 il legato del doge Alvise II Mocenigo, morto nel 1709 e sepolto nella chiesa stessa, che lasci\u00f2 20.000 ducati per la realizzazione della facciata. Con gli editti di Napoleone, divenne rettoria di San Cassiano, ma torn\u00f2 parrocchiale nel 1953. Tuttavia, venne nuovamente soppressa nel 1965. Dall'anno successivo \u00e8 una rettoriale indipendente.\nDescrizione.\nFacciata.\nLa facciata barocca, ma d'ispirazione palladiana, fu realizzata secondo il disegno del 1709 di Domenico Rossi, il prescelto tra i dodici progetti inviati a concorso. In reazione alla moda autocelebrativa del secolo precedente, il cui ultimo esempio \u00e8 il monumentale \"mausoleo\" Valier ai Santi Giovanni e Paolo, il testamento del doge Alvise II Mocenigo, col cui lascito fu finanziata la costruzione, prevedeva che non dovesse riportare alcun elemento celebrativo n\u00e9 personale n\u00e9 dinastico, precisava infatti: \u00abcon il nostro dinaro fosse dato finimento alla chiesa di San Stae con erigervi una nobile facciata corrispondente alla strottura della chiesa lodata universalmente, e come fu sempre nostra intentione che non vi fosse arma, statua o inscritione che potesse relevar il nostro nome, cos\u00ec, continuando nelli stessi sentimenti, volemo acci\u00f2 sia supplito con il nostro dinaro, senza alcuna memoria del nostro nome\u00bb.\nLa struttura \u00e8 tripartita da un ordine gigante di semicolonne posate su alti basamenti e conclusa ai lati da due brevi ali \u2013 pi\u00f9 basse e leggermente arretrate \u2013 nell'ordine minore. Dall'alto dei fasci estremi delle ali \u2013 formati da pilastri e semicolonne posati direttamente sullo zoccolo \u2013 parte un trabeazione ritmica che intreccia la facciata fino a formare la base del timpano del portale. Corona la parte centrale il timpano forato da un elaborato rosone. Muovono ulteriormente la facciata le ricche sculture opera dei principali artisti dell'epoca, tra i quali Antonio Tarsia, Giuseppe Torretto, Francesco Cabianca, Pietro Baratta e Antonio Corradini. A quest'ultimo autore sono certamente attribuite le tre delle statue acroteriche del timpano, la \"Fede\", la \"Speranza\" ed al centro il \"Redentore\". Al sommo delle ali stanno altre due statue: quella di \u00e8 sinistra la \"Carit\u00e0\", scultura attribuita a Paolo Callalo. Invece l'altra figura femminile sulla destra risulta attualmente difficilmente identificabile, data la perdita di braccia e attributi; tuttavia la sua rappresentazione con una piccola croce in una tela del Canaletto (e nella successiva pi\u00f9 nitida incisione del Visentini) pu\u00f2 far supporre che si tratti della virt\u00f9 accessoria della \"Penitenza\", confortati dal fatto che questo accostamento alle tre virt\u00f9 teologali \u00e8 ribadito anche nei bassorilievi sui basamenti dell'altar maggiore della stessa chiesa.\nAl centro della facciata sta il complesso portale formato da un arco circondato da semicolonne e e semipilastri che ripetono il motivo delle ali innestandosi direttamente sullo zoccolo e la gradinata. Culmina il complesso un frontone a timpano spezzato sormontato, al centro, da un movimentato gruppo marmoreo della gloria di angeli che sostiene un cartiglio raffigurante il miracolo della conversione di Eustachio (opera probabilmente del Torretto) ed, ai lati, dalle pacate figure allegoriche della \"Pazienza\" e della \"Mansuetudine\". Un ardito putto con cartiglio spunta dalla chiave di volta dell'arco, opera probabile di Giuseppe o Paolo Groppelli.\nAi lati della facciata due nicchie con le statue di \"Sant\u2019Osvaldo\" (del Torretto) e \"San Sebastiano\" (del Baratta) sormontate, oltre la trabeazione, da due bassorilievi con le storie del martirio di Eustachio: \"Eustachio e i suoi famigliari risparmiati dalle fiere\" e il \"Martirio di Eustachio e dei suoi famigliari nel toro di bronzo arroventato.\"\nInterno.\nIl progetto dell'interno, la cui realizzazione inizi\u00f2 nel 1678, \u00e8 opera dell'architetto Giovanni Grassi. La struttura \u00e8 a navata unica con soffitto a volta e, scandite da semicolonne di ordine composito, tre cappelle per ciascun lato ed un grande presbiterio. Le strutture degli altari delle cappelle sono tutte impostate ad una certa severit\u00e0: due semplici dritte colonne sormontate da un timpano con due angeli accosciati ai lati ed un putto al centro, in marmo pressoch\u00e9 monocromo\nAl centro del pavimento della navata giace la grande e semplice pietra tombale di Alvise II Mocenigo\".\" Il Doge volle per testamento esservi sepolto in abito da cappuccino. Nel gi\u00e0 citato testamento infatti il Doge ordinava che la sepoltura \u00absii nobile, e ci\u00f2 pi\u00f9 a decoro del pavimento di detta chiesa che a pompa del nostro nome e persona\u00bb e dettava l'anonima iscrizione riportata sulla pietra: \"Nomen et cineres una cum vanitate sepulta.\" Non \u00e8 presente nemmeno l'insegna dei Mocenigo: il ramo si San Stae della casata si estingueva con Alvise II. Unico ornamento sono i \"memento mori\" commessi di marmo sulla cornice, purtroppo molti rovinati: due grandi scheletri danzanti con le falci ai lati, e, sempre adagiati su una coppia di tibie, nella fascia superiore una fiaccola, il corno dogale e il piego sigillato del testamento, e nella fascia inferiore un gufo, un teschio che indossa un camauro ed una clessidra.\nLe quattro statue in marmo nelle nicchie ai lati del presbiterio e, in controfacciata, ai lati dell'organo, sono state per lungo tempo d'attribuzione incerta o dibattuta, ma dagli archivi della fabbriceria si \u00e8 potuto ricostruire sia l'autore che l'esatto soggetto. Le opere, frutto della donazione di un anonimo \"divoto,\" pagate e probabilmente anche finite nel 1720 sono state realizzate da alcuni degli stessi scultori dell'equipe che realizz\u00f2 la facciata esterna. A sinistra del presbiterio, abbiamo \"San Gregorio Papa\" di Giuseppe Torretti ed destra \"San Girolamo\" di Antonio Tarsia. In controfacciata invece abbiamo \"Sant'Agostino\" di Baratta e \"Sant'Ambrogio\" di Antonio Corradini.\nPresbiterio.\nIl monumentale altare si sviluppa attorno al grande tabernacolo a forma di tempietto inserito in una nicchia di marmo scuro contornata da un ordine minore di colonne e sormontata da un timpano centinato. Attorno a questo \u00e8 la struttura dell'ordine maggiore con colonne binate chiusa dal timpano. Sopra al timpano angioletti con turiboli ed angeli inginocchiati guardano il gruppetto centrale di cherubini che sostiene in grande calice dorato del sacramento. L'effetto scenografico \u00e8 completato dall'affresco nella lunetta retrostante: dietro i raggi dell'ostia spuntano luminose nubi gialle a contrasto con la grisaglia pullulante di cherubini. Sul paliotto a bassorilievo un \"Cristo deposto e angeli\" del Torretto (1715). Sui basamenti delle quattro colonne esterne di nuovo le \"Virt\u00f9 teologali\" pi\u00f9 una accessoria, chiaramente riconoscibili dagli attributi canonici, scolpite tutte a rilievo appena accennato (1706). Le due a sinistra, la \"Fede\" con la sua grande croce e la \"Speranza\" con l'ancora di salvezza, sono opera piuttosto modesta dello sconosciuto tagliapietra \"Zuanne Zordoni\". Quelle di destra di fattura pi\u00f9 raffinata sono opera di Antonio Tarsia: la \"Carit\u00e0\", che accoglie e protegge i bambini, e la \"Penitenza\", che indossa una corona di spine e porta la un ramoscello spinoso ed una piccola croce.\nLe pareti laterali del presbiterio ospitano un cospicuo ciclo di pitture dedicate ai dodici apostoli realizzate grazie al lascito del patrizio Andrea Stazio (che fu per 35 anni un dei delegati alla ricostruzione della chiesa). Originariamente le tele erano collocate alla base delle dodici colonne laterali della chiesa. Alcuni decenni dopo furono sistemate nella collocazione attuale con l'aggiunta di due inserti pi\u00f9 tardivi a tema eucaristico, commissionati dalla Scuola del Santissimo. I dipinti, incorniciati e collegati tra loro da decorazioni a stucco con cherubini e volute floreali, sono tutti di diversi autori e costituiscono un importante compendio della pitture veneziana del primo settecento.\nSul soffitto il grande ovale su tela de \"Le Virt\u00f9 e due confratelli della Scuola del Santissimo Sacramento\" di Bartolomeo Litterini (1708) gi\u00e0 attribuito a Sebastiano Ricci.\nSagrestia.\nSi accede dalla porta a sinistra del presbiterio. A destra, sulla parete di fondo, si trova il dipinto seicentesco \"Cristo Morto\" di Pietro della Vecchia. Procedendo in senso antiorario si trova il tondo anonimo \"Miracolo del cieco\" \"nato\", seguono le due grandi tele \"Traiano ordina a Eustachio di sacrificare agli idoli\" di Giambattista Pittoni (dopo il 1753) e \"Traiano ordina ad Eustachio di combattere\" di scuola tiepolesca attribuibile a Giustino Menescardi (dopo il 1753). Sull'altare si trova la pala seicentesca della \"Crocifissione e le Pie Donne\" di Maffeo Verona e sulla parete sinistra \"Sant\u2032Eustachio in prigione\" di Bartolomeo Litterini seguito da un altro tondo, in pendant con quello di fronte, una \"Predica di Cristo\". Sul soffitto una \"Resurrezione\" di scuola tedesca del XVII secolo. Subito sotto al soffitto corre un lungo fregio dipinto predisposto ad accogliere i ritratti dei pievani, \u00e8 rimasto per\u00f2 inutilizzato dopo i primi.\nOrgano.\nIn controfacciata si trova il grande organo a canne di Gaetano Callido (1772, opus 75, 1 tastiera, pedaliera, 15 registri), in sostituzione di uno strumento precedente. L'ampia cantoria e la cassa sono riccamente decorate con festoni, motivi vegetali, cherubini e angeli musicanti, decorazioni realizzate tra il 1718 ed il 1720 da tale \"Mistro Cassan\", che non vennero alterate dalla installazione del suddetto organo."}
{"id": "1618122", "revid": "110724097", "url": "https://it.wikipedia.org/wiki?curid=1618122", "title": "Phoenix onagadori", "text": "La Phoenix Onagadori \u00e8 un'antica razza ornamentale di pollo originaria del Giappone, caratterizzata dalla crescita continua delle penne della coda, che nel maschio pu\u00f2 raggiungere la lunghezza eccezionale di oltre 8 metri. Secondo studiosi giapponesi la razza sarebbe nata durante il Periodo Edo nel corso del XVII secolo. La razza si presenta in diverse variet\u00e0 di colore, \u00e8 molto famosa per la sua bellezza ma \u00e8 molto rara, e necessita di cure particolari e costanti.\nOrigini.\nLe origini di questa razza rimangono piuttosto ignote, e la letteratura giapponese non offre nulla di certo al riguardo. Tuttavia i giapponesi sostengono che la Onagadori sia nata durante la met\u00e0 del Periodo Edo, come mutazione spontanea della Phoenix Shokoku. La tradizione orale ha trasmesso la storia del principe Yamanouchi della Prefettura di K\u014dchi, nella penisola meridionale dell'isola Shikoku, il quale fece adornare gli elmi e le lance dei propri soldati con lunghe penne di gallo, in onore dell'imperatore Tenno. I sudditi del principe che allevavano i polli a questo scopo erano esenti da tasse. Da questo periodo (1655 circa) in poi, l'allevamento di polli con penne caudali a crescita continua inizi\u00f2 a svilupparsi sempre di pi\u00f9; Tekeichi Riuemon di Shinohara nella provincia di Kochi \u00e8 stato una delle pi\u00f9 importanti figure nello sviluppo e selezione della razza, per cui il pollo fu chiamato inizialmente Shinoharato, in onore alla citt\u00e0 dell'allevatore. Successivamente questi uccelli vennero battezzati Nagaodori, ovvero \"pollame onorevole\"; in seguito vennero chiamati anche Tosa, in riferimento alla provincia dove venivano maggiormente allevati.\nNel 1857 il botanico Koyu Nishimura pubblic\u00f2 un libro dove cita ampiamente la razza. Da qui in poi la Onagadori divenne famosa per tutti i giapponesi, e ottenne uno standard di purezza nei primi del Novecento, durante il Periodo di Taish\u014d.\nCaratteristiche morfologiche.\nLa Onagadori rappresenta un fenomeno eccezionale tra le razze avicole, grazie a una combinazione di geni, soprattutto uno chiamato \"nm\", che causa la crescita continua delle penne caudali. La coda della femmina \u00e8 lunga, ma non continua a crescere per tutta la vita. \nLa testa di questi uccelli \u00e8 piccola e aggraziata, con una cresta semplice proporzionata al capo. Gli occhi hanno iride rosso arancio e gli orecchioni sono piccoli e bianchi. Il becco \u00e8 mediamente lungo e i bargigli sono fini e di media grandezza.\nIl collo \u00e8 di media lunghezza, con abbondante mantellina le cui penne, nel gallo, raggiungono il dorso e le ali. Il dorso \u00e8 lungo e largo, e si assottiglia verso la coda. Le penne del groppone dei galli sono sottili e molto lunghe. Le ali sono lunghe, aderenti al corpo ma leggermente pendenti. La coda \u00e8 ricca, portata in basso, lunga e quasi orizzontale nella femmina, e con falciformi a crescita continua nel gallo, che possono facilmente superare gli 8 metri di lunghezza; questa penne crescono per tutta la vita dell'animale.\nL'addome \u00e8 pieno, rotondo e prominente. Le zampe sono di media lunghezza, con tarsi sottili e di colore giallo. Il peso va da 2,000 a 2,500 g nel gallo, e da 1,500 a 2,000 g nella gallina.\nColorazioni.\nLa razza si presenta in diverse variet\u00e0 di colore: \"bianca\", \"collo arancio\", \"collo argento\", \"collo oro\", \"nera\".\nQualit\u00e0.\nSi tratta di una bellissima razza allevata unicamente a scopo ornamentale e di esposizione. I galli allevati per essere esibiti nelle mostre avicole vengono tenuti su appositi trespoli o in gabbie adatti a non rovinare le meravigliose penne della coda; l'allevatore poi ogni giorno arrotola e lega accuratamente con delle bretelle queste penne sul dorso dell'animale, che viene lasciato libero di scorrazzare per qualche ora. Gli uccelli destinati alla riproduzione solitamente invece vengono allevati senza preoccuparsi dei danni alle penne. Grazie a questa straordinaria caratteristica la Phoenix Onagadori \u00e8 una razza conosciuta in tutto il mondo, ma sono pochissimi ad allevarla, visto che richiede molte attenzioni. Va da s\u00e9 che questi polli siano molto rari e anche costosi. Le uova sono bianco crema."}
{"id": "1618123", "revid": "320578", "url": "https://it.wikipedia.org/wiki?curid=1618123", "title": "Giapponese onagadori", "text": ""}
{"id": "1618126", "revid": "1805885", "url": "https://it.wikipedia.org/wiki?curid=1618126", "title": "Audimovie", "text": "Audimovie \u00e8 una societ\u00e0 nata con lo scopo di rilevare e diffondere i dati sugli spettatori nelle sale cinematografiche italiane.\nStoria.\nNel 2007 decidono di fondare la societ\u00e0:\nLa presentazione della societ\u00e0 \u00e8 avvenuta il 5 giugno 2007 a Milano, e il 7 giugno dello stesso anno a Roma.\nI primi dati ad essere stati messi a disposizione sono stati quelli relativi al periodo compreso tra gennaio ed aprile 2007.\nAnalisi quantitativa.\nRaccolta.\nAl termine di ogni serata, si rileva (tramite telefono, fax o computer) il numero di spettatori, suddiviso per ogni spettacolo, su un campione di circa 3000 schermi in 1100 complessi cinematografici in 480 citt\u00e0 italiane. Riversamento nel data center di Cinetel.\nPubblicazione.\nLe informazioni sono rese disponibili ogni 15 del mese circa, gratuitamente (spettatori totali in Italia, suddivisi per area geografica regione, o tipo di struttura cinematografica; film pi\u00f9 visti; complessi cinematografici pi\u00f9 frequentati) ed a pagamento (dati dettagliati per ciascuna concessionaria di pubblicit\u00e0 e per ciascuno dei circuiti di vendita degli spazi pubblicitari).\nAnalisi qualitativa.\nL'analisi qualitativa \u00e8 attualmente (febbraio 2008) in via di definizione. Gli obiettivi sono di ricostruire le caratteristiche socio-demografiche degli spettatori, e le loro abitudini di frequenza al cinema"}
{"id": "1618132", "revid": "729019", "url": "https://it.wikipedia.org/wiki?curid=1618132", "title": "Stazione di Lastra a Signa", "text": "La stazione di Lastra a Signa \u00e8 una fermata ferroviaria al servizio dell'omonima cittadina.\nposta su un viadotto.\nFa parte della Ferrovia Leopolda.\nLa stazione si trova nel nuovo tratto Bivio/PC Samminiatello e il Bivio/PC Renai, della linea ferroviaria Firenze-Pisa, inaugurato nel 2006, che evita il tratto tortuoso via Signa, e viene utilizzato dai treni veloci.\n\u00c8 dotata di due binari con banchine e piccole pensiline. Vi fermano solo i treni Regionali che vanno a Firenze SMN, Livorno, Pisa e Campiglia Marittima e paesi limitrofi.\nNella stazione non esiste biglietteria n\u00e9 personale di terra, e le informazioni sia visive che sonore sono automatizzate.\nServizi.\nLa fermata dispone di:"}
{"id": "1618136", "revid": "174925", "url": "https://it.wikipedia.org/wiki?curid=1618136", "title": "XII dinastia", "text": ""}
{"id": "1618142", "revid": "287204", "url": "https://it.wikipedia.org/wiki?curid=1618142", "title": "FedExForum", "text": "Il FedExForum \u00e8 un palazzetto polivalente situato nel centro di Memphis, Tennessee. Ospita i Memphis Grizzlies di NBA e la squadra maschile di basket dell'University of Memphis (i \"Tigers\"). Entrambe le squadre giocavano precedentemente alla Pyramid Arena. I diritti di denominazione sono stati acquistati nel 2004 dalla pi\u00f9 famosa azienda di Memphis, la FedEx."}
{"id": "1618143", "revid": "486946", "url": "https://it.wikipedia.org/wiki?curid=1618143", "title": "Formula 1 Anno 1951", "text": ""}
{"id": "1618144", "revid": "322321", "url": "https://it.wikipedia.org/wiki?curid=1618144", "title": "Chiesa di San Nicola da Tolentino (Venezia)", "text": "La chiesa di San Nicola da Tolentino detta I Tolentini \u00e8 un luogo di culto cattolico del XVI-XVII secolo della citt\u00e0 di Venezia, nel sestiere di Santa Croce, non lontano da Piazzale Roma. L'annesso convento dei Tolentini \u00e8 sede dell'Universit\u00e0 IUAV di Venezia (facolt\u00e0 di architettura).\nStoria.\nLa chiesa fu progettata e realizzata da Vincenzo Scamozzi tra il 1591 ed il 1602.\nSuccessivamente Andrea Tirali aggiunse alla facciata incompiuta, un pronao con timpano e sei colonne corinzie (1706-1714).\nCome nel caso della chiesa di San Salvador, anche questa chiesa fu colpita durante i bombardamenti austriaci del 1849: una palla di cannone, caduta di fronte all'altare maggiore sfondando la finta cupola, \u00e8 ora incastonata nella facciata, a ricordo dell'episodio.\nDal 2010, unita alla parrocchia di San Pantalon, \u00e8 sede della pastorale universitaria di Venezia.\n\u00c8 sede ufficiale dell'\"Orchestra Mosaico Barocco\" e del \"Quintetto Reale\", cui direttore e organista titolare nella chiesa \u00e8, dal 2002, il maestro Marco Basso.\nDescrizione.\nL'interno della chiesa \u00e8 decorato con dipinti del XVII secolo. Vi sono conservate opere di Jacopo Palma il Giovane e del Padovanino.\nSono qui sepolti i dogi Giovanni I Corner, Francesco Corner, Giovanni II Corner e Paolo Renier.\nIl monumento funebre del patriarca Gianfrancesco Morosini fu eseguito dallo scultore genovese Filippo Parodi.\nL'altare \"alla romana\" in commessi di marmi policromi, con il grande tabernacolo a forma di tempietto come allegoria del Santo Sepolcro, fu disegnato da Baldassarre Longhena. I due angeli adoranti e sei angeli cariatidi sono di Giusto Le Court.\nOrgano a canne.\nLa chiesa ospita l'organo costruito da Pietro Nachini nel 1754 quasi totalmente intatto, sito in\ncantoria lignea in catino absidale ornata da due putti alati in legno dorato ai lati. La cassa dello strumento presenta decori in legno cesellato \nraffiguranti due teloni discendenti dal centro del timpano che sovrasta la cassa andando a terminare nelle ali laterali dello strumento; a questa decorazione finemente dipinta color oro sono appese sculture lignee di strumenti a fiato e originali antichi strumenti a corda di pregiata fattura artigianale, anche questi dipinti in oro."}
{"id": "1618146", "revid": "2014155", "url": "https://it.wikipedia.org/wiki?curid=1618146", "title": "Maria Anna Sofia di Sassonia", "text": "Biografia.\nNon avendo avuto ne figli ne eredi, Maria Anna negozi\u00f2 col Re Federico II di Prussia dopo la morte del marito, nel 1777 per assicurare l'indipendenza della Baviera contro le mire espansionistiche dell'Austria e per supportare i diritti di successione del ramo dei Wittelsbach del Palatinato-Zweibr\u00fccken-Birkenfeld in Baviera, sin quando il nuovo Elettore Carlo Teodoro non procedette nel cedere la Bassa Baviera all'Austria. Venne perci\u00f2 concluso un trattato segreto con l'Imperatore Giuseppe II il quale, in cambio della Bassa Baviera, avrebbe ricevuto i domini bavaresi nei pressi dei Paesi Bassi, come J\u00fclich e Berg.\nIl piano fall\u00ec e diede il via allo scoppio della Guerra di successione bavarese nel 1778, nella quale il Re di Prussia imped\u00ec il tentativo austriaco di impadronirsi della Baviera. Quando l'Imperatore Giuseppe II tent\u00f2 nuovamente di attaccare nel 1784, Federico cre\u00f2 il F\u00fcrstenbund.\nMaria Anna trascorse il resto della propria vita nel Palazzo di F\u00fcrstenried e si guadagn\u00f2 la gratitudine del popolo bavarese e degli eredi del ramo di Zweibr\u00fccken, tra cui spiccavano Carlo II, Duca di Zweibr\u00fccken e suo fratello Massimiliano, che infine succedette a Carlo Teodoro nel 1779."}
{"id": "1618153", "revid": "192549", "url": "https://it.wikipedia.org/wiki?curid=1618153", "title": "Scifati", "text": ""}
{"id": "1618156", "revid": "144796", "url": "https://it.wikipedia.org/wiki?curid=1618156", "title": "Oettingen-Oettingen", "text": ""}
{"id": "1618158", "revid": "15756", "url": "https://it.wikipedia.org/wiki?curid=1618158", "title": "Chiesa di Santo Stefano (Venezia, San Marco)", "text": "La chiesa di Santo Stefano \u00e8 un luogo di culto cattolico della citt\u00e0 di Venezia, situato nel campo omonimo nel sestiere di San Marco, non lontano dal Ponte dell'Accademia.\nStoria.\nLa chiesa venne edificata tra la fine del XIII secolo e l'inizio del XIV secolo dai frati eremitani di Sant'Agostino, che si erano stabiliti a Venezia verso la fine del Duecento. Venne riedificata nel XIV secolo e sub\u00ec consistenti ampliamenti nel corso del XV secolo. Nel 1810 con la soppressione degli ordini religiosi fu separata dal convento e divenne parrocchiale.\nLa chiesa fu spesso teatro di episodi di violenza, tanto che per questo motivo nel corso dei secoli venne sconsacrata per ben sei volte.\nLa chiesa fa parte dell'associazione Chorus Venezia.\nDescrizione.\nLa chiesa \u00e8 a pianta basilicale, curiosamente trapezoidale nella navata centrale con un deciso restringimento verso l'abside. Le partizioni della facciata, in quanto ortogonali agli assi delle tre navate, presentano sulle ali una leggera flessione rispetto al piano centrale. Altra particolarit\u00e0 della struttura \u00e8 che gli agostiniani vollero un notevole approfondimento del presbiterio per accogliervi il coro cosicch\u00e9 la struttura si trova scavalcare lo stretto Rio di Santo Stefano.\nLa chiesa di Santo Stefano si affaccia su Campo Santo Stefano con il fianco destro. In esso si aprono varie monofore ogivali e, nella campata centrale delle tre visibili da fuori, anche un portale laterale con cornicione marmoreo scolpito.\nLa facciata appare molto pi\u00f9 imponente di quanto lo sia poich\u00e9 si affaccia su una strada molto angusta. Nella fascia superiore vi sono un rosone al centro e due bifore gotiche ai lati. In quella inferiore, in asse con la finestra centrale, si trova l'imponente portale, opera di Bartolomeo Bon che lo realizz\u00f2 nel 1442 e caratterizzato da una lunetta in stile gotico fiorito, il cui perimetro inflesso all'esterno e decorato con ampie fiammeggiature fitomorfe, acuto all'interno e ornato da archetti pensili trilobati. Ai due lati della lunetta, vuota al centro, si trovano due snelle gugliette a pianta ottagonale, mentre alla sommit\u00e0 dell'arco, sopra l'altorilievo di un angelo porta cartiglio, vi \u00e8 una piccola statua marmorea raffigurante un \"Cristo Pantocratore\".\nInterno.\nL'interno \u00e8 ripartito in tre navate da colonne sorreggenti sei archi ogivali per lato. Le colonne sono alternatamente in marmo bianco greco e rosso di Verona con capitelli dipinti e dorati nello stile trecentesco anch'essi di disegno alternato in accordo con il colore dei fusti. Le pareti sono interamente rifinite con un \"regalzier\" (finto ammattonato) policromo,\nLa navata centrale, illuminata, oltre che dalle finestre della facciata e quelle al lato sinistro, anche da finestre a lunetta aperte nel Settecento, \u00e8 coperta da un soffitto, tipicamente veneto, a carena di nave a profilo pentalobato e cucito da travi rinforzate da barbacani a circa otto metri da terra.\nAll'inizio della navata e la grande lastra tombale in pietra e bronzo che copre le spoglie del doge Francesco Morosini, il Peloponnesiaco, opera del 1694 di Antonio Gaspari e Filippo Parodi.\nSopra il portale in controfacciata si trova il maestoso monumento dedicato a Domenico Contarini, generale veneziano morto dopo il 1533, che fu eretto dai discendenti solo verso il 1650. La grande struttura architettonica \u00e8 tripartita da un elemento centrale ad arco trionfale marcato da colonne binate, coronato da un timpano e affiancato da pi\u00f9 strette partizioni coperte simmetricamente da un arco spezzato. Il centro ospita la statua equestre lignea del condottiero mentre sull'ala sinistra \u00e8 posto il busto di Angelo Contarini, Procuratore di San Marco e Ambasciatore della Repubblica, fratello del doge Domenico II. L'ala destra, predisposta per un altro busto commemorativo, \u00e8 rimasta vuota come sottolineato dall'assenza di un epitaffio presente invece negli altri due alti basamenti.\nAl di sotto, a sinistra della porta d'ingresso \u00e8 il monumento funerario del senatore veneziano Antonio Zorzi (\u20201588) con un busto marmoreo della scuola di Alessandro Vittoria, mentre a destra \u00e8 l'elegante arcosolio lombardesco di Giacomo Surian (\u20201488).\nL'abside poligonale, che \u00e8 anche un ponte sotto al quale scorre un rio navigabile, \u00e8 chiusa da una transenna marmorea sotto la quale si trova l'altar maggiore.\nNella navata di sinistra \u00e8 collocato il monumento funebre del celebre condottiero Bartolomeo d'Alviano, morto a Ghedi nel 1515 e qui trasportato dai suoi soldati.\nLa sagrestia ospita quattro tele di Jacopo Tintoretto: \"Resurrezione\", l\"Ultima Cena\", \"Cristo lava i piedi agli apostoli\" e l\"Orazione nell'orto\". Altro grande artista presente in questo stesso spazio \u00e8 Antonio Vivarini con due notevoli opere: \"San Nicola di Bari\" e \"San Lorenzo martire\". \u00c8 presente anche la tela di Pomponio Amalteo con la raffigurazione del \"Battesimo di Cristo\".\nNel chiostro delle sculture spicca la stele funeraria a ricordo di Giovanni Falier opera del 1808 di Antonio Canova.\nCampanili.\nIl campanile della chiesa, alto 66 m, sebbene pi\u00f9 antico appare di impianto tardorinascimentale con una cella a tre archi e sovrastato da un tamburo ottagonale. Il 7 agosto 1585 fu colpito da un fulmine e la cella campanaria and\u00f2 bruciata con la perdita delle campane; le parti distrutte della porzione superiore furono presto ripristinate ma non venne ricostruita la cuspide come in origine. \u00c8 visibilmente caratterizzato da un'accentuata pendenza, che, pur non presentando particolari rischi, viene comunque continuamente monitorata. Dopo che nell'agosto 1902 si manifestarono alcuni cedimenti \u2013 ed il campanile di san Marco era appena crollato \u2013 si prese seriamente in esame la questione della stabilit\u00e0 dell'opera, e in consiglio comunale qualcuno ne propose anche la demolizione. Nel 1904 venne consolidato dall'ingegnere Crescentino Caselli. La sporgenza alla base della cella campanaria \u2013 cio\u00e8 a due terzi dell'altezza totale \u2013 fu misurata in 1,72 metri per cui si dovette cinturare la base della torre e addossargli dei contrafforti impostati su una pi\u00f9 ampia piattaforma di fondazione. L'obiettivo era di contenere la successiva flessione entro 1,9 metri, durante il restauro e la posa dei nuovi sistemi di controllo del 2005 misurava 2,0 metri. Durante l'opera di rinforzo venne cautelativamente sospeso l'utilizzo delle campane e si provvide a costruire un piccolo campanile a vela sopra la sagrestia, ancora visibile dal campo Santo Stefano. Sulla trabeazione del grazioso manufatto, disegnato da Giovanni Sardi in stile gotico-veneziano, spicca la scritta \"Donec major silet\" (\"Fintanto che il maggiore tace\").\nCampane.\nIl pendente campanile ospita un concerto di 3 campane elettrificate a battaglio cadente intonate in scala maggiore di Re3 (Re3, Mi3, Fa#3), fuse dalla fonderia De Poli di Ceneda (TV) nel 1879 (la mezzana fu sostituita con una nuova nel 2008, e la vecchia, ormai crepata, \u00e8 conservata in chiesa, assieme a quella della vicina ex chiesa di San Vidal, fusa da Salvatore da Venezia nel 1417). \u00c8 presente anche un campanello a slancio di nota Re#4 calante, fuso nel 1753 dal fonditore locale Sigismondo Alberghetti.\nReliquie.\nSi conserva il corpo di santo Stefano protomartire.\nParticolarit\u00e0:\nSotto l'altare della chiesa passa un canale, navigabile solo con bassa marea.\nChiostro.\nDalla porta della navata di sinistra si accede al chiostro, risalente al 1529 e progettato dallo Scarpagnino dopo un precedente incendio.\nAl centro vi \u00e8 una vera da pozzo ed \u00e8 cinto tutto intorno da un portico con colonne ioniche architravate; le facciate erano state affrescate dal Pordenone con scene tratte dal \"Vecchio\" e \"Nuovo Testamento\". Tre di questi, staccati dalla parete ovest, sono ora conservati alla Galleria Giorgio Franchetti presso la Ca' d'Oro e sono:"}
{"id": "1618169", "revid": "1543377", "url": "https://it.wikipedia.org/wiki?curid=1618169", "title": "Sasami - Mah\u014d sh\u014djo club", "text": " \u00e8 un anime di 26 episodi che vede protagonista Sasami ed altri personaggi dell'universo di \"Chi ha bisogno di Tenchi?\", in particolar modo quelli di \"Magica pretty Sammy\". Tuttavia, questa serie non ha nulla a che vedere con essa, anche per quanto riguarda il disegno e lo stile di animazione. In Giappone, la serie \u00e8 stata trasmessa da WOWOW ed \u00e8 stata divisa in due stagioni di 13 episodi l'una: la prima \u00e8 andata in onda dal 13 aprile 2006 al 13 luglio 2006, mentre la seconda dal 6 ottobre 2006 all'11 gennaio 2007.\nTrama.\nSasami Iwakura \u00e8 dotata di poteri magici fin dalla nascita, ma all'et\u00e0 di tre anni i suoi genitori le hanno vietato di usarli e quindi li mantiene segreti. All'inizio del nuovo anno scolastico, per\u00f2, Sasami incontra la professoressa Washu e il suo animaletto Ryo-Ohki, e la sua vita subisce un cambiamento. Sasami scopre cos\u00ec di far parte delle \"Majo\" o \"Magical Girls\", esseri magici che hanno vissuto in armonia con gli umani per moltissimi anni nascondendo i propri poteri, confondendosi tra la gente comune.\nNella prima stagione, Sasami, Misao, Makoto, Tsukasa e Anri devono imparare a padroneggiare i loro poteri grazie all'aiuto di Washu e di Daimon, entrando a far parte del loro club di cucina. Alla fine dell'addestramento, le ragazze vanno nel Regno della Magia per competere contro altre squadre magiche.\nNella seconda stagione, Sasami e le amiche sono riuscite a impressionare la Strega Suprema, che vuole il loro aiuto per cambiare il mondo umano, troppo corrotto. Le ragazze, soprattutto Misao, non devono solo imparare a controllare i propri poteri, ma anche affrontare le proprie paure."}
{"id": "1618171", "revid": "767487", "url": "https://it.wikipedia.org/wiki?curid=1618171", "title": "Facciamo paradiso", "text": "Facciamo paradiso \u00e8 un film del 1995 diretto da Mario Monicelli, liberamente tratto da uno dei racconti della raccolta \"Vite di uomini non illustri\" di Giuseppe Pontiggia.\nL'opera delinea un ritratto della societ\u00e0 italiana a partire dal secondo dopoguerra, anche immaginandone gli sviluppi fino al 2011, nel raccontare la vita della protagonista, attraverso gli eventi che hanno fortemente caratterizzato e modificato i rapporti sociali nell'ultima met\u00e0 del XX secolo, visti e vissuti in un'ottica femminile.\nIl film ebbe valutazioni poco favorevoli da parte della critica cinematografica che sottoline\u00f2 la superficiale trattazione dei temi politici, particolarmente del 1968 e del femminismo, e la scarsa identificazione con il personaggio, da parte di Margherita Buy."}
{"id": "1618175", "revid": "123358491", "url": "https://it.wikipedia.org/wiki?curid=1618175", "title": "Chiesa di San Zulian", "text": "La chiesa di San Zulian (dialetto veneziano per \"San Giuliano\") \u00e8 un edificio religioso della citt\u00e0 di Venezia, situato nell'omonimo campo del sestiere di San Marco, non lontano dalla piazza omonima. \nStoria.\nLa chiesa \u00e8 intitolata al martire san Giuliano, che con la moglie Basilissa sub\u00ec il martirio negli anni tra 302 e 304 nella Tebaide.\nAgli inizi del XII secolo la chiesa risultava soggetta alla speciale giurisdizione della basilica di San Marco e del suo primicerio: era dunque separata dalla diocesi di Castello e, dopo il 1451, dal Patriarcato di Venezia.\nSolo nel 1804, con la soppressione della giurisdizione marciana e l'unione dei capitoli canonici di San Marco e San Pietro di Castello, la chiesa di San Zulian pass\u00f2 sotto l'autorit\u00e0 patriarcale.\nLa \"Cronaca\" del Doge Andrea Dandolo, scritta a met\u00e0 del '300, pone la fondazione della chiesa di San Giuliano nell'832. Il primo documento certo sull'esistenza della chiesa risale al 1061.\nNel 1205 un incendio devasta la citt\u00e0 e la chiesa di San Giuliano, che venne riedificata.\nA met\u00e0 del '500 la chiesa duecentesca \u00e8 ormai pericolante e la ricostruzione si intreccia con la straordinaria figura di medico ed erudito Tommaso Rangone da Ravenna (1493-1577). Nel 1553 il Rangone ottiene dal Senato della Repubblica che venga accolta la sua offerta di ricostruire la facciata della chiesa di San Giuliano: in cambio egli potr\u00e0 collocarvi la propria statua. In corso d'opera il tetto della vecchia chiesa crolla. Il Rangone contribuisce alla spesa ottenendo in cambio che la sua tomba sia collocata al centro del presbiterio.\nLa facciata di questa chiesa venne realizzata da Jacopo Sansovino, ma dopo la sua morte nel 1570 subentrer\u00e0 Alessandro Vittoria. Ai due lati del portale principale vi sono due iscrizioni, una in lingua greca e l'altra in ebraico, che celebrano il medico e filosofo ravennate Tommaso Rangone, che finanzi\u00f2 il rifacimento della facciata in cambio della sua trasformazione in un monumento a propria esaltazione. In particolare la scritta in lingua latina fornisce dati biografici e informazioni di natura giuridica, quella in greco vanta i meriti culturali dell'uomo e quella in ebraico ricorda la possibilit\u00e0 di realizzare sulla terra il progetto divino di vivere fino a 120 anni.\nNella lunetta del frontone il Rangone si erge su un'urna funebre, rivestito della toga dottorale mentre consegna ai posteri la sintesi del suo sapere avvolto in una complessa simbologia. Nella mano destra, invece della penna, tiene i rimedi del Nuovo Mondo: la sottile e lunga radice con il viticcio della salsapariglia ed il ramo con le foglie lanceolate del guaiaco.\nRicordiamo che il Rangone doveva la sua fortuna anche economica alla cura della sifilide nel secolo della prima virulenta diffusione.\nDescrizione.\nL'interno dell'edificio si presenta ad una sola navata, pressoch\u00e9 quadrata, con il presbiterio rettangolare coperto da una volta a crociera, affiancato da due piccole cappelle.\nAll'interno di San Giuliano il tono fondamentale della decorazione che ricopre pareti e soffitto \u00e8 dato da opere del decennio successivo alla consacrazione, avvenuta nel 1580.\nSi possono individuare tre percorsi fondamentali:\nGli altari sono in tutto sette: notevole \u00e8 la pala del monumentale altare maggiore (opera di Giuseppe Sardi), con una \"Incoronazione della Vergine e santi\" firmata da Gerolamo Santacroce.\nL'organo in una cantoria sulla contro-facciata fu costruito da Gaetano Callido. Risale dal 1764 Op.12."}
{"id": "1618178", "revid": "287204", "url": "https://it.wikipedia.org/wiki?curid=1618178", "title": "Avar\u00e9", "text": "Avar\u00e9 \u00e8 un comune del Brasile nello Stato di San Paolo, parte della mesoregione di Bauru e della microregione di Avar\u00e9."}
{"id": "1618179", "revid": "124829555", "url": "https://it.wikipedia.org/wiki?curid=1618179", "title": "Li nepute de lu sinneco", "text": "Li nepute de lu sinneco \u00e8 una commedia scritta nel 1885 da Eduardo Scarpetta e dallo stesso autore rappresentata per la prima volta nello stesso anno.\nIl ciclo scarpettiano di Eduardo De Filippo.\nPrefazione.\nEduardo de Filippo nel testo intitolato \"Eduardo De Filippo presenta Quattro commedie di Eduardo e Vincenzo Scarpetta\" (edizioni Einaudi, Collana \"Gli struzzi\", Torino 1974), di cui ha curato la redazione, scrive di voler presentare la carriera di drammaturgo di Eduardo Scarpetta attraverso le sue commedie pi\u00f9 significative delle quali \"Lu curaggio de nu pompiere napulitano\" rappresenta il momento dell'esordio, \"Li nepute de lu sinneco\" il periodo pi\u00f9 maturo artisticamente che raggiunger\u00e0 la punta pi\u00f9 alta con \"Na santarella\". Dopo il ritiro dalle scene di Eduardo Scarpetta la sua opera fu ben proseguita dal figlio Vincenzo che con la quarta commedia \"'O tuono 'e marzo\" ben s'inserisce nell'eredit\u00e0 scarpettiana.\nCi\u00f2 che pi\u00f9 ha caratterizzato l'arte di Eduardo Scarpetta e che si riflette in queste quattro opere, \u00e8 stata, secondo Eduardo, la capacit\u00e0 di introdurre continui rinnovamenti non solo nella composizione delle sue commedie, ma in tutti gli aspetti dell'arte scenica: dalla recitazione, al trucco del volto, alle scene.\nCon una breve introduzione a ciascuna delle commedie Eduardo poi si propone di dare alcune notizie su il mondo del teatro di allora.\nIntroduzione alla commedia.\nRiferisce Eduardo, nell'introduzione a questa commedia, alcune considerazioni di Eduardo Scarpetta che, nel suo libro di memorie \"Cinquant'anni di palcoscenico\", si riprometteva di cambiare radicalmente la struttura della commedia napoletana.\nGli attori dovevano attenersi fedelmente al copione ed evitare quelle lunghe e, alla fine, noiose recitazioni a soggetto che avevano sino ad allora caratterizzato la farsa napoletana. Gli autori dei testi infine dovevano capire che non la plebe, triste e immiserita protagonista, pu\u00f2 essere fonte di comicit\u00e0 nella commedia ma la borghesia con le sue ridicoli contraddizioni tra ci\u00f2 che \u00e8 e ci\u00f2 che vuole apparire di essere, con il suo linguaggio semicolto che oscilla tra la lingua e il dialetto.\nQuindi, come gi\u00e0 avveniva nel teatro in lingua, Scarpetta diresse la sua attenzione alle pochades e ai vaudevilles di cui per\u00f2 conservava solo l'impianto di base, mentre modificava la trama, l'ambiente e i personaggi, questi ultimi attinti alla realt\u00e0 sociale napoletana e alle tradizioni del teatro dialettale sino a rifarsi persino a certi personaggi dell'antica commedia dell'Arte con il risultato che le versioni napoletane degli originali francesi riuscivano per il pubblico superiori per interesse e comicit\u00e0.\nCos\u00ec avvenne per questa commedia che tradotta dalla pi\u00e8ce originale francese \"Le droit d'un aine\" fu dapprima rappresentata in Napoli con il titolo \"Una notte fatale\", nel 1882, dalla compagnia dei Franceschini ed accolta quasi ovunque con fischi e scarso interesse dal pubblico. Scarpetta invece credeva nelle possibilit\u00e0 comiche di questo vaudeville, e dopo averci lavorato a lungo, lo fece rappresentare con ll titolo \"Li nepute de lu sinneco\" ottenendo grandi successi di pubblico.\nIn questa fase della sua produzione artistica Scarpetta introdusse anche delle riforme nelle scene e nella recitazione. La scena ora veniva allestita in maniera lussuosa e sgargiante, gli attori, con un trucco del viso meno accentuato, indossavano costumi sfarzosi e, non pi\u00f9 preoccupati di non voltare le spalle al pubblico, adottavano una recitazione pi\u00f9 agile e spontanea.\nLa trama.\nIl sindaco di Pozzano, il benestante Ciccio Sciosciammocca, ha due nipoti, Felice, un bravo ragazzo che compie i suoi studi diligentemente a Milano, e Silvia, che per seguire un innamorato segreto, Achille, \u00e8 scappata dal collegio. Ciccio ha deciso di lasciare la sua eredit\u00e0 a Felice che durante il viaggio per incontrare lo zio ha baciato casualmente una giovane, Nannina, ed ora \u00e8 inseguito dal fratello di questa che gliela vuole far pagare. Avverte allora lo zio con una lettera che rimander\u00e0 la partenza per qualche tempo. Il suo biglietto per\u00f2 viene intercettato da Silvia che si traveste da uomo per sostituirsi a lui e presentarsi come se fosse Felice all'ingenuo zio. A questo punto, per\u00f2, arriva anche Felice nelle vesti di donna per sfuggire al fratello della giovane da lui oltraggiata.\nNel corso della commedia la trama si intriga sempre di pi\u00f9 sino alla conclusione finale dove si chiarisce tutto. Ciccio Sciosciammocca perdoner\u00e0 i due intriganti nipoti che coroneranno i loro sogni d'amore: Silvia sposer\u00e0 Achille e Felice la giovane compromessa Nannina."}
{"id": "1618181", "revid": "767487", "url": "https://it.wikipedia.org/wiki?curid=1618181", "title": "Pasquale Casale", "text": "Carriera.\nGiocatore.\nCresciuto nelle giovanili del , esordisce con la maglia azzurra a diciassette anni il 16 maggio 1976 in -Napoli (0-1): \nNell'Avellino realizza la rete che consente ai Lupi, contro il Vicenza di Rossi, di conquistare i punti per la prima salvezza in massima serie.\nNel suo curriculum le maglie di Napoli, Lucchese, Avellino, (che nella stagione 1981-82 conduce in Serie A andando a segno ben 15 volte), , Cagliari, Benevento, Sorrento e Ischia Isolaverde. \u00c8 stato pi\u00f9 volte Nazionale Under-21.\nIn carriera ha totalizzato complessivamente 89 presenze e 7 reti in Serie A, e 96 presenze e 18 reti in Serie B.\nAllenatore.\nDopo il termine dell'attivit\u00e0 agonistica ha intrapreso la carriera di allenatore. \u00c8 stato sulla panchina di Ischia Isolaverde, Avellino, Juve Stabia, Atletico Catania, Fidelis Andria, , Gela e Nocerina.\nDopo il ritiro.\nDa anni Pasquale Casale \u00e8 un opinionista molto apprezzato, in televisione ha partecipato in diverse trasmissioni sportive di emittenti locali campane, tra cui \"Tifosi Napoletani\" di Gennaro Montuori, \"Campania Sport\" di Iannicelli e Chiariello, \"Tifosi\" di Raffaele Auriemma."}
{"id": "1618182", "revid": "599013", "url": "https://it.wikipedia.org/wiki?curid=1618182", "title": "\u0141ukasz Gargu\u0142a", "text": "Carriera.\nClub.\nDopo aver giocato nelle serie minori, Gargu\u0142a pass\u00f2 nel 2002 al Be\u0142chat\u00f3w. L'arrivo in prima divisione fu positivo, con il calciatore che aiut\u00f2 la sua squadra a non retrocedere nella stagione 2005-2006. Nella stagione successiva gioc\u00f2 un ruolo da protagonista nella corsa alla vittoria del campionato, perso per un punto a vantaggio dello Zag\u0142\u0119bie Lubin. Nel 2009 passa al Wis\u0142a Cracovia in cui milita fino al 2015.\nDal 2015 in poi gioca con il Miedz Legnica.\nNazionale.\nHa al suo attivo 16 presenze in Nazionale, impreziosite anche da un gol. Debutt\u00f2 con una rete nella sconfitta contro la per 3-1, prima gara di qualificazione al . \u00c8 stato convocato dal CT Leo Beenhakker per disputare la rassegna europea."}
{"id": "1618184", "revid": "287204", "url": "https://it.wikipedia.org/wiki?curid=1618184", "title": "\u00c1guas de Santa B\u00e1rbara", "text": "\u00c1guas de Santa B\u00e1rbara \u00e8 un comune del Brasile nello Stato di San Paolo, parte della mesoregione di Bauru e della microregione di Avar\u00e9."}
{"id": "1618189", "revid": "729019", "url": "https://it.wikipedia.org/wiki?curid=1618189", "title": "Scott Norton", "text": "\u00c8 noto per aver lottato nella World Championship Wrestling (WCW) e nella New Japan Pro-Wrestling (NJPW). Durante il suo periodo nella WCW \u00e8 stato membro del New World Order, una delle stable pi\u00f9 famose della storia del wrestling. \u00c8 inoltre noto per essere stato un buon wrestler di coppia, avendo lottato in tag team con Ice Train nei Fire and Ice e con Buff Bagwell nei Vicious &amp; Delicious.\nTitoli e riconoscimenti.\nNew Japan Pro-Wrestling\nPro Wrestling Illustrated"}
{"id": "1618190", "revid": "287204", "url": "https://it.wikipedia.org/wiki?curid=1618190", "title": "Arandu", "text": "Arandu \u00e8 un comune del Brasile nello Stato di San Paolo, parte della mesoregione di Bauru e della microregione di Avar\u00e9."}
{"id": "1618194", "revid": "1926277", "url": "https://it.wikipedia.org/wiki?curid=1618194", "title": "Mio Mao (serie animata)", "text": "Mio Mao, \u00e8 una serie televisiva in animazione stop motion per bambini ideata negli anni settanta da Francesco Misseri.\nLa prima serie di \"Mio Mao\" venne prodotta nel 1974 a Firenze dalla societ\u00e0 PMBB di cui Francesco Misseri era tra i soci fondatori. Venne realizzata con la tecnica dell\u2019animazione stop motion della plastilina in 26 episodi da 5 minuti ciascuno e aveva come protagonisti due gattini curiosi, uno rosso e uno bianco, che giocando in giardino incontravano ogni volta animali diversi con i quali fare amicizia.\nCaratteristica di questa serie, cos\u00ec come di altre create da Francesco Misseri, era l\u2019uso di suoni onomatopeici invece che veri e propri dialoghi, scelta che rendeva il programma immediatamente comprensibile al di l\u00e0 di qualsiasi barriera linguistica.\nAll\u2019inizio del 2000 Misseri Studio (la casa di produzione che Francesco Misseri aveva fondato nel 1986) riacquis\u00ec i diritti di \"Mio Mao\" e nel 2003 la serie venne interamente rimasterizzata tornando a essere programmata su numerosi canali televisivi in tutto il mondo. \nTra il 2005 e il 2007 la societ\u00e0 Associati Audiovisivi (che cura le produzioni e la distribuzione internazionale del marchio Misseri Studio) e l\u2019emittente britannica Channel Five decisero di co-produrre due nuove serie di \"Mio Mao\", la seconda e la terza, ciascuna comprendente 26 episodi da 5 minuti. Le due nuove serie furono realizzate negli stessi studi fiorentini dove era stata prodotta la prima.\nLa musica \u00e8 di Piero Barbetti.\nTrasmissioni nel mondo.\nItalia\nAustralia\nRegno Unito\nFrancia\nUSA\nEuropa\nGiappone\nSvizzera"}
{"id": "1618195", "revid": "4175", "url": "https://it.wikipedia.org/wiki?curid=1618195", "title": "Tallahassee (Florida)", "text": ""}
{"id": "1618196", "revid": "439868", "url": "https://it.wikipedia.org/wiki?curid=1618196", "title": "Chiesa di San Trovaso", "text": "La chiesa di San Trovaso (contrazione veneziana per indicare i santi Gervasio e Protasio) \u00e8 un edificio religioso della citt\u00e0 di Venezia situato nel sestiere di Dorsoduro, nel campo omonimo.\nStoria.\nCome ci narra Giuseppe Tassini, la chiesa fu costruita nei primi tempi dopo la fondazione di Venezia, e divenne subito parrocchiale. Fu ricostruita nel 1028 dalle famiglie Barbarigo e Caravella. Dalla sua fondazione era sottoposta alle autorit\u00e0 dei patriarchi di Grado e dei vescovi di Olivolo. A causa di varie polemiche nel 1041 si giunse al compromesso: ambedue i prelati avrebbero eletto e comandato il vicario di San Trovaso. \u00c8 questa un'importante testimonianza dei cattivi rapporti che nel Medioevo esistevano fra il clero gradense e il clero veneziano.\nNel 1105 la chiesa fu rinnovata. Croll\u00f2 nel 1583 e dal 1584 fu ricostruita in sette anni. Fu consacrata nel 1657. Fu rinnovata nell'Ottocento quando pot\u00e9 avere maggiori entrate di elemosine grazie all'accrescimento del circondario della parrocchia, a causa delle soppressioni delle vicine chiese.\nFacciate.\nUna caratteristica singolare dell'edificio \u00e8 la doppia facciata, una rivolta verso il Campo San Trovaso e l'altra verso il rio omonimo. Secondo la tradizione, il doppio ingresso serviva per tenere separate le fazioni rivali di Castellani e Nicolotti, quando entrambe si recavano in chiesa in occasione della ricorrenza dei santi, onde evitare lo scatenarsi di risse.\nInterno.\nLa chiesa ha navata unica e volta a botte, con pianta a croce latina, varie cappelle laterali e un ampio presbiterio.\nTra le opere presenti nella chiesa troviamo un'Ultima Cena del Tintoretto risalente al 1556-1556."}
{"id": "1618197", "revid": "180559", "url": "https://it.wikipedia.org/wiki?curid=1618197", "title": "Paperino nella terra degli indiani pigmei", "text": "Paperino nella terra degli indiani pigmei, nota anche come Zio Paperone nella terra degli indiani pigmei (in originale \"Land of the Pygmy Indians\") \u00e8 una storia a fumetti della Walt Disney realizzata dal noto cartoonist Carl Barks, pubblicata sull'albo mensile \"Uncle Scrooge\" numero 18, del giugno 1957. In Italia \u00e8 stata pubblicata per la prima volta sul numero 15 di \"Almanacco Topolino\" del marzo 1958, e poi recentemente sul numero 15 de \"La grande dinastia dei paperi\".\nTrama.\nNell'avventura di Barks, Zio Paperone, Paperino e Qui, Quo, Qua si imbattono, in uno dei loro viaggi, nel popolo degli indiani pigmei di nome Picoletos.\nLa terra di questi indiani viene venduta a Zio paperone da Joe Trippa Marcia-piede. Paperone, Paperino e Qui, Quo e Qua, ignari del fatto che quella terra fosse abitata, ci vanno in vacanza.\nI picoletos credono che i 5 siano venuti in guerra ma tutto si risolver\u00e0 per il meglio."}
{"id": "1618198", "revid": "287204", "url": "https://it.wikipedia.org/wiki?curid=1618198", "title": "Cerqueira C\u00e9sar", "text": "Cerqueira C\u00e9sar \u00e8 un comune del Brasile nello Stato di San Paolo, parte della mesoregione di Bauru e della microregione di Avar\u00e9."}
{"id": "1618200", "revid": "108107", "url": "https://it.wikipedia.org/wiki?curid=1618200", "title": "Pierre-Gilles De Gennes", "text": ""}
{"id": "1618202", "revid": "287204", "url": "https://it.wikipedia.org/wiki?curid=1618202", "title": "Iaras", "text": "Iaras \u00e8 un comune del Brasile nello Stato di San Paolo, parte della mesoregione di Bauru e della microregione di Avar\u00e9."}
{"id": "1618209", "revid": "287204", "url": "https://it.wikipedia.org/wiki?curid=1618209", "title": "Ita\u00ed", "text": "Ita\u00ed \u00e8 un comune del Brasile nello Stato di San Paolo, parte della mesoregione di Bauru e della microregione di Avar\u00e9."}
{"id": "1618210", "revid": "729019", "url": "https://it.wikipedia.org/wiki?curid=1618210", "title": "Aut\u00f3\u00fat M0", "text": "L'Aut\u00f3\u00fat M0 (in italiano \"autostrada M0\") costituisce il raccordo anulare di Budapest. Sono stati completati i tre quarti del percorso: dalla M1, alla strada statale 10, in senso antiorario.\nSezioni.\nLunga 29 chilometri, \u00e8 la parte pi\u00f9 vecchia dell'anello, con 2 corsie per senso di marcia e limite di velocit\u00e0 a 90\u00a0km/h, \u00e8 stata inaugurata nel 1988. \u00c8 in costruzione (apertura prevista 2010) una diramazione all'altezza della statale 51 fino alla M5 che eviter\u00e0 l'utilizzo di un tratto di M5 per mettere in comunicazione la vecchia sezione della M0 con la nuova.\n12 chilometri con limite di velocit\u00e0 110\u00a0km/h aperto al traffico nel giugno 2005\n26 chilometri tra la M4 e la M3. Aperta al traffico dal settembre 2008.\nIl tratto comprende la ex statale 2/B (ora M0) che va dalla M3 alla M2 e la ex statale 2/A (ora M0) dalla M2 alla statale 11. Il ponte Megyeri, che attraversa il Danubio con i suoi 1861,35 m di lunghezza e termina sulla statale 11, \u00e8 stato aperto nel settembre 2008.\nPer il tratto compreso tra la statale 11 e la statale 10 era previsto l'avvio dei lavori nel 2014, ma ci\u00f2 non \u00e8 avvenuto. La sezione restante, che chiuderebbe l'anello tra la statale 10 e la M1, \u00e8 stata progettata, ma non ne \u00e8 attualmente programmata la realizzazione."}
{"id": "1618211", "revid": "124747112", "url": "https://it.wikipedia.org/wiki?curid=1618211", "title": "Guglielmo XII d'Alvernia", "text": "Origine.\nSecondo l'estratto del registro XLVIII della cancelleria del re di Francia, Filippo IV il Bello, riportato nella \"Histoire g\u00e9n\u00e9alogique de la maison d'Auvergne\", Guglielmo era l'unico figlio del conte d'Alvernia e conte di Boulogne, Roberto VII di Clermont e della sua prima moglie, Bianca di Clermont (morta nel 1304), figlia di Roberto di Francia, conte di Clermont, e di Beatrice di Borgogna, dama di Borbone, come viene confermato da un documento della \"Histoire g\u00e9n\u00e9alogique de la maison d'Auvergne\", datato 1379 in cui Luigi II di Borbone, riporta che il suo avo, Roberto di Francia, figlio di Luigi IX il Santo, dal suo matrimonio ebbe due figli: Luigi e Bianca che spos\u00f2 Roberto, futuro conte d'Alvernia e di Boulogne.&lt;br&gt;Secondo la \"Histoire g\u00e9n\u00e9alogique de la maison d'Auvergne\" Roberto VII di Clermont era l'unico figlio del conte d'Alvernia e conte di Boulogne, Roberto VI di Clermont e di Beatrice di Montgascon, signora di Montgascon e di Pontgibaut, figlia di Falcone, signore di Montgascon e di Isabella di Ventadour.\nBiografia.\nGuglielmo rimase presto orfano della madre e suo padre, Roberto VII, alcuni anni dopo, nel 1312, si spos\u00f2, in seconde nozze, con Maria di Dampierre o di Fiandra, figlia del secondogenito del conte di Fiandra, Guido di Dampierre, Guglielmo, signore di Termonde, Richebourg e Cr\u00e8vec\u0153ur, e di Alice di Clermont e di Nesle, viscontessa di Ch\u00e2teaudun. Il re di Francia, Filippo IV il Bello, approv\u00f2 personalmente il matrimonio, come ci viene confermato dal documento della \"Histoire g\u00e9n\u00e9alogique de la maison d'Auvergne\", datato 1312.\nNel 1314, suo nonno, Roberto VI, fece testamento designando come erede la moglie, madre di Roberto VII, Beatrice (\"Beatrici carissima uxori me\u00e6\"), seguito poi da un altro testamento di Beatrice che dichiarava erede suo padre, Roberto, il loro unico figlio (dominum Rotbertum de Bolonia militem filium meum procreatum de domino meo Domino comite Arverniae et Boloniae pr\u00e6dicto in erede universalem), che nel 1317 succedette al padre, come Roberto VII.\nLa morte di suo padre Roberto VII viene datata al 13 ottobre 1325; il Baluze ci dice che nel 1326, il re di Francia, Carlo IV il Bello, in un documento lo cita come gi\u00e0 morto; Guglielmo gli succedette, in quanto figlio primogenito.\nIl re di Francia, Carlo IV il Bello, era suo cognato (avendo sposato la sorella di sua moglie Margherita: Giovanna d'\u00c9vreux) e nelle lettere che gli invi\u00f2, nel 1326, lo chiamava \"amato, fedele e caro fratello\".&lt;br&gt;In quel periodo, Guglielmo, al fianco di Carlo IV il Bello combatt\u00e9 gli inglesi in Guascogna.\nNell'agosto del 1328, Guglielmo fu al fianco del nuovo re di Francia, Filippo VI di Valois, che intervenne in aiuto del conte di Fiandra, Luigi I di Dampierre, contro i rivoltosi fiamminghi, ottenendo il 23 agosto, a Cassel, una netta vittoria. \nIn quella battaglia i rivoltosi fiamminghi ebbero numerosi morti, mentre le truppe francesi ne ebbero pochi; Guglielmo fu tra i feriti leggeri.\nIl primo agosto 1332, Guglielmo redasse il suo testamento in cui designava sua erede la figlia, Giovanna, sotto tutela della madre, Margherita d'\u00c9vreux. Il testamento si pu\u00f2 consultare nelle \"Preuves de l'Histoire g\u00e9n\u00e9alogique de la maison d'Auvergne\".&lt;br&gt;Come risulta dall'estratto dei necrologi del convento dei Cordiglieri di Clermont, Guglielmo mor\u00ec il 6 agosto 1332, nel castello di Vic-le-Comte. Gli succedette la figlia, Giovanna, sotto tutela della madre, Margherita.\nMatrimonio e figli.\nGuglielmo aveva sposato nel 1325 Margherita d'\u00c9vreux, figlia del conte di Evreux, Luigi (figlio del re di Francia, Filippo III, fratellastro di Filippo IV il Bello e zio di Carlo IV il Bello) e di Margherita d'Artois (discendente da Roberto I d'Artois, fratello del Re di Francia Luigi IX il Santo); ed era sorella del futuro re di Navarra, Filippo. Il matrimonio viene confermato da un documento della \"Histoire g\u00e9n\u00e9alogique de la maison d'Auvergne\", datato 1331.&lt;br&gt;Guglielmo da Margherita ebbe due figli:"}
{"id": "1618212", "revid": "91475", "url": "https://it.wikipedia.org/wiki?curid=1618212", "title": "Storia della pallacanestro europea", "text": ""}
{"id": "1618215", "revid": "94647", "url": "https://it.wikipedia.org/wiki?curid=1618215", "title": "Installazioni", "text": ""}
{"id": "1618216", "revid": "287204", "url": "https://it.wikipedia.org/wiki?curid=1618216", "title": "Itatinga", "text": "Itatinga \u00e8 un comune del Brasile nello Stato di San Paolo, parte della mesoregione di Bauru e della microregione di Avar\u00e9."}
{"id": "1618218", "revid": "91475", "url": "https://it.wikipedia.org/wiki?curid=1618218", "title": "Boise, Idaho", "text": ""}
{"id": "1618219", "revid": "91475", "url": "https://it.wikipedia.org/wiki?curid=1618219", "title": "Spokane, Washington", "text": ""}
{"id": "1618221", "revid": "287204", "url": "https://it.wikipedia.org/wiki?curid=1618221", "title": "Paranapanema", "text": "Paranapanema \u00e8 un comune del Brasile nello Stato di San Paolo, parte della mesoregione di Bauru e della microregione di Avar\u00e9."}
{"id": "1618223", "revid": "701660", "url": "https://it.wikipedia.org/wiki?curid=1618223", "title": "Decennalia", "text": "I decennalia erano una celebrazione di dieci anni di regno di un imperatore romano, originatasi durante il regno di Augusto. I vicennalia si celebravano invece dopo 20 anni di regno, come per\u00f2 capit\u00f2 solo a pochi imperatori (tra cui ricordiamo Augusto, Tiberio, Traiano, Adriano, Antonino Pio, Marco Aurelio, Diocleziano, Costantino I, Costanzo II).\nStoria.\nLa celebrazione, che prevedeva l'organizzazione di giochi, ebbe origine nel 27 a.C.: Augusto, al quale erano stati offerti i poteri di imperatore, rifiut\u00f2 di tenerli a vita e promise di lasciarli al termine di dieci anni. Alla scadenza di questo periodo, Augusto organizz\u00f2 una celebrazione, i \"decennalia\", durante la quale si dimise dalla carica; il popolo romano, durante la festa, offriva nuovamente i poteri ad Augusto, e cos\u00ec ogni dieci anni fino alla sua morte.\nIn seguito gli imperatori romani \u2013 tra cui Tiberio, Valeriano, Gallieno e Settimio Severo \u2013 continuarono a celebrare i \"decennalia\", come se stessero rinnovando a cadenza di dieci anni un potere che in realt\u00e0 avevano a vita. Questa la descrizione dei \"decennalia\" di Gallieno:\nAll'inizio del periodo di dieci anni, un imperatore pronunciava dei voti di buon governo; in occasione dei decennalia, il sovrano scioglieva i voti avveratisi (\"vota soluta\") e ne pronunciava di nuovi (\"vota suscepta\").\nNel 357 l'imperatore Costanzo II celebr\u00f2 i propri vicennalia (venti anni di regno); in questa occasione fece la sua prima e unica visita a Roma.\nIconografia.\nIn occasione dello scioglimento dei voti per i \"decennalia\", l'imperatore effettuava un sacrificio: questo era poi raffigurato nell'iconografia propagandistica, come sulle monete o sulla base della colonna dei \"Decennalia\" nel Foro Romano a Roma, dove uno dei lati raffigura una processione e l'altro la cerimonia del sacrificio, un \"suovetaurilia\".\nIn occasione dei propri \"decennalia\", Diocleziano fece costruire l\"'Arcus Novus\", mentre Costantino I si vide dedicato dal Senato romano l'arco di Costantino a Roma.\nQuesti festeggiamenti erano l'occasione per gli imperatori di donare ai propri funzionari oggetti di grande valore, tipicamente in argento, come il missorio di Teodosio, donato dall'imperatore Teodosio I in occasione dei suoi dieci (o quindici) anni di regno."}
{"id": "1618227", "revid": "373458", "url": "https://it.wikipedia.org/wiki?curid=1618227", "title": "Fresno, California", "text": ""}
{"id": "1618232", "revid": "192549", "url": "https://it.wikipedia.org/wiki?curid=1618232", "title": "Arcivescovi", "text": ""}
{"id": "1618235", "revid": "91475", "url": "https://it.wikipedia.org/wiki?curid=1618235", "title": "Corpus Christi, Texas", "text": ""}
{"id": "1618238", "revid": "212348", "url": "https://it.wikipedia.org/wiki?curid=1618238", "title": "Little Rock, Arkansas", "text": ""}
{"id": "1618242", "revid": "117444066", "url": "https://it.wikipedia.org/wiki?curid=1618242", "title": "Tony Hadley (album)", "text": "Tony Hadley \u00e8 il secondo album in studio da solista di Tony Hadley, ex frontman degli Spandau Ballet, pubblicato nel 1997 dalla sua etichetta Slipstream Records.\nIl disco contiene 13 tracce, per lo pi\u00f9 costituite da cover di canzoni d'amore classiche degli anni settanta e anni ottanta, tra cui \"Slave to Love\" di Bryan Ferry, \"The First Cut Is the Deepest\" di Cat Stevens (la stessa resa famosa da Rod Stewart), \"She's Gone\" di Hall &amp; Oates, \"Wonderful Life\" di Black, \"Have You Seen Her\" di Eugene Record &amp; Barbara Acklin (portata al successo dai Chi-Lites), \"Free Fallin\"' di Tom Petty, \"First of May\" dei Bee Gees, \"Woman in Chains\" dei Tears for Fears e \"Save a Prayer\" dei Duran Duran.\nL'album contiene anche alcuni brani scritti dallo stesso Hadley, tra cui \"She\", dedicata alla figlia Toni (avuta dalla moglie Leonie).\nTracce.\nTesti e musiche di Tony Hadley, eccetto dove indicato."}
{"id": "1618243", "revid": "729019", "url": "https://it.wikipedia.org/wiki?curid=1618243", "title": "149/19 Mod. 1937", "text": "Il 149/19 OTO fu un obice usato in Italia nel corso della seconda guerra mondiale e successivamente fino al 1974. Fu uno dei pezzi pi\u00f9 moderni dell'artiglieria del Regio Esercito, ed il suo utilizzo prosegu\u00ec praticamente fino all'entrata in servizio del cannone-obice FH-70.\nL'origine.\nAl termine della prima guerra mondiale l'artiglieria pesante campale del Regio Esercito era fornita dei cannoni da 105\u00a0mm e degli obici Krupp (149/l2) e Ansaldo da 149\u00a0mm (149/12 Mod 16) pi\u00f9 gli Skoda dello stesso calibro (149/13) di preda bellica. Fra questi il pi\u00f9 moderno era l'Ansaldo 149/12 Mod. 14, che, tuttavia, aveva una gittata teorica di 6800 m e pratica di soli 6000 m. Tuttavia uno studio della Commissione Suprema di Difesa (22 luglio 1927) aveva valutato la necessit\u00e0 che venissero aggiunte alle dotazioni 1200 bocche da fuoco di calibro 149\u00a0mm e 152\u00a0mm, oltre alla necessit\u00e0 di sostituire tutti gli obici gi\u00e0 disponibili da 149\u00a0mm, considerati ormai obsoleti.\nNel 1929, sulla base delle considerazioni precedenti, venne predisposto un programma di rinnovamento delle artiglierie, che, in particolare, doveva fornire le artiglierie di corpo d'armata (nuovo nome assegnato alla pesante campale) di cannoni da 105\u00a0mm e obici da 149\u00a0mm di nuova concezione. Fu richiesto di fornire prototipi sulla specifica tecnica della Direzione del Servizio Tecnico Armi e Munizioni per l'obice da 149\u00a0mm sia all'Ansaldo sia alla Odero Terni Orlando (OTO). Le specifiche del Servizio Tecnico richiedevano una gittata massima non inferiore a 14\u00a0km, un peso in batteria non superiore a 5,5 t, carica minima atta a consentire una gittata non superiore a 2\u00a0km con angolo di elevazione di 15\u00b0, affusto a code divaricabili, settore di tiro orizzontale 60\u00b0, settore di tiro verticale 70\u00b0, traino su due vetture ognuna di peso non superiore a 3,5 t, possibilit\u00e0 di messa in batteria in non pi\u00f9 di 15 min. I due complessi furono presentati nel 1933, ma furono rifiutati in quanto non rispondenti alle specifiche, pertanto le societ\u00e0 effettuarono una riprogettazione, eliminando particolari ritenuti superflui, e la OTO nel 1935 present\u00f2 un nuovo modello. Furono richieste ulteriori modifiche, che portarono all'accettazione del progetto OTO nella versione del 1936 con la denominazione 149/19 OTO Mod 37. Nel 1938 furono commessi 16 pezzi di preserie, immediatamente immessi in servizio in presenza di una situazione disastrosa delle bocche da fuoco per l'artiglieria di corpo d'armata, tuttavia le modifiche furono continue, tanto che la produzione di serie pot\u00e9 iniziare nelle officine Ansaldo e OTO solo alla fine del 1941.\nLa tecnica.\nLa bocca da fuoco aveva la camicia sfilabile (quindi sostituibile senza la sostituzione dell'intera canna), era fornita di freno idraulico ed aveva recuperatori ed equilibratori idropneumatici. Le guide per lo scorrimento sulle lisce della culla erano ricavate sul blocco di culatta. L'otturatore era a vitone, con la tenuta assicurata da un anello plastico interposto fra la testa e la faccia anteriore del vitone. Questo anello era costituito da un tessuto metallico pieno di amianto tenuto in una matrice di sapone di calce, con due anelli elastici di acciaio per la protezione agli spigoli.\nL'affusto era a doppia coda divaricabile ed era su ruote gommate (inizialmente in gomma piena), il pezzo poteva essere trainato in due carichi separati (4000\u00a0kg per la \"vettura obice\", che trasportava la bocca da fuoco, e 4170\u00a0kg per la \"vettura affusto\"), mobili su strada ad una velocit\u00e0 di 30\u00a0km/h mediante un trattore Pavesi P4 Mod. 26. In alternativa era possibile il traino a velocit\u00e0 pi\u00f9 ridotta in un singolo carico. Il movimento in direzione era ottenuto tramite un affustino incernierato sull'affusto principale, affustino che portava le orecchioniere che, a loro volta, tramite gli orecchioni supportavanop la culla ed il congegno per l'elevazione della bocca da fuoco. Il freno idraulico era a rinculo variabile con l'elevazione, ed i recuperatori erano posti a lato del freno.\nIl pezzo, in batteria, oltre che sulle code, poggiava su un sottoaffusto, per evitare sollecitazioni indebite agli organi di movimento. La base del sottoaffusto era a calotta sferica per permettere al pezzo di adattarsi al terreno. Le code erano scatolate e ottenute per chiodatura di profilati, erano collegate al sottaffusto con perni verticali per permetterne apertura e chiusura, formate in due parti snodate tramite perni orizzontali, che permettevano una rotazione massima di circa 16\u00b0.\nNel \"modello 41\", nel traino la bocca da fuoco era tenuta in posizione arretrata e fissata al sottoaffusto, per ridurre la lunghezza del treno.\nLa costruzione.\nIl programma per le costruzioni degli obici 149/19 fu fissato nel 1938, costruzione che doveva essere effettuata a cura dell'Ansaldo per 312 complessi (da costruire nello stabilimento di Pozzuoli), della OTO per 320 complessi, con entrambe le commesse che dovevano essere completate entro il 1943. Tuttavia, con lo scoppio della seconda guerra mondiale, nell'autunno del 1939 fu lamentata una carenza di elementi nobili per produrre gli acciai legati, tuttavia nel 1940 si riusc\u00ec a rimediare a queste carenze, aumentando addirittura il numero di pezzi richiesti, portando la commessa per l'Ansaldo a 792 complessi (costruiti nelle officine di Pozzuoli) e quella per la OTO a 600 complessi.\nIn conclusione al 1\u00ba giugno 1940 non era ancora stato prodotto nessun complesso, ma ne esistevano 1392 in commessa. Nel 1941 furono prodotti 16 complessi, non distribuiti, al 30 settembre 1942 erano in servizio 147 complessi, all'8 settembre 1943 da documenti OTO risulta che erano stati costruiti 230 complessi, mentre non risulta che siano stati completati complessi presso l'Ansaldo di Pozzuoli.\nL'evoluzione.\nSuccessivamente alla versione iniziale, con l'entrata in servizio del trattore SPA TM40, fu possibile trainare il pezzo in un'unica vettura, quindi gli obici originali vennero modificati nelle due versioni denominate 149/19 OTO Mod 41 con sistema di traino a vettura unica ed avantreno e 149/19 OTO Mod 42, con sistema di traino a vettura unica senza avantreno.\nI criteri di impiego.\nL'impiego dell'artiglieria di corpo d'armata (cos\u00ec era stata rinominata l'artiglieria pesante campale a partire dal 1935), prevedeva che l'artiglieria di corpo d'armata operasse in offensiva\nMentre in difensiva doveva operare\nTuttavia le caratteristiche del 149/19 gi\u00e0 all'inizio della guerra mostravano chiaramente che il pezzo era insufficiente per le necessit\u00e0 dell'artiglieria di corpo d'armata, tanto che si pensava di passarlo all'artiglieria di divisione.\nL'impiego nella seconda guerra mondiale.\nL'obice fu assegnato ai gruppi di artiglieria \"CLI\" e \"CLVII\", dipendenti dalla \"VI armata\" e organizzati su due batterie ciascuno, al 1\u00ba luglio 1943 furono dislocati in Sicilia, dove l'obice ebbe il battesimo del fuoco, con risultati assolutamente positivi.\nDopo il settembre 1943 i pezzi disponibili nel Regno d'Italia furono organizzati nel \"CLXXVI gruppo\", sotto il comando del CIL, utilizzato dall'8 luglio al 24 settembre 1944 con le modalit\u00e0 previste dai criteri di impiego (soprattutto interdizione lontana).\nI pezzi disponibili nella RSI furono organizzati come quarto gruppo reggimentale per i reggimenti di artiglieria 2\u00b0 (\"Divisione Italia\") e 3\u00b0 (\"Divisione San Marco\"), inoltre equipaggi\u00f2 due batterie costiere in Liguria e due batterie su tre pezzi ciascuna per il \"IX gruppo\" da posizione a Fiume.\n\u00c8 accertata la produzione di 13 complessi per l'esercito tedesco, che ne utilizz\u00f2 anche 121 catturati l'8 settembre, in ambito tedesco il pezzo era individuato come \"15\u00a0cm -sFH 404(i)\" (\"schwer Feld Haubitze 404 italiener 15\u00a0cm\" - obice campale pesante 404 italiano da 14,9\u00a0cm).\nL'impiego nel dopoguerra.\nNel 1946, quando fu ricostituito l'Esercito Italiano, la specialit\u00e0 torn\u00f2 a chiamarsi \"artiglieria pesante campale\", e furono recuperati in tutto 96 obici da 149/19, di cui 26 richiedevano riparazioni. L'organizzazione del nuovo esercito prevedeva che i reggimenti dell'artiglieria pesante campale fossero su due gruppi: uno armato col 5,5 in britannico (indicato come 140/30) e l'altro con il 149/19. I reggimenti che utilizzarono questo obice furono il 3\u00b0 (costituito a Padova nel 1949), l'8\u00b0 (costituito a Viterbo nel 1950), il 6\u00b0 (costituito a Piacenza nel 1951), il 4\u00b0 (costituito a Trento nel 1951), il 41\u00b0 (costituito nel 1952) ed il 27\u00b0 (costituito a Milano nel 1952).\nConsiderando che ormai le ruote semipneumatiche (gommate in gomma piena) non erano pi\u00f9 adatte all'impiego, furono sostituite con ruote a raggi fornite di pneumatici gonfiabili, 50\"x9\", portando ai nuovi modelli 149/19 OTO Mod 42/50 e 149/19 OTO Mod 41/51, il primo trainabile senza avantreno ed il secondo trainabile con avantreno. Il traino era assicurato inizialmente dal trattore medio TM 40, successivamente dal trattore medio TM 48 e, nelle fasi finali dell'utilizzo, al trattore pesante TM 50, tutti con trazione 4x4. Con questi nuovi trattori e le modifiche ai pezzi la velocit\u00e0 di traino sal\u00ec a 40\u201350\u00a0km/h. Con la sesta carica la granata mod 51 poteva raggiungere la gittata di 15,3\u00a0km, superiore a quella dell'obice sovietico D-1 Mod 43 da 152\u00a0mm, all'epoca arma standard per gli eserciti del Patto di Varsavia.\nTuttavia, a partire dal 1950, l'artiglieria pesante campale cominci\u00f2 ad essere armata con l'obice M114 155 mm statunitense, denominato 155/23, di caratteristiche superiori sia al 149/19 sia al 140/30. Il 149/19 rest\u00f2 in servizio, pur riducendo costantemente la sua presenza man mano che i reggimenti passavano al nuovo materiale, fino al 1974, anno in cui fu radiato dal servizio con il relativo munizionamento."}
{"id": "1618244", "revid": "192549", "url": "https://it.wikipedia.org/wiki?curid=1618244", "title": "Staufer", "text": ""}
{"id": "1618245", "revid": "623860", "url": "https://it.wikipedia.org/wiki?curid=1618245", "title": "Verza", "text": "La verza, nota anche come verzotto, cavolo verza, cavolo sabaudo / di Savoia oppure cavolo lombardo / di Milano, \u00e8 una cultivar di cavolo simile al cavolo cappuccio, ma a differenza di questo presenta foglie grinzose, increspate e con nervature prominenti.\nCaratteristiche.\nPianta biennale con radice fittonante non molto profonda, possiede fusto eretto, di lunghezza raramente superiore ai 30 centimetri. La palla, verde o rosso-violacea, non \u00e8 molto compatta; le foglie interne sono bianco-giallastre. Viene coltivato in varie zone d'Italia ed \u00e8 un ortaggio molto conosciuto.\nColtivazione.\nDi origine antichissima, il cavolo verza \u00e8 coltivato soprattutto nelle regioni centro-settentrionali d'Italia. Particolarmente diffusa \u00e8 la produzione nel Canavese: a Montalto Dora, a novembre; si svolge una tradizionale Sagra del cavolo verza.\nAvversit\u00e0.\nLe malattie da funghi che colpiscono pi\u00f9 frequentemente il cavolo verza sono l'oidio (causato da \"Erysiphe cruciferarum\"), la peronospora (causata da \"Peronospora brassicae\"), l'alternariosi (causata da \"Alternaria brassicae\"), l'ernia delle crucifere (causata da \"Plasmodiophora brassicae\"), il marciume secco delle crucifere (causato da \"Phoma lingam\"). Tra gli insetti, i parassiti pi\u00f9 importanti sono: l'afide ceroso del cavolo \"Brevicoryne brassicae\", la mosca del cavolo (\"Delia radicum\") e due lepidotteri, la cavolaia maggiore (\"Pieris brassicae\") e la nottua del cavolo (\"Mamestra brassicae\").\nIn cucina.\nIl suo utilizzo in cucina \u00e8 diffuso in gran parte d'Europa e in molte regioni italiane, soprattutto previa cottura e per la preparazione di zuppe e minestre. Particolarmente apprezzati sono il \"ris e verza cun cust\u00ebini\" (risotto alla verza e costine di maiale, del Piacentino) e la \"zuppa 'd pan e c\u00f2j\" (zuppa di pane e cavoli verza) del Canavese. Nei secondi interviene, spesso in abbinamento a carne di maiale, in alcuni piatti caratteristici come i capon\u00e8t piemontesi, i \"dolmades\" greci, il \"sarma\" della Romania, i Kohlrouladen dell'area germanica, i verzolini della cucina piacentina, le \"verze sofegae\" venete, il bottaggio milanese e la nota Cass\u0153ula. Nella cucina valtellinese \u00e8 utilizzata per la preparazione dei famosi pizzoccheri, tipo di pasta di grano saraceno, con aggiunta di patate a tocchetti, formaggio valtellina casera, grana grattugiato, aglio, burro e salvia. Infine anche la cucina olandese fa uso di una specie di verza nel suo piatto pi\u00f9 noto, la \"boerenkool met worst\".\nAnche alcune preparazioni di sushi prevedono l'utilizzo di foglie di verza. Anche la verza si pu\u00f2 consumare cruda, come si usa per il cappuccio, tagliata sottile e mista ad altre insalate con la differenza che il suo sapore \u00e8 un po' forte e non gradito a tutti."}
{"id": "1618247", "revid": "125791153", "url": "https://it.wikipedia.org/wiki?curid=1618247", "title": "Ftia", "text": "Nella mitologia greca Ftia (; ) \u00e8 sia una citt\u00e0 che una regione storica della Grecia settentrionale, che fu poi incorporata nell'Achea Ftiotide.\nLe citt\u00e0 principali erano la stessa Ftia, Farsalo, Tebe, Larissa Cremaste.\nMitologia.\nFtia fu la patria dei Mirmidoni, i guerrieri guidati da Achille durante la Guerra di Troia, ed \u00e8 stata la casa di suo padre Peleo, della madre, la ninfa del mare Teti, e di suo figlio Neottolemo, che vi regn\u00f2 dopo la fine della Guerra di Troia. \nNelle arti.\nFtia \u00e8 citata nel \"Critone\" di Platone: vi si legge di Socrate, in prigione in attesa della sua esecuzione, che riporta un sogno avuto tempo prima (\"43d\u201344b\"). \"Ho pensato che una donna bellissima e piacente, vestita di bianco, si fosse avvicinata a me. Mi ha chiamato e ha detto: 'Socrate, possa tu giungere alla fertile Ftia al terzo giorno'\". Il riferimento \u00e8 all'Iliade di Omero (ix. 363), quando Achille, furioso perch\u00e9 privato del suo trofeo di guerra, l'ancella Briseide presa per s\u00e9 da Agamennone, rifiuta la proposta di conciliazione del re di Micene e minaccia di abbandonare la guerra la mattina successiva. In quell'occasione disse che con il buon tempo avrebbe potuto raggiungere al terzo giorno \"la fertile Ftia\", vale a dire la propria casa.\nFtia \u00e8 l'ambientazione della tragedia di Euripide \"Andromaca\", che prende le mosse a Farsalo subito dopo la fine della guerra di Troia, dove il figlio di Achille Neottolemo (in altre opere chiamato Pirro) ha portato Andromaca, vedova dell'eroe troiano Ettore, come schiava. \nEtimologia.\nMackie (2002) fa notare l'associazione linguistica di Ftia con la parola greca \"phthisis\", dal significato di 'consunzione', 'declino', 'deperimento' (un termine che \u00e8 stato utilizzato in inglese come sinonimo di tubercolosi), e la connessione tra questo toponimo e una morte fulminante. Secondo questo punto di vista, Omero avrebbe giocato sull'associazione tra la casa di Achille e una morte di questo tipo."}
{"id": "1618259", "revid": "62221", "url": "https://it.wikipedia.org/wiki?curid=1618259", "title": "Vivipari", "text": ""}
{"id": "1618266", "revid": "547034", "url": "https://it.wikipedia.org/wiki?curid=1618266", "title": "Sol LeWitt", "text": "Biografia.\nNasce a Hartford, nel Connecticut, da una famiglia di immigrati ebrei russi. La madre incoraggia le sue doti artistiche permettendogli di frequentare un corso presso il Wadsworth Atheneum di Hartford. Nel 1949, dopo aver conseguito un BFA alla Syracuse University, si reca in Europa dove studia dal vivo dipinti dei grandi maestri. A partire dal 1950 presta servizio nella Guerra di Corea, prima in California, poi in Giappone e infine in Corea. \nNel 1953 si trasferisce a New York e apre uno studio nel Lower East Side, nel vecchio insediamento ebraico ashkenazita su Hester Street. Durante questo periodo studia alla School of Visual Arts e lavora presso la rivista \"Seventeen\". \nNel 1955 lavora per un anno come grafico nello studio dell'architetto Ieoh Ming Pei. Nello stesso periodo, conosce il lavoro del fotografo tardo ottocentesco Eadweard Muybridge, i cui studi sulla sequenza e sulla locomozione sono una delle sue prime influenze. Queste esperienze, unite a un lavoro di livello base come receptionist notturno e impiegato svolto nel 1960 presso il Museum of Modern Art (MoMA) di New York, ebbero un forte impatto sui successivi lavori dell'artista. Al MoMA, tra i colleghi di LeWitt, possiamo ricordare artisti come Robert Ryman, Dan Flavin, Gene Beery e Robert Mangold, e la futura critica d'arte e scrittrice Lucy Lippard.\nNel 1960, l'ormai nota mostra \"Sixteen Americans\" (a cura di Dorothy Canning Miller, con lavori di Jasper Johns, Robert Rauschenberg e Frank Stella) crea un'ondata di eccitazione e di discussione nella comunit\u00e0 di artisti che segna LeWitt. LeWitt diventa anche amico di Hanne Darboven, Eva Hesse e Robert Smithson. \nDurante la fine degli anni Sessanta insegna in diverse scuole di New York, tra cui la New York University e la School of Visual Arts. \nNel 1970, lascia New York per Spoleto, in Italia, situa il suo studio nel centro storico e si stabilisce sulle pendici di Monteluco, dapprima in un eremo di propriet\u00e0 di Marilena Bonomo, successivamente in una \"casa torre\" acquistata nei pressi della chiesa di San Pietro. Dopo essere tornato negli Stati Uniti alla fine degli anni Ottanta pone a Chester, nel Connecticut, la sua residenza principale. \nMuore nel 2007 a New York, a 78 anni, di cancro. \nAttivit\u00e0.\nRaggiunge la fama alla fine degli anni Sessanta grazie ai suoi Wall drawings e \"strutture\" (termine che preferiva a \"sculture\") ma fu prolifico in una vasta gamma di media tra cui disegno, incisione, fotografia, pittura, installazione e libri d'artista.\nDal 1965 \u00e8 stato oggetto di centinaia di mostre personali in musei e gallerie di tutto il mondo. La prima biografia dell'artista, \"Sol LeWitt: A Life of Ideas\", di Lary Bloom, \u00e8 stata pubblicata dalla Wesleyan University Press nella primavera del 2019 .\nScultura.\nAll'inizio degli anni Sessanta, inizia a creare le sue \"strutture\", termine che usava per descrivere il suo lavoro tridimensionale: si tratta di strutture aperte e modulari originate dal cubo, forma che ha influenzato il pensiero dell'artista fin dall'inizio della sua carriera. Le \"strutture\" hanno come unit\u00e0 fondamentale le proporzioni del corpo umano, per questo motivo molte arrivano approssimativamente all'altezza degli occhi. Dopo aver creato un primo corpus di opere composte da oggetti in legno laccati a mano, a met\u00e0 degli anni Sessanta decide di \"rimuovere del tutto la pelle e rivelare la struttura\" realizzando delle opere cubiche costituite da dodici elementi lineari uguali collegati agli otto angoli per formare una struttura scheletrica. \nDal 1969 realizza molte delle sue strutture modulari su larga scala, in alluminio o acciaio.\nNel 1985 viene realizzato il primo \"cubo\" di cemento in un parco a Basilea.\nA partire dalla met\u00e0 degli anni Ottanta, compone alcune delle sue sculture realizzate con blocchi di calcestruzzo impilati. Dal 1990 in poi ne realizza molteplici varianti. \nDa fine anni Novanta l'artista si allontana dal suo noto vocabolario geometrico lineare e sostituito da un crescente interesse per forme curvilinee irregolari dai colori altamente saturi. \nWall drawings.\nNel 1968, inizia a concepire una serie di linee guida o semplici diagrammi per i suoi lavori bidimensionali disegnati direttamente sul muro, eseguiti prima in grafite, poi a pastello, poi a matita colorata e infine tinte cromaticamente ricche di china, acrilico brillante vernice e altri materiali. Da quando ha creato un'opera d'arte per la mostra inaugurale della Paula Cooper Gallery nel 1968, una mostra a beneficio del Comitato di mobilitazione studentesca per porre fine alla guerra in Vietnam, migliaia di disegni di LeWitt sono stati installati direttamente sulle superfici di muri.\nTrasferitosi a Spoleto, in Italia, alla fine degli anni Settanta, ha attribuito il suo passaggio dalla matita di grafite o pastello a vivaci pennellate di inchiostro, al suo incontro con gli affreschi di Giotto, Masaccio e altri primi pittori fiorentini. Tra la fine degli anni Novanta e l'inizio degli anni 2000, ha creato disegni murali in acrilico colorato altamente saturo. Mentre le loro forme sono curvilinee, giocose e sembrano quasi casuali, sono anche disegnate secondo un preciso insieme di linee guida. Le bande hanno una larghezza standard, ad esempio, e nessuna sezione colorata pu\u00f2 toccare un'altra sezione dello stesso colore. \nI wall drawings sono solitamente eseguiti da persone diverse dall'artista stesso. Anche dopo la sua morte, le persone continuano a realizzare questi disegni. Alla fine avrebbe quindi utilizzato squadre di assistenti per creare tali opere. Scrivendo sulla realizzazione di wall drawings, l'artista osserva nel 1971 che \"ogni persona traccia una linea in modo diverso e ogni persona comprende le parole in modo diverso\". Tra il 1968 e la sua morte nel 2007, ha creato pi\u00f9 di 1.270 wall drawings. I wall drawings, eseguiti in loco, esistono generalmente per la durata di una mostra; vengono poi distrutti, conferendo all'opera nella sua forma fisica una qualit\u00e0 effimera. Possono essere installati, rimossi e quindi reinstallati in un'altra posizione, tutte le volte che \u00e8 necessario a fini espositivi. Quando viene trasferito in un'altra posizione, il numero di muri pu\u00f2 cambiare solo assicurandosi che le proporzioni del diagramma originale vengano mantenute. \nGouaches.\nNegli anni Ottanta, in particolare dopo un viaggio in Italia, inizia a utilizzare il gouache, una pittura opaca a base d'acqua, per produrre opere astratte a flusso libero in colori contrastanti. Questi hanno rappresentato un significativo allontanamento dal resto della sua pratica, poich\u00e9 ha creato queste opere con le sue stesse mani. I gouaches sono spesso create in serie sulla base di un motivo specifico. Le serie precedenti hanno incluso \"forme irregolari\", \"curve parallele\", \"pennellate ondulate\" e \"griglie simili a ragnatele\" .\nLibri d'artista.\nDal 1966, l'interesse dell'artista per la serialit\u00e0 ha portato alla sua produzione di oltre 50 libri d'artista nel corso della sua carriera; in seguito ha donato molti esempi alla biblioteca del Wadsworth Athenaeum.\nNel 1976 ha contribuito a fondare Printed Matter, Inc., uno spazio d'arte a scopo di lucro nel quartiere Tribeca di New York City con colleghi artisti e critici. Printed Matter \u00e8 stata una delle prime organizzazioni dedicate alla creazione e alla distribuzione di libri d'artista, incorporando autopubblicazione, editoria su piccola stampa e reti e collettivi di artisti. Per LeWitt e altri, fungeva anche da sistema di supporto per artisti d'avanguardia, bilanciando il suo ruolo di editore, spazio espositivo, spazio commerciale e centro comunitario per la scena artistica del centro, in questo senso emulando la rete di aspiranti artisti che LeWitt conosceva e godeva come membro dello staff del Museum of Modern Art."}
{"id": "1618269", "revid": "599013", "url": "https://it.wikipedia.org/wiki?curid=1618269", "title": "Allan Wood", "text": "Specializzato nelle gare di mezzofondo in stile libero, ha vinto due medaglie di bronzo alle Olimpiadi di : nei 400\u00a0m e 1500\u00a0m sl."}
{"id": "1618270", "revid": "2014155", "url": "https://it.wikipedia.org/wiki?curid=1618270", "title": "Giovanna I d'Alvernia", "text": "Origine.\nGiovanna, secondo il testamento del padre redatto il primo agosto 1332, era la figlia secondogenita del conte d'Alvernia e conte di Boulogne, Guglielmo XII di Clermont e di Margherita d'\u00c9vreux, figlia del conte di Evreux, Luigi (figlio del re di Francia, Filippo III, fratellastro di Filippo IV il Bello e zio di Carlo IV il Bello) e di Margherita d'Artois (discendente da Roberto I d'Artois, fratello del Re di Francia Luigi IX il Santo); ed era sorella del futuro re di Navarra, Filippo.&lt;br&gt;Secondo l'estratto del registro XLVIII della cancelleria del re di Francia, Filippo IV il Bello, riportato nella \"Histoire g\u00e9n\u00e9alogique de la maison d'Auvergne\", Guglielmo XII di Clermont era l'unico figlio del conte d'Alvernia e conte di Boulogne, Roberto VI di Clermont e della sua prima moglie, Bianca di Clermont (morta nel 1304), figlia di Roberto di Francia, conte di Clermont, e di Beatrice di Borgogna, dama di Borbone, come viene confermato da un documento della \"Histoire g\u00e9n\u00e9alogique de la maison d'Auvergne\", datato 1379 in cui Luigi II di Borbone, riporta che il suo avo, Roberto di Francia, figlio di Luigi IX il Santo, dal suo matrimonio ebbe due figli: Luigi e Bianca che spos\u00f2 Roberto, futuro conte d'Alvernia e di Boulogne.\nBiografia.\nIl primo agosto 1332, suo padre, Guglielmo XII, prossimo alla morte, redasse il testamento in cui designava sua erede Giovanna, l'unica figlia ancora vivente, sotto tutela della madre, Margherita d'\u00c9vreux. Il testamento si pu\u00f2 consultare nelle \"Preuves de l'Histoire g\u00e9n\u00e9alogique de la maison d'Auvergne\".&lt;br&gt;Come risulta dall'estratto dei necrologi del convento dei Cordiglieri di Clermont, Guglielmo XII mor\u00ec il 6 agosto 1332, nel castello di Vic-le-Comte e Giovanna gli succedette, sotto tutela della madre, Margherita.&lt;br&gt;Un documento del 1334 conferma che Giovanna \u00e8 contessa d'Alvernia e di Boulogne, sotto tutela della madre, Margherita d'\u00c9vreux.\nNel novembre 1338, Giovanna, come ci conferma la \"Histoire g\u00e9n\u00e9alogique des ducs de Bourgogne de la maison de France\", spos\u00f2 Filippo di Borgogna, il figlio maschio primogenito ed erede del Duca di Borgogna, Oddone IV e della moglie, la contessa di Borgogna e di Artois, Giovanna III detta anche Giovanna di Francia (1308-1347); all'atto del matrimonio, il padre dello sposo concesse a Filippo il diritto di fregiarsi del titolo di conte di Artois, come ci conferma la \"Histoire g\u00e9n\u00e9alogique des ducs de Bourgogne de la maison de France\".&lt;br&gt;Per questo matrimonio, causa consanguineit\u00e0, fu necessaria la dispensa papale, di papa Giovanni XXII, come ci viene confermato dal documento n\u00b0 CCLVII, datato 20 aprile 1333 delle \"Preuves de l'Histoire g\u00e9n\u00e9rale et particuli\u00e8re de Bourgogne, tome II\". Il contratto di matrimonio fu redatto due mesi prima, il 26 Settembre, come ci viene confermato dal documento n\u00b0 CCLXV, datato 26 Settembre 1338 delle \"Preuves de l'Histoire g\u00e9n\u00e9rale et particuli\u00e8re de Bourgogne, tome II\".\nNel 1346, durante la guerra dei cent'anni, all'assedio del castello d'Aiguillon, condotto da suo cugino, Giovanni di Francia, il futuro re di Francia, Giovanni il Buono, nel mese di agosto, suo marito, Filippo, mentre accorreva sul luogo dove avveniva una scaramuccia, sub\u00ec gravi ferite per una caduta del suo cavallo, che lo trascin\u00f2 a terra e lo schiacci\u00f2 sotto il peso del proprio corpo; a seguito delle ferite riportate, Filippo mor\u00ec il 22 settembre di quello stesso anno. Secondo la \"Histoire des ducs de Bourgogne de la race cap\u00e9tienne, vol. VIII\", Filippo mor\u00ec l'11 agosto e, a seguito di questo tragico evento che addolor\u00f2, sia l'erede al trono di Francia, Giovanni il Buono, che il padre di Filippo, Oddone IV, anche lui presente all'assedio; il cadavere fu portato ad Agen e l'assedio fu tolto il 20 agosto.&lt;br&gt;Sempre nel 1346, dopo la morte del marito, Filippo di Borgogna, che aveva lasciato un solo figlio maschio, anche lui di nome Filippo, suo suocero, Oddone IV, fece testamento, designando il bambino come unico suo erede.\nNel 1347, alla morte della suocera di Giovanna, Giovanna di Francia o Giovanna III di Borgogna, i titoli di conte di Borgogna e d'Artois passarono al nipotino Filippo di Rouvres, che era sotto la sua tutela del nonno, Oddone IV.\nSuo suocero, Oddone IV, mor\u00ec il 3 aprile 1349 e fu tumulato nell'Abbazia di C\u00eeteaux, lasciando erede del titolo di duca di Borgogna il nipotino Filippo, sotto la tutela di Giovanna, come viene confermato dallo storico Jules Viard nel capitolo XLIV de \"Les Grandes Chroniques de France, Tome IX\".\nGiovanna, il 9 febbraio 1350, spos\u00f2, in seconde nozze, a Feucherolles, presso Saint-Germain-en-Laye, l'erede al trono di Francia, il duca di Normandia, Giovanni il Buono, vedovo di Bona di Lussemburgo, morta di peste nera, da cui aveva avuto otto figli.&lt;br&gt;Alcuni mesi dopo, il 22 agosto, suo marito Giovanni divenne il re di Francia, Giovanni II, e Giovanna assieme al marito fu consacrata ed incoronata regina assieme al marito a Reims, il 26 settembre 1350.\nGiovanna mor\u00ec in una epidemia di peste nel Castello di Vadans nella Franca Contea. Alla sua morte, nelle contee d'Alvernia e di Boulogne le succeder\u00e0 il figlio di primo letto, Filippo.\nDiscendenza.\nGiovanna a Filippo diede tre figli:\nGiovanna a Giovanni diede tre figli morti in fasce:"}
{"id": "1618271", "revid": "339392", "url": "https://it.wikipedia.org/wiki?curid=1618271", "title": "149/19 Mod 37", "text": ""}
{"id": "1618276", "revid": "339392", "url": "https://it.wikipedia.org/wiki?curid=1618276", "title": "149/19 Mod 42", "text": ""}
{"id": "1618278", "revid": "339392", "url": "https://it.wikipedia.org/wiki?curid=1618278", "title": "149/19 Mod 41", "text": ""}
{"id": "1618283", "revid": "547034", "url": "https://it.wikipedia.org/wiki?curid=1618283", "title": "Riabilitazione uroginecologica", "text": " \nLa riabilitazione uroginecologica \u00e8 il settore della fisioterapia dedicato alla prevenzione e alla cura delle disfunzioni urologiche e ginecologiche conseguenti ad eventi patologici congeniti o acquisiti. \nFunzioni.\nLa riabilitazione uroginecologica \u00e8 principalmente dedicata ai disordini delle funzioni del pavimento pelvico. I pazienti candidati al trattamento hanno solitamente subito interventi chirurgici addomino-pelvici, per esempio pi\u00f9 comunemente per il maschio una prostatectomia (che se radicale procura quasi invariabilmente un'incontinenza urinaria) o per la donna pi\u00f9 semplicemente un parto naturale travagliato con trauma ai nervi sacrali e/o epifisiotomia o l'isterectomia. La forma pi\u00f9 comune di incontinenza per\u00f2 \u00e8 quella detta \"da sforzo\" che avviene nella donna in rapporto a banali \"sforzi\" fisici come il tossire, lo starnutire, il sollevare pesi. L'incontinenza da sforzo \u00e8 una fra le forme che risponde meglio al trattamento riabilitativo.\nPer entrambi i sessi un'altra causa di disfunzione del pavimento pelvico potrebbe essere la chirurgia per cancro del colon-retto.\nTutte queste forme come \u00e8 intuitivo alterano la forma del pavimento pelvico, struttura sostenuta da muscoli, che si pu\u00f2 alterare nelle funzioni di contenimento degli organi e nel ruolo di stabilizzazione degli sfinteri. Ne conseguono disturbi come l'incontinenza, le dispareunie (dolori durante i rapporti sessuali), la tendenza al prolasso degli organi pelvici (in particolare per la donna).\nObiettivi.\nSinteticamente gli obiettivi della riabilitazione uroginecologica possono essere rappresentati dai seguenti punti:\nTipologia.\nA seguito di un esame elettromiografico per valutare l'attivit\u00e0 del pavimento pelvico e quella addominale e stimare eventuali dissinergie, il paziente pi\u00f9 comunemente effettua delle sedute, con un fisioterapista specializzato, che comprendono l'utilizzo integrato di "}
{"id": "1618284", "revid": "287204", "url": "https://it.wikipedia.org/wiki?curid=1618284", "title": "Alex Debon", "text": ""}
{"id": "1618287", "revid": "287204", "url": "https://it.wikipedia.org/wiki?curid=1618287", "title": "Abbazia di Saint-Sever", "text": "Labbazia di Saint-Sever \u00e8 un'abbazia benedettina fondata dal conte Guglielmo I di Guascogna, alla fine del X secolo.\nI suoi innumerevoli possedimenti nell'XI secolo, si estendono dal M\u00e9doc fino a Pamplona in Spagna.\nGr\u00e9goire di Montaner abate dal 1028 al 1072, raccoglie un notevole patrimonio artistico tra cui preziose sculture e le miniature, fra le quali quelle di Stephanus Garsia, l'autore delle miniature di Beato di Li\u00e9bana.\nL'Abbazia \u00e8 stata classificata monumento storico nel 1911, ed \u00e8 iscritta al Patrimonio dell'umanit\u00e0 dell'UNESCO nel 1998, con il titolo di Cammino di Santiago di Compostela in Francia\nPresentazione.\nL'Abbazia di stile romanico \u00e8 sorprendentemente vasta. Presenta un coro a sei absidi di profondit\u00e0 decrescente, secondo un piano benedettino. Le colonne di marmo del coro e del transetto provengono dal palazzo dei governatori romani di Morlanne. Il Capitello policromatico a decorazioni notevoli di leoni datati XI secolo. Se ne contano 150 di cui 77 autenticati come gallo-romani e romani. Le sue dimensioni sono impressionanti, 71\u00a0m di lunghezza, 31\u00a0m di ampiezza per le navate e 41\u00a0m per il transetto. Quanto all'abbazia stessa, una parte del chiostro appartiene a privati.\nSi accede con le tribune dell'transetto alla cappella. Il transetto e la banchina permettevano di accogliere una folla importante di fedeli e di pellegrini attirati da questa tappa nella via costruita con pietre (Via Lemovicensis) verso Santiago di Compostela.\nL'abbazia ha subito gravi danni nel corso della sua storia. Nel 1372 un terremoto, numerosi assedi durante la Guerra dei cent'anni, un periodo in cui la Guascogna fu terreno di guerra tra la Francia e l'Inghilterra. Il monastero \u00e8 molte volte distrutto ed incendiato dai francesi. Le banchine vengono in parte ricostruite. Quindi vengono le Guerre di religione francesi, con i massacri, negli anni 1569 e 1570, i saccheggi sono la rovina del monastero dagli Ugonotti di Gabriele I di Montgomery, seguiti dalle truppe cattoliche di Blaise di Monluc (1500-1577) nelle Guerre di religione nelle Landes. Occorre dunque aspettare pi\u00f9 di un secolo prima che la congregazione di Saint-Maur intraprenda lavori di restauro dell'abside e degli edifici conventuali. L'abbazia e gli edifici conventuali vengono conquistati dalla rivoluzione francese, venduti (ricavando molti assegnati), prima di essere resi al culto nel 1795. I restauratori del XIX secolo ridecorano le navate e le facciate in stile neo-romanico, imitazioni conformi al gusto dell'epoca per l'architettura medioevale.\nOrigini.\nAl V secolo, Severus (in futuro San Sever) \u00e8 inviato dal Papa per evangelizzare la Novempopulana. Il martire fu decapitato dai Vandali nell'VIII secolo, cos\u00ec i monaci costruiscono una cappella per raccogliere le sue spoglie. Essi seguivano la regola mista di San Colombano e san Benedetto, fino alla riforma generale benedettina di Benedetto d'Aniane.\nLa fondazione di un'abbazia, non lontano dalla localit\u00e0 antica di Morlanne, che domina la valle di Adour, \u00e8 allo stesso tempo un atto politico e religioso che permette ai conti della Guascogna di rafforzare la loro autorit\u00e0.\n\u00c8 nel 988 che Guglielmo I di Guascogna compra la terra e decide di costruire un monastero. All'epoca, la regione conta infatti numerose e ricche ville romane ma nessuna citt\u00e0 importante. L'abbazia benedettina di Saint-Sever conoscer\u00e0, in tutti i settori, un'espansione ed un'irradiazione eccezionale, in particolare grazie a Gr\u00e9goire Montaner, monaco dell'Abbazia di Cluny, diventato abate nel 1028. \u00c8 sotto la sua gestione, che durer\u00e0 fino al 1072, che comincia la ricostruzione della chiesa sul modello di quella di Cluny, con maestri di opere e sculture anche notevoli con la loro esperienza che mediante il loro spirito innovatore. In seguito questi lavori subiscono un incendio nel 1060.\nContesto storico.\nLa rinascita guascona dell'XI secolo, dopo le invasioni barbariche, tiene per una buona parte alla moltiplicazione dei monasteri. Si deve a loro l'occupazione delle terre libere e delle foreste e lo spostamento dei contadini attorno alle abbazie. Parallelamente, vescovi ed abati si occupano di ricostruire le citt\u00e0 rovinate dai Vichinghi come Oloron-Sainte-Marie, Nogaro, La R\u00e9ole, Saint-Sever e a loro devono l'esistenza o la risurrezione.\nUn'abbazia potente.\nIn tutti i settori, che siano religiosi, amministrativi, sociali, economica e culturale, la Guascogna conosce una rinascita grazie all'abbazia che s'impone in tutta la provincia come una vera potenza. Fin dalla fine dell'XI secolo, un vasto settore circonda il monastero che comprende anche nella diocesi di Aire e Dax numerose ville dell'epoca romana, terre e chiese, in un raggio di 35\u00a0km. Fuori di questa diocesi, il monastero acquisisce settori in Agenais, Bazadais e Pays de Born. Inoltre Saint-Sever detiene una chiesa nei pressi di Pamplona nella provincia di Navarra, in pi\u00f9 possiede dei beni in Gironda, fra cui la chiesa di Soulac-sur-Mer. In Guascogna, la maggior parte dei possessi di Saint-Sever corrispondono ad una situazione strategica dell'epoca, unit\u00e0 difensiva, zona di passaggio sulla Garonna o sul'Adour, controllando tutta la circolazione. Distanti al massimo una trentina di chilometri l'uno dell'altro, questi possedimenti costituiscono per i pellegrini basi per delle tappe. Nella scelta delle acquisizioni, si tiene anche conto della fertilit\u00e0 dei terreni. La valle dell'Adour, le coste di Buzet-sur-Ba\u00efse, i possedimenti in provincia di Armagnac, le viti a Bordeaux, rivelano centri d'interesse e le preoccupazioni economiche dei monaci che piantano viti non lontano dai monasteri. Il declino s'innesca con la guerra dei cent'anni e precipita con le guerre di religione. Nel 1569 gli ugonotti radono al suolo gli edifici conventuali. Che poi saranno ricostruiti soltanto verso la fine del XVII secolo. Con la rivoluzione francese, i monaci vengono cacciati. La chiesa \u00e8 successivamente resa al culto ma gli edifici monastici restano occupati dall'amministrazione comunale e da altre diverse amministrazioni.\nLe reliquie.\nL'abbazia di Saint-Sever possedeva dal Medioevo numerose reliquie, di cui la pi\u00f9 famosa era il capo di San Sever. Quest'ultimo fu distrutto in occasione delle guerre di religione che devastarono la regione. Inoltre, dopo aver ricostruito con pazienza il santuario nel 1569, (l'altare fu restaurato nel 1681), i monaci si preoccuparono di trovare una reliquia notevole.\nLa chiesa Sainte Eulalie di Bordeaux, possiede, secondo una tradizione immemorabile, i resti di Santa Chiara e dei suoi lavoratori (tra cui San Sever). Un'ambasciata ottenne dell'arcivescovo il permesso di ritirare dal reliquiario bordolese una parte delle reliquie di San Sever nel 1714. Il ritorno ufficiale ebbe luogo nel 1716. Il reliquiario attuale \u00e8 datato 1783 ed \u00e8 stato offerto da Playcard di Raygecourt, vescovo di Aire. Questo reliquiario \u00e8 la prova della volont\u00e0 del vescovo di restare fedele allo stile barocco francese, in opposizione allo stile neo-classico.\nI Beatus di Saint-Sever.\n\"Beatus\" \u00e8 il nome del suo autore Beato di Li\u00e9bana monaco delle Asturie, il testo \u00e8 un commento dell'Apocalisse di Giovanni, l'ultimo libro del Nuovo Testamento. Questo commento \u00e8 stato redatto nell'VIII secolo, probabilmente durante un dibattito teologico. \u00c8 stato ricopiato una ventina di volte in Europa nel corso del Medioevo.\nLa copia dell'abbazia di Saint-Sever \u00e8 stato realizzata verso la met\u00e0 dell'XI secolo, circa cinquanta anni dopo la fondazione dell'abbazia, per i copiatori e miniatori, riuniti attorno al maestro Stephanus Garsia sotto l'abbazia di Gr\u00e9goire di Montaner. Ogni abbazia aveva infatti un seminario di scrittura, o \"scriptorium\", per ricopiare, decorare e conservare le miniature preziose.\nQuesto manoscritto, pienamente pittoresco, riferisce le visioni di San Giovanni apostolo ed evangelista. Unico esemplare in Francia, ma ispirato ai Beatus spagnoli, testimonia non soltanto l'erudizione e dell'ingegneria creatrice del padrone ma anche della vitalit\u00e0 intellettuale ed artistica del monastero di Saint-Sever nell'XI secolo.\nLa carta, che rappresenta il mondo conosciuto, descrive la Gallia, l'Aquitania e Saint-Sever. Questo documento \u00e8 stato tenuto protetto dalle guerre di religione. Lo si trova nelle raccolte del cardinale arcivescovo di Bordeaux Fran\u00e7ois di Sourdis all'inizio del XVII secolo quindi a Parigi, all'Arsenal, ed infine in ci\u00f2 che \u00e8 diventata la biblioteca nazionale, dove \u00e8 tuttora."}
{"id": "1618288", "revid": "762947", "url": "https://it.wikipedia.org/wiki?curid=1618288", "title": "Hermann Prey", "text": "Biografia.\nGi\u00e0 nel coro di voci bianche della scuola si mette in evidenza per la sua voce e canta spesso le parti di soprano solista. Nasce allora la sua passione per il canto.\nDopo il liceo al \"Graues Kloster\", studia alla Hochschule f\u00fcr Musik di Berlino con G\u00fcnter Baum e Jaro Prohaska, e privatamente con Harry Gottschalk.\nNel 1952 vince il Concorso \"Meistersinger\" a Norimberga, una sorta di torneo in cui lui canta - in tedesco - l'aria da Un ballo in maschera \"Eri tu\". Il premio \u00e8 una tourn\u00e9e negli USA. Quello stesso anno canta il suo primo Liederabend e debutta a Wiesbaden come Secondo Prigioniero in Fidelio. \nNel 1954 sposa Barbara Pniok e dal matrimonio nasceranno tre figli: Annette, Florian e Franziska.\nSotto contratto prima al teatro di Amburgo, poi a Wiesbaden, fa preziosa esperienza con piccoli e grandi ruoli prima di cominciare la grande carriera internazionale.\nAl Wiener Staatsoper debutta nel 1957 come Figaro ne Il barbiere di Siviglia (Rossini).\nPer il Teatro La Fenice di Venezia nel 1959 tiene un concerto da camera per il XXII Festival Internazionale di Musica Contemporanea nella Sala delle colonne Ca' Giustinian.\nAl Festival di Salisburgo nel 1959 \u00e8 Barbier in Die schweigsame Frau diretto da Karl B\u00f6hm con Fritz Wunderlich, nel 1960 Guglielmo in Cos\u00ec fan tutte con Elisabeth Schwarzkopf e Christa Ludwig diretto da B\u00f6hm e canta nella Sinfonia n. 8 (Mahler), dal 1961 al 1968 tiene un recital, nel 1965 \u00e8 Adam ne La Creazione con Gundula Janowitz con i Wiener Philharmoniker diretto da Herbert von Karajan, nel 1967 Papageno in Die Zauberfl\u00f6te diretto da Wolfgang Sawallisch, nel 1968 Figaro ne Il barbiere di Siviglia con Luigi Alva e Fernando Corena diretto da Claudio Abbado, dal 1970 al 1978 tiene un recital, nel 1971 Il Conte di Almaviva ne Le nozze di Figaro con Reri Grist e Teresa Stratas diretto da B\u00f6hm e tiene dei recital anche negli anni 1981, 1982, 1984, 1985, 1987, 1988, 1991, 1993, 1995, 1996 e 1997.\nNel dicembre 1960 debutta al Metropolitan di New York come Wolfram in \"Tannh\u00e4user\" con Leonie Rysanek diretto da Georg Solti, ruolo che lo consacrer\u00e0 nel 1965 nel tempio wagneriano di Bayreuth. Fra le recite pi\u00f9 memorabili, \"Die Zauberfl\u00f6te\" al \"Met\" con Pilar Lorengar e Lucia Popp con le scene ed i costumi di Marc Chagall nel ruolo di Papageno (1967). Questi due ruoli sono forse i pi\u00f9 amati, quelli in cui pi\u00f9 l'interprete si identifica, in un repertorio vastissimo: nell'opera italiana, accanto a Pap\u00e0 Germont, il Marchese di Posa, Dottor Malatesta, Marcello, Sharpless ecc., spicca il personaggio di Figaro: Prey nel 1969 \u00e8 stato il primo Figaro non italiano al Teatro alla Scala di Milano nella prima rappresentazione di Il barbiere di Siviglia (Rossini) - con Alva, Corena e Teresa Berganza diretto da Claudio Abbado - e nel 1971 al Lyric Opera di Chicago - con Ottavio Garaventa e Marilyn Horne per la regia di Tito Gobbi. Anche il Figaro di Mozart \u00e8 stato fra i suoi ruoli pi\u00f9 famosi, nelle Nozze ha interpretato anche il Conte d'Almaviva, \u00e8 stato un celebre Guglielmo in \"Cos\u00ec fan tutte\", e Don Giovanni. \u00c8 stato anche appassionato interprete di un particolare repertorio di opera romantica tedesca, il \"Kavalierbariton\" protagonista di opere di Albert Lortzing (Zar und Zimmermann, Der Wildsch\u00fctz, Undine), Heinrich Marschner (Hans Heiling), Victor von Nessler (Der Trompeter von S\u00e4ckingen), Engelbert Humperdinck (H\u00e4nsel und Gretel, K\u00f6nigskinder). Come altri grandi cantanti tedeschi, ha interpretato anche operette (Die lustige Witwe, Der Zigeunerbaron, Boccaccio e molte altre), evidenziando il suo talento di attore e facendo per esempio di Eisenstein, protagonista di \"Die Fledermaus\" di Johann Strauss, un altro dei suoi grandi ruoli.\nAl San Francisco Opera nel 1963 \u00e8 Olivier in Capriccio (Strauss) con Elisabeth Schwarzkopf diretto da Georges Pr\u00eatre, Guglielmo in Cos\u00ec fan tutte con la Grist e Figaro ne Il barbiere di Siviglia e nel 1982 ne Le nozze di Figaro con la Popp.\nAncora al Wiener Staatsoper nel 1963 \u00e8 Wolfram von Eschenbach in Tannh\u00e4user und der S\u00e4ngerkrieg auf Wartburg diretto da von Karajan con Wolfgang Windgassen e la Janowitz, Hofkapellmeister Robert Storch in Intermezzo di Richard Strauss e Conte Almaviva ne Le nozze di Figaro con Giulietta Simionato, nel 1964 Olivier in Capriccio (Strauss) con la Schwarzkopf e la Popp diretto da Pr\u00eatre, nel 1979 Guglielmo in Cos\u00ec fan tutte, nel 1980 Figaro ne Le nozze di Figaro, nel 1983 Sixtus Beckmesser in Die Meistersinger von N\u00fcrnberg, nel 1986 Don Giovanni (opera) con Edita Gruberov\u00e1, nel 1988 Sprecher in Die Zauberfl\u00f6te con Luciana Serra e nel 1993 Gabriel von Eisenstein in Die Fledermaus con Karita Mattila, Walter Berry e Natalie Dessay. Complessivamente egli ha cantato in 79 recite viennesi fino al 1994.\nNel Bayerisches Staatstheater im Marstall di Monaco nel 1963 \u00e8 Don Fernando/Gefangener nella ripresa di \"Fidelio\" di Ludwig van Beethoven diretto da von Karajan con la Ludwig e Berry e nel 1965 \u00e8 Germont nella ripresa di La traviata con la Stratas.\nAncora al Metropolitan Opera House nel 1964 \u00e8 Count Almaviva ne Le nozze di Figaro con Cesare Siepi, Lisa Della Casa e la Stratas, nel 1973 Figaro ne Il barbiere di Siviglia con la Horne, Corena e Jean Kraft diretto da James Levine, nel 1987 Music Master in Ariadne auf Naxos con Jessye Norman, Kathleen Battle, Tatiana Troyanos e Dawn Upshaw diretto da Levine, nel 1989 Eisenstein in Die Fledermaus con Carol Vaness e Neil Shicoff e nel 1993 Beckmesser in Die Meistersinger von N\u00fcrnberg con la Mattila diretto da Levine. Fino al 1995 Prey ha cantato in 65 rappresentazioni al Met.\nAl Bayreuther Festspiele nel 1965 \u00e8 Wolfram von Eschenbach in Tannh\u00e4user con Windgassen, la Rysanek ed Anja Silja e nel 1981 Sixtus Beckmesser, Stadtschreiber in Die Meistersinger von N\u00fcrnberg con Siegfried Jerusalem.\nA Edimburgo nel 1965 \u00e8 Robert Storch in Intermezzo di Richard Strauss nella produzione della Bavarian State Opera.\nAl Royal Opera House di Londra nel 1973 debutta come Figaro ne Il barbiere di Siviglia con Renato Capecchi, nel 1977 \u00e8 Figaro ne Le nozze di Figaro diretto da B\u00f6hm e Gabriel von Eisenstein in Die Fledermaus con Kiri Te Kanawa diretto da Zubin Mehta, nel 1979 Guglielmo in Cos\u00ec fan tutte diretto da B\u00f6hm e nel 1990 Sixtus Beckmesser in Die Meistersinger von N\u00fcrnberg.\nAncora alla Scala nel 1974 \u00e8 il Conte di Almaviva nella prima di Le nozze di Figaro con Mirella Freni, Jos\u00e9 van Dam e la Berganza diretto da Claudio Abbado, nel 1976 \u00e8 Guglielmo nella prima di Cos\u00ec fan tutte con Margaret Price, Agnes Baltsa, la Grist e Rolando Panerai diretto da B\u00f6hm, nel 1978 tiene un concerto con musiche di Franz Schubert, nel 1985 un concerto con musiche di Carl Loewe, nel 1986 un recital e sei concerti con musiche di Schubert ed \u00e8 Papageno nella prima di Die Zauberfl\u00f6te con la Serra, nel 1988 tiene un recital, nel 1990 \u00e8 Sixtus Beckmesser in Die Meistersinger von N\u00fcrnberg diretto da Sawallisch, tiene un concerto con musiche di Schumann e sei concerti e nel 1996 esegue Die sch\u00f6ne M\u00fcllerin.\nAl Grand Th\u00e9\u00e2tre di Ginevra nel 1976 esegue Die Winterreise, nel 1977 canta musiche di Robert Schumann, nel 1979 \u00e8 Papageno ne Il flauto magico e canta i Lieder di Schubert, nel 1984 i Lieder di Schumann e nel 1997 i Lieder di Brahms.\nNei primi anni '80 il suo repertorio wagneriano si arricchisce di Beckmesser in Die Meistersinger von N\u00fcrnberg e Friedrich in Das Liebesverbot. Di Richard Strauss ha interpretato fra l'altro Mandryka in Arabella, il Barbiere in una famosa edizione di Die schweigsame Frau accanto a Hans Hotter e al fraterno amico Wunderlich - il suo ultimo ruolo in teatro, il Maestro di Musica in Ariadne auf Naxos.\nNel 1980 canta l'aria Non pi\u00f9 andrai dall'opera \"Le nozze di Figaro\" nella colonna sonora del film 2 sotto il divano.\n\u00c8 stato valido interprete del grande repertorio sacro, sopra tutto di Bach: Messa in Si minore, Cantate e Oratori (in cui interpretava il ruolo di Ges\u00f9). \nMa forse la maggior parte della sua carriera fu dedicata con grande passione ai Lieder, che ne evidenziavano la sensibilit\u00e0 e la versatilit\u00e0. Ha cantato innumerevoli concerti, con un repertorio immenso, testimoniato in parte dalla monumentale incisione \"The Prey Lied Edition\", realizzata per la Philips nei primi anni '70: in 27 LP prima e poi 20 CD, raggruppati in 4 cofanetti, Hermann Prey canta circa 450 Lieder, dai trovatori medievali ai contemporanei, naturalmente Mozart, Beethoven, Schumann, Brahms, Loewe, Wolf, molti altri e il prediletto Schubert. Hermann Prey fonda diversi festival, le \"Schubertiadi\" di Vienna, di Hohenems/Vorarlberg e altri festival simili negli USA e in Giappone. Nel 1981 fonda il festival \"Herbstliche Musiktage Bad Urach\", dedicato non ad un autore ma principalmente alla voce umana - ne sar\u00e0 direttore artistico fino alla sua morte. Quello stesso anno pubblica l'autobiografia Premierenfieber, \"Febbre della prima\" (1981), ancora inedita in Italia.\nAccanto alla carriera \"seria\", va ricordato l'amore mai spento per la musica popolare e leggera e una grande popolarit\u00e0 che gli venne da trasmissioni televisive e film.\nAncora per il Teatro La Fenice nel 1985 tiene un concerto con musiche di Schumann e la Sinfonia n. 8 (Mahler) con Cheryl Studer nella Basilica dei Santi Giovanni e Paolo (Venezia) e nel 1989 un concerto con musiche di Schubert.\nAl San Diego Opera nel 1987 \u00e8 Figaro ne Il barbiere di Siviglia e nel 1992 e nel 1997 tiene un recital.\nNel 1988 firma la regia de \"Le nozze di Figaro\" al Festival di Salisburgo. \nHa insegnato alla Hochschule f\u00fcr Musik di Amburgo e tenuto masterclass in tutto il mondo - non molte perch\u00e9 sempre impegnato sopra tutto con concerti.\n\u00c8 morto improvvisamente nel luglio 1998 per un collasso cardiaco, pochi giorni dopo un concerto schubertiano al Prinzregententheater di Monaco.\nMoltissime incisioni, audio e video, restano a testimonianza dell'arte di Hermann Prey: moltissimi Lieder, oltre quelli gi\u00e0 citati, molte riprese dal vivo di opere e concerti: molte delle recite nominate sono registrate in CD. La prima incisione, Ariadne auf Naxos (Harlekin) nel 1954, direttore Herbert von Karajan, l'ultima, una versione orchestrale della Winterreise (1997). Fra le \"rarit\u00e0\", Orpheus di Carl Orff e l'oratorio Lazarus di Schubert (Orpheus, registrato dal vivo nella Amanduskirche di Bad Urach nel 1987) che ha ottenuto il \"Grand Prix du Disque\", cos\u00ec come l'operetta di Supp\u00e8 Boccaccio (EMI, 1974, direttore Willi Boskosky). Sono usciti recentemente due album antologici per la DGG: \"Von ganzem Herzen\" (2007), con brani d'opera, alcuni dei quali inediti, e Lieder, e \"Die Lieder meines Vaters\" (2008), curato dal figlio Florian, anche lui baritono, sorta di \"riassunto\" in una cinquantina di Lieder della \"Prey Lied Edition\".\nPremi e onorificenze.\nFra i numerosi importanti riconoscimenti internazionali, ricordiamo che fu nominato Bayerischer Kammers\u00e4nger (1962), \"Cantante dell'anno\" 1982 e quello stesso anno entr\u00f2 a far parte dell'Accademia di Belle Arti di Monaco.\nPremio Franco Abbiati della Critica Musicale Italiana nel 1986 per l'interpretazione di Beckmesser al Maggio Musicale Fiorentino e per 6 Liederabende alla Scala.\nPremio \"Meistersinger\" al Metropolitan (1992).\nMembro onorario degli Amici della musica di Vienna (1993) - onore molto raramente riservato a cantanti.\nCuriosit\u00e0.\nNell'immediato dopoguerra, canta e suona la fisarmonica in un piccolo complesso di musica leggera, il \"Rhytmiktrio\", con un vasto repertorio di canzoni prevalentemente americane.\nFra i numerosi ospiti delle sue trasmissioni TV \"Schaut' her, ich bin's\" (incipit tedesco del Prologo di \"Pagliacci\"), Pl\u00e1cido Domingo esordisce alla TV tedesca.\nA Krailling, la cittadina nei pressi di Monaco dove Hermann Prey viveva dal 1963 e di cui era cittadino onorario, la famiglia gli ha dedicato una statua di bronzo, opera di Johanna K\u00f6rner che rappresenta Papageno, il suo personaggio pi\u00f9 caro, nel Papageno-Platz. Era cittadino onorario anche di Bad Urach, l'antica cittadina del Baden-W\u00fcrttemberg, sede del \"suo\" festival, dove nel 2000 gli \u00e8 stata intitolata una piazza.\nDVD.\n2001 - Gioachino Rossini: Il barbiere di Siviglia (DGG, reg. 1972; con Teresa Berganza, Luigi Alva, Enzo Dara, direttore Claudio Abbado, regia di Jean-Pierre Ponnelle)\n2002 - Carl Orff: Carmina Burana (RCA, reg. 1975; con Lucia Popp, regia di Jean-Pierre Ponnelle)\n2003 - Johann Strauss (figlio): Die Fledermaus (Warner Music; Londra, Royal Opera House Covent Garden, 1984, con Kiri Te Kanawa, direttore Placido Domingo)\n2005 - Wolfgang Amadeus Mozart: Le nozze di Figaro (DGG, reg. 1972; con Mirella Freni, Dietrich Fischer-Dieskau e Kiri Te Kanawa, direttore Karl B\u00f6hm, regia di Jean-Pierre Ponnelle)\n2005 - Gioachino Rossini: Der Barbier von Sevilla (DGG, in tedesco, B/N, Monaco, Teatro Cuvilliers, 1959, con Fritz Wunderlich, Hans Hotter, Erika K\u00f6th, direttore Joseph Keilberth)\n2005 - Gustav Mahler: Symphonie Nr. 8 (Deutsche Grammophon, reg. 1975; con Edda Moser, Agnes Baltsa, Jos\u00e9 van Dam e Wiener Philharmoniker, direttore\u00b7Leonard Bernstein)\n2006 - Engelbert Humperdinck: H\u00e4nsel und Gretel (DGG, reg. 1981, con Edita Gruberov\u00e1, Brigitte Fassbaender, Helga Dernesch e Sena Jurinac, direttore Sir Georg Solti, regia di August Everding)\n2006 - Richard Wagner: Die Meistersinger von N\u00fcrnberg (DGG, Festival di Bayreuth 1984, con Siegfried Jerusalem e Bernd Weikl, direttore Horst Stein, regia di Wolfgang Wagner)\n2006 - Johann Sebastian Bach: Messa in Si minore (DGG, reg. 1969 con Gundula Janowitz, Herta T\u00f6pper, Horst Laubenthal, direttore Karl Richter)"}
{"id": "1618289", "revid": "599013", "url": "https://it.wikipedia.org/wiki?curid=1618289", "title": "Ian O'Brien", "text": "Specializzato nella rana, ha vinto la medaglia d'oro nei 200\u00a0m rana e il bronzo nella staffetta 4x100\u00a0m misti ai Giochi olimpici di Tokyo 1964.\n\u00c8 diventato uno dei Membri dell'International Swimming Hall of Fame.\n\u00c8 stato primatista mondiale nei 200\u00a0m rana."}
{"id": "1618292", "revid": "336956", "url": "https://it.wikipedia.org/wiki?curid=1618292", "title": "Type 63", "text": ""}
{"id": "1618293", "revid": "767487", "url": "https://it.wikipedia.org/wiki?curid=1618293", "title": "Joey Castillo", "text": "\u00c8 famoso per aver suonato in band come Queens of the Stone Age, Eagles of Death Metal e Danzig. Nel novembre del 2012 ha abbandonato la band Queens of the Stone Age a cui si era unito nel 2002 dopo la partenza di Dave Grohl.\nNel 2014 ha aderito al progetto California Breed.\nBatterie ed attrezzatura utilizzata.\nStrumentazione per l\"'Era Vulgaris tour\".\nCastillo usa bacchette Vic Firth, batterie PDP, pedali ed hardware DW.\nStrumentazione per il \"Lullabies To Paralyze tour\".\nPer questo tour, Castillo continua ad usare batterie DW, piatti Paiste e pelli Remo. In questo tour inizia ad usare le bacchette Vic Firth.\nStrumentazione per il \"The Deaf tour\".\nCastillo usa hardware e batterie DW, Piatti Paiste e pelli Remo."}
{"id": "1618296", "revid": "124776800", "url": "https://it.wikipedia.org/wiki?curid=1618296", "title": "Paolo Giordano", "text": ""}
{"id": "1618297", "revid": "2191572", "url": "https://it.wikipedia.org/wiki?curid=1618297", "title": "Ottaviano Maria Sforza", "text": "Doveva il suo nome forse al fatto di essere l'ottavo figlio. Fu fatto conte di Lugano.\nBiografia.\nOttaviano rimase orfano del padre nel 1466, all'et\u00e0 di otto anni, mentre il governo del ducato passava al fratello maggiore Galeazzo Maria Sforza; quest'ultimo, dopo la morte della madre (forse fatta avvelenare proprio da lui) nel 1468 spos\u00f2 Bona di Savoia da cui ebbe il primogenito Gian Galeazzo. La politica del nuovo duca, consigliato dal segretario di suo padre, Cicco Simonetta, volta a rafforzare le alleanze con Firenze, non piacque ai ghibellini milanesi, legati agli Aragona, e ai suoi fratelli, che vennero quindi allontanati da Milano.\nLa morte di Galeazzo nel 1476 (a cui successe il figlio ancora bambino, Gian Galeazzo Sforza), diede inizio ad una lotta per il potere tra la duchessa Bona di Savoia, madre di Gian Galeazzo Sforza, e i suoi cognati: Ludovico il Moro, Sforza Maria e Ascanio. Inizialmente ebbe la meglio la duchessa, reggente in nome del piccolo Gian Galeazzo, la quale si affidava ai saggi consigli di Cicco Simonetta, mentre invece i fratelli Sforza si erano organizzati militarmente con l'aiuto del condottiero Roberto di San Severino, nipote di Francesco Sforza (in quanto figlio di sua sorella Elisa Sforza).\nMentre i suoi fratelli alla fine si mostrarono, almeno all'apparenza, pentiti e sottomessi, il giovane Ottaviano volle invece continuare la lotta e partire per raggruppare un esercito da inviare contro la cognata. Arrivato per\u00f2 a Rivolta, davanti all'Adda, volle attraversare il fiume nonostante fosse in piena, ma la corrente ebbe la meglio ed il conte mor\u00ec affogato all'et\u00e0 di diciannove anni."}
{"id": "1618304", "revid": "640277", "url": "https://it.wikipedia.org/wiki?curid=1618304", "title": "Sandro Del Conte", "text": "Biografia.\nNel 1973, ad appena 18 anni, Del Conte inizia a ripassare a china le storie del suo maestro Romano Scarpa, a cominciare dall'avventura \"Zio Paperone e il tesoro di Atlantide\", scritta da Jerry Siegel e pubblicata sul numero 895 di \"Topolino\", datato 21 gennaio 1973.\nDopo quattro anni di ripasso a china, nel 1977 Del Conte realizza la sua prima storia \"a solo\": \"Paperino e l'efficienza pescante\", scritta da Iain MacDonald e pubblicata sul numero 1123 di \"Topolino\", datato 5 giugno 1977; continuer\u00e0, comunque, a inchiostrare alcune storie di Scarpa fino al 2002.\nCome disegnatore, Del Conte \u00e8 stato attivo sulle testate Disney principalmente intorno agli anni novanta."}
{"id": "1618306", "revid": "2179318", "url": "https://it.wikipedia.org/wiki?curid=1618306", "title": "Pictoni", "text": "I Pictoni furono un popolo gallico che, a seconda delle fonti e delle epoche, sono stati anche chiamati \"Pitti\" (che \u00e8 pure il nome di un antico popolo scozzese, i \"Pitti\"), o, ben dopo la conquista romana della Gallia, \"Pictavi\".\nIl periodo di indipendenza.\nTerritorio.\nI confini del territorio dei Pictoni sono desumibili a partire da tre elementi:\nA partire da questi elementi, pu\u00f2 stabilirsi con certezza che il loro territorio, prima della conquista romana, si estendeva sul dipartimento attuale della Vienne e di Deux-S\u00e8vres, vale a dire l'Alto Poitou. \u00c8 probabile, ma non certo, che Vandea non ne facesse parte, forse essendo occupata dagli Ambiliati. Che il loro territorio, prima della conquista romana, si estendesse fino alla Loira, su tutto il corso inferiore, \u00e8 un'ipotesi che \u00e8 stata presto abbandonata. In ogni caso, dopo la conquista della Gallia, i tre dipartimenti formano un insieme che dura fino alla Rivoluzione francese, ossia pi\u00f9 di diciotto secoli.\nCitt\u00e0 ed economia.\nLa \u00abcapitale\u00bb dei Pictoni era \"Lemonum\", nome celtico dell'attuale Poitiers, che assume il significato di \u00abolmeto\u00bb. Questo termine deriverebbe dal gallico \u00abLemo-\u00bb \"Olmo\" (che corrisponde esattamente all'irlandese \u00abLem-\u00bb con lo stesso significato), latinizzata in \"Lemonum\" divenuto poi Poitiers, cio\u00e8 la \u00abcitt\u00e0 dei Pictoni\u00bb. Lemonum era un oppidum situato su un vasto promontorio alla confluenza dei fiumi Clain e Boivre.\nOrganizzazione politica e culti.\nPoco prima della conquista romana, sembrerebbe che lo stato pittone fosse organizzato secondo l'antico sistema monarchico celtico, e non con quello che prevedeva la nomina di un \"vergobret\".\nMolti nomi di trib\u00f9 confinanti ci sono stati tramandati, come gli \"Ambiliati\" o Ambilatri (nell'attuale Vandea), gli Agesinati, e gli Agnuti o \"Anagnuti\".\nDurazio era il re dei Pictoni all'epoca della conquista, ma il suo potere appare essere limitato da quello dei capi guerrieri pittoni.\nMonetazione.\nIl Poitou dell'epoca celtica conobbe una circolazione monetaria originale dalla fin del II secolo a.C., costituita da esemplari in elettro. Come la maggior parte della monetazione gallica, essa era ispirata allo statere macedone, e alle monete greche della colonia di Emp\u00faries in Catalogna.\nQuesti motivi ispireranno direttamente la monetazione dei Namneti, tanto erano importanti l'influenza politica e la stabilit\u00e0 economica dei Pictoni su questa regione della Loira. La monetazione si arricchisce presto di un motivo peculiare della nazione dei Pittoni: la mano aperta al di sotto del cavallo.\nMonete come queste si ritrovano in abbondanza nella Vienne e nel Deux-S\u00e8vres e,in piccola quantit\u00e0, nella Vandea.\nEsiste anche, del I secolo a.C., una serie d'argento, ornata di un cavaliere alato che salta un fiore del tipo di lys, che si avvicina agli esempi monetali dei Biturigi. Il suo carattere propriamente pittone \u00e8 pertanto meno certo.\nLa guerra di Gallia e la fine dell'indipendenza.\nI Pittoni erano tra quei popoli che potevano sentirsi minacciati dalle migrazioni degli Elvezi verso il territorio dei Santoni, nel caso in cui essi fossero giunti dalla parte nord del Massiccio Centrale. Essi avevano dunque tutto l'interesse a un intervento di Giulio Cesare.\nProprio come i Santoni, anch'essi fornirono Cesare di una flotta, nel 56 a.C. Il loro capo Durazio rest\u00f2 fedele a Cesare all'epoca dell'insurrezione del 52 a.C. Ciononostante, Vercingetorige nel chiedere rinforzi a tutti i popoli della Gallia, si rivolse anche ai Pictoni, chiedendo ed ottenendo l'invio di 8000 uomini. Il popolo dei Pictoni era dunque diviso: il contingente favorevole a Vercingetorige raggiunse il capo degli Anducavi Dumnacos ad Angers, che si diresse allora verso \"Lemonum\" per assediavi Durazio. Questi invi\u00f2 un corriere al \"legatus\" romano Gaio Caninio, che giunse dal territorio dei Ruteni a fornirgli il suo appoggio. Ma, avendo con s\u00e9 delle truppe di poco valore, si costru\u00ec un \"castrum\" nel qual riusc\u00ec validamente a resistere all'assalto portatogli da Dumnacos e protrattosi per vari giorni. \nAlla fine Dumnacos fu messo in fuga dalla notizia dell'arrivo del legato Gaio Fabio che, ottenuta l'alleanza dei popoli compresi tra il Beauvais e Tours, muoveva a sostegno di Caninio.\nPer l'essere restata in maggioranza fedele a Giulio Cesare, la citt\u00e0 pictone fu probabilmente incrementata del territorio degli Ambiliati e degli Agnuti (probabilmente la Vandea).\nLa pace romana.\nPur beneficiando della \"Pax Romana\", soprattutto con la realizzazione di numerose opere di edilizia urbana, il popolo dei Pictoni, come tutti i popoli gallici, non sar\u00e0 profondamente romanizzato. Dalla met\u00e0 del II secolo i miliarii indicheranno le distanze stradali in leghe gallesi, e non pi\u00f9 in miglia romane. Risale al 237 la prima menzione del progressivo cambiamento del nome \"Limonum\" in Poitiers.\nLa citt\u00e0 dei Pictoni fu tuttavia prospera e ne sono testimonianza gli agglomerati che si svilupparono attorno ai santuari rurali, come Sanxay, e le \"Tours Mirandes\" a Vendeuvre nei primi due secoli dell'era cristiana. Altri agglomerati ancora si sono sviluppati a partire partir del III secolo, come \"Vieux-Poitiers\" a Naintr\u00e9, un borgo che ha rivelato l'esistenza di tombe eccezionali (le \"Dames de Naintr\u00e9\") e la cui vita non cesser\u00e0 se non con le invasioni normanne del IX secolo. \nNel I secolo, il geografo Strabone menziona ancora le due principali citt\u00e0 pittonie dell'epoca: \"Lemonum\" (Poitiers) e \"Ratatium\" (Rez\u00e9). Ci\u00f2 \u00e8 confermato nel II secolo da Claudio Tolomeo, che menziona anche i Pittoni occupanti la zona a sud dell'estuario della Loira che avevano in \"Ratatium\" (Rez\u00e9) un importante porto fluviale. \nDopo che Costantino I ebbe promulgato l'Editto di Milano, il Cristianesimo si diffuse sempre pi\u00f9 rapidamente. Ilario fu il primo vescovo di Poitiers intorno al 350; fu egli ad accogliere Martino di Tours, che fonder\u00e0 a Ligug\u00e9 il pi\u00f9 antico monastero della Gallia, ancora in attivit\u00e0."}
{"id": "1618311", "revid": "167080", "url": "https://it.wikipedia.org/wiki?curid=1618311", "title": "Picti", "text": ""}
{"id": "1618313", "revid": "1534511", "url": "https://it.wikipedia.org/wiki?curid=1618313", "title": "Feritoia", "text": "La feritoia \u00e8 un'apertura presente nelle mura delle fortificazioni (ma anche, in senso pi\u00f9 generale, nei veicoli blindati) pensata per colpire il nemico rimanendo al riparo.\nCostituzione.\nGeneralmente le feritoie sono caratterizzate da una stretta fessura, verticale, orizzontale o a forma di croce, che progressivamente si allarga verso l'interno allo scopo di permettere sufficiente spazio di manovra al tiratore che la utilizza. Dato il tipico spessore delle mura, infatti, non sarebbe altrimenti possibile ruotare lateralmente o inclinarsi verticalmente per tenere sotto tiro una vasta area esterna.\nStoria e sviluppo.\nAllo sviluppo delle armi da lancio durante il medioevo corrispose la diffusione della feritoia che affianc\u00f2 le caditoie non pi\u00f9 in grado di assicurare un'adeguata difesa. Grazie a questa fenditura gli assediati avevano la possibilit\u00e0 di colpire il nemico anche a distanza con archi e balestre senza esporsi.\nInizialmente le feritoie erano spesso usate anche ai piani inferiori, pi\u00f9 vicine al terreno, ma in seguito si cap\u00ec che la loro presenza alla base della fortificazione suggeriva chiaramente al nemico l'esistenza di punti deboli causati dal corrispondente assottigliamento delle mura. In questo modo agli assedianti veniva implicitamente indicato il luogo dove scavare gallerie sotterranee fino alle fondamenta della fortificazione, con l'intento di far crollare le mura stesse (tecnica della mina).\nCon l'avvento delle armi da fuoco le feritoie rettangolari vennero sostituite da quelle a forma circolare pi\u00f9 adatte ad archibugi e moschetti.\nIn epoca pi\u00f9 recente le feritoie hanno dato il loro contributo alla difesa di bunker e fortificazioni moderne offrendo protezione alle mitragliatrici di posizione o, su scala maggiore, ad artiglierie pi\u00f9 pesanti."}
{"id": "1618316", "revid": "2056951", "url": "https://it.wikipedia.org/wiki?curid=1618316", "title": "Volo British European Airways 609", "text": "Il volo British European Airways 609 era un volo di linea protagonista di un incidente aereo avvenuto il 6 febbraio 1958, quando si schiant\u00f2 al suo terzo tentativo di decollo da una pista ricoperta di neve mista a fango all'aeroporto di Monaco-Riem, nella Germania Ovest.\nA bordo dell'aereo c'era la squadra di calcio inglese del , soprannominata i \"Busby Babes\", insieme ad alcuni sostenitori e giornalisti: morirono 23 dei 44 passeggeri. Il volo charter, destinato all'aeroporto di Manchester, era gestito dalla British European Airways (BEA) utilizzando un velivolo Airspeed Ambassador, precisamente con matricola G-ALZU, intitolato a William Cecil, 1\u00ba barone di Burghley.\nContesto.\nLa Coppa dei Campioni fu disputata per la prima volta nel 1955, ma nessuna squadra inglese prese parte al torneo a causa delle regole imposte dalla Football League.\nIl Manchester Utd partecip\u00f2 alla Coppa dei Campioni 1956-1957 giungendo alle semifinali, dove venne sconfitto dai futuri campioni del Real Madrid; era quindi una delle formazioni favorite per l'edizione successiva del 1957-1958.\nLa squadra era conosciuta con nome di \"Busby Babes\" per via dell'allenatore Matt Busby e dell'et\u00e0 media dei giocatori, davvero molto giovane.\nIl club aveva noleggiato un aereo per fare ritorno dalla partita di Coppa dei Campioni contro la squadra jugoslava della Stella Rossa di Belgrado, terminata con un pareggio per 3-3 (con questo risultato il Manchester Utd si era qualificato alle semifinali, avendo vinto la gara di andata per 2-1). Il decollo da Belgrado fu ritardato di un'ora perch\u00e9 il giocatore mancuniano Johnny Berry aveva perso il suo passaporto. Poi l'aereo fece una fermata programmata a Monaco per rifornirsi di carburante.\nMancava il \"trainer\" della squadra, di fatto il vice di Busby, Jimmy Murphy, casualmente assente in quanto impegnato come selezionatore della nazionale gallese nello spareggio per le qualificazioni al campionato mondiale di calcio 1958.\nLo schianto.\nIl capitano James Thain, il pilota, tent\u00f2 di decollare due volte, ma entrambi i tentativi furono infruttuosi per un surriscaldamento del motore sinistro.\nAl terzo tentativo di decollo si decise di ovviare al surriscaldamento del motore sinistro \"ritardandone\" l'accelerazione, facendo percorrere all'aereo una lunghezza maggiore di quella usualmente richiesta. Per questo l'aereo fu costretto a utilizzare un tratto di pista non percorso quel giorno dagli altri aerei. In quella zona della pista era presente un sottile strato di neve sciolta, che ostacol\u00f2 l'accelerazione dell'aereo, impedendo cos\u00ec il decollo.\nDurante questa operazione l'aereo raggiunse i 117 nodi (), ma nel tratto finale cal\u00f2 a 105 nodi (194\u00a0km/h), una velocit\u00e0 troppo bassa per poter volare e con troppa poca pista per poter interrompere il decollo.\nAlle 15:04 l'aeroplano si schiant\u00f2 sulla recinzione che circondava l'aeroporto e poi su una casa, che in quel momento era vuota. Parte dell'ala e parte della coda vennero strappate. Il velivolo prese fuoco. Il lato sinistro della cabina di pilotaggio colp\u00ec un albero, il lato destro della fusoliera un capanno di legno, all'interno del quale c'era un camion pieno di pneumatici e carburante, che esplose.\nL'incidente provoc\u00f2 la determinazione dei limiti operativi per l'accumulo di ghiaccio consentito sulle piste. Le autorit\u00e0 aeroportuali tedesche (che erano legalmente responsabili dello stato delle piste, sebbene non conoscessero il pericolo che il ghiaccio sulla pista comporta per aerei come l'Ambassador), intentarono un'azione legale contro il capitano Thain, che sopravvisse allo schianto, sostenendo che era decollato senza sbrinare le ali e che la responsabilit\u00e0 per l'incidente era solo sua, nonostante numerosi testimoni affermassero che ci\u00f2 non era vero.\nLe ipotesi delle autorit\u00e0 tedesche erano fondate su una foto del velivolo (pubblicata su diversi giornali) scattata poco prima del decollo, dove \u00e8 visibile la neve sulla superficie superiore dell'ala. Quando fu esaminato il negativo originale, tuttavia, non venne notato n\u00e9 neve n\u00e9 ghiaccio; la \"neve\" era dovuta a una copia in negativo delle immagini pubblicate. I testimoni che accorsero subito dopo lo schianto e che esclusero la presenza di ghiaccio, rilevata invece dal responsabile delle indagini, giunto sul luogo solo nella notte inoltrata, non vennero chiamati o presi in considerazione dagli inquirenti tedeschi e il procedimento contro Thain prosegu\u00ec fino al 1968, quando fu finalmente esclusa - almeno dalle autorit\u00e0 britanniche - ogni sua responsabilit\u00e0. La causa ufficiale, come riportato dalle autorit\u00e0 britanniche, fu un accumulo di ghiaccio e neve sciolta sulla pista che fren\u00f2 improvvisamente l'aereo impedendogli di raggiungere la velocit\u00e0 necessaria per il decollo.\nThain, che fu licenziato dalla BEA poco dopo l'incidente e non venne mai pi\u00f9 reintegrato, and\u00f2 in pensione tornando a fare l'avicoltore nel suo allevamento situato nel Berkshire. Mor\u00ec nel 1975 per un attacco di cuore all'et\u00e0 di 53 anni."}
{"id": "1618317", "revid": "287204", "url": "https://it.wikipedia.org/wiki?curid=1618317", "title": "Delta Basket 92 Alessandria", "text": "La Delta Basket 92 Alessandria \u00e8 stata una societ\u00e0 cestistica femminile di Alessandria attiva fino al 2005.\nStoria della societ\u00e0.\nNata nel 1992 per iniziativa dell'avvocato e presidente Claudio Del Nevo, la Delta scal\u00f2 in pochi anni le categorie regionali e, successivamente, nazionali. Al termine della stagione 1998-99, come Ulka Alessandria, s'impose nel girone finale del campionato di Serie A2, superando la Vini Corvo Termini Imerese e facendo il suo approdo in massima serie.\nL'abbinamento con il marchio Copra port\u00f2 alla conquista di un posto nei play-off scudetto alla prima apparizione in Serie A1 nel 1999-00 e, l'anno successivo, all'approdo in Europa. Nel 2001-02 raggiunse il quarto posto in campionato, miglior prestazione in assoluto della sua storia; sempre in quel periodo si spinse fino ai quarti di finale di Eurocoppa. Nel 2004, all'uscita di scena del presidente Del Nevo, la gestione della societ\u00e0 fu assunta dai fratelli Guido e Luigi Damato, ma le sorti della societ\u00e0 si estinsero l'anno seguente, quando ad una fallimentare stagione conclusasi con la retrocessione in Serie A2 segu\u00ec la rinuncia della societ\u00e0 a prendere parte al campionato successivo."}
{"id": "1618319", "revid": "48040", "url": "https://it.wikipedia.org/wiki?curid=1618319", "title": "Ulka Alessandria", "text": ""}
{"id": "1618321", "revid": "48040", "url": "https://it.wikipedia.org/wiki?curid=1618321", "title": "Delta Alessandria", "text": ""}
{"id": "1618322", "revid": "599013", "url": "https://it.wikipedia.org/wiki?curid=1618322", "title": "Kevin Berry", "text": "Specializzato nella farfalla, ha vinto la medaglia d'oro nei 200\u00a0m farfalla e il bronzo nella staffetta 4x100\u00a0m misti ai Giochi olimpici di Tokyo 1964.\nNel 1980 \u00e8 diventato uno dei Membri dell'International Swimming Hall of Fame.\n\u00c8 stato primatista mondiale nei 200\u00a0m farfalla."}
{"id": "1618323", "revid": "48040", "url": "https://it.wikipedia.org/wiki?curid=1618323", "title": "Copra Alessandria", "text": ""}
{"id": "1618327", "revid": "1632387", "url": "https://it.wikipedia.org/wiki?curid=1618327", "title": "San Martino (poesia)", "text": "San Martino \u00e8 una poesia di Giosu\u00e8 Carducci.\nFa parte della raccolta \"Rime nuove\" del 1887, che raccoglie liriche scritte dal 1861 al 1887. \u00abL'autografo reca il titolo \"Autunno\" e in calce la data \"8 decembre 1883: finito ore 3 pomeridiane\"\u00bb. La poesia, con il titolo \"San Martino (in maremma pisana),\" fu pubblicata per la prima volta nel supplemento \"Natale e capo d'anno\" dell'\u00abIllustrazione Italiana\u00bb del dicembre 1883. \u00c8 inserita nel volume III dell'edizione nazionale delle \"Opere\".\nDue liriche di Ippolito Nievo, composte nello stesso metro di quella del Carducci e pubblicate venticinque anni prima nel 1858, contengono alcune parole e immagini (pensier, rosseggiar, vespro, mar, nebbie, colli, s\u00e0le) presenti anche in \"San Martino\". Ci\u00f2 ha indotto un critico ad avanzare l'ipotesi che Carducci, che aveva viaggiato in Toscana dal 17 al 26 settembre 1883 diretto a Roma e che era tornato a Bologna alla fine di ottobre, si sia ispirato proprio alle poesie di Nievo, trasfigurandole secondo la sua sensibilit\u00e0.\nIl testo.\nIl titolo fa riferimento alla data dell'11 novembre (commemorazione di San Martino), giorno in cui, tradizionalmente, in Italia si festeggia la maturazione del vino nuovo, da cui deriva la locuzione proverbiale \"a San Martino ogni mosto diventa vino\".\nLa metrica adottata \u00e8 quella dell'odicina anacreontica, in 4 quartine di settenari, a schema \"ABBC DEEC FGGC HIIC\" (con \"C\" tronco in rima costante). \n&lt;poem&gt;\nLa nebbia a gl'irti colli\npiovigginando sale,\ne sotto il maestrale\nurla e biancheggia il mar;\nma per le vie del borgo\ndal ribollir de' tini\nva l'aspro odor de i vini\nl'anime a rallegrar.\nGira su' ceppi accesi\nlo spiedo scoppiettando:\nsta il cacciator fischiando\nsu l'uscio a rimirar\ntra le rossastre nubi\nstormi d'uccelli neri,\ncom'esuli pensieri,\nnel vespero migrar.\n&lt;/poem&gt;\nLa parafrasi.\nLa nebbia, dissolvendosi e lasciando il posto ad una leggera pioggerella, risale per le colline rese ispide dalle piante ormai prive di foglie e, spinto dal freddo vento di maestrale, il mare rumoreggia frangendosi sulla scogliera con imponenti onde bianche di spuma. Per le vie del paesello si propaga dai tini, dove fermenta il mosto, l'odore aspro del vino nuovo che allieta l'umore dei paesani. Nel frattempo sui ceppi che bruciano nel focolare scoppietta il grasso che cola dallo spiedo, e il cacciatore, fischiettando, se ne sta sull'uscio a guardare stormi di uccelli che, in contrasto con le nubi rosseggianti per l'imbrunire, appaiono neri, come vagabondi pensieri che volano via nel crepuscolo.\nAnalisi dell'opera.\nSi descrive un paesaggio in bianco e nero con l'eccezione del colore rossastro al termine della poesia che serve a far risaltare ancora di pi\u00f9 il volo degli uccelli neri.\nEvidente il contrasto tra l'atmosfera del borgo e il suono del mare in tempesta agitato dal maestrale, simbolo di un'inquietudine che, a mano a mano che si sale con fatica verso la cima del colle, quasi svapora attraverso la nebbia che vela la realt\u00e0, che non ci fa capire cosa veramente vogliamo, finch\u00e9 si giunge alla chiara allegrezza del borgo dove il rumore del mare \u00e8 ormai lontano e dove si diffondono gli odori del vino che si sta facendo e della carne che gira sullo spiedo. Questi sono i suoni della pace, il vino che bolle nelle botti, la legna dello spiedo che scoppietta contrapposti alla furia del vento che agita il mare dell'esistenza umana.\nAl termine della faticosa salita per la conquista della tranquillit\u00e0 ci attendono il vino e il cibo, una consolazione e un modo per raggiungere serenit\u00e0, lasciare alle spalle, gi\u00f9 in basso il mare agitato della vita.\nLa serenit\u00e0, oltre che negli odori, qui tinta di tristezza, \u00e8 nel suono: nel fischiettio del cacciatore che appoggiato alla porta di casa guarda pensoso le nuvole rosse per il tramonto dove si stagliano uccelli neri che volano via come i foschi pensieri.\n\u00c8 una pace questa che si percepisce durer\u00e0 poco, poich\u00e9 ancora si sente l\u00e0, in basso, il mare della vita rumoreggiare e poich\u00e9 il poeta \u00e8 ormai al tramonto che precede le tenebre della notte.\nFortuna.\nSecondo la studiosa Carla Chiummo la poesia carducciana ha ispirato le opere di Giovanni Pascoli e Gabriele D'Annunzio. Un'eco del componimento si ritrova nella poesia \"Novembre\" di Pascoli, originariamente intitolata \"San Martino\" come l'omonima poesia del Carducci.\nNella cultura di massa.\nLa particolare sonorit\u00e0 della poesia, che pu\u00f2 generare una cantilena, ha spinto il cantante Fiorello a ideare una canzone col testo di \"San Martino\", ripetendo la prima strofa dopo ogni singola altra come un ritornello e invertendo terza e quarta strofa; \u00e8 stata inserita nell'album \"Spiagge e lune\"."}
{"id": "1618329", "revid": "167080", "url": "https://it.wikipedia.org/wiki?curid=1618329", "title": "Andecavi", "text": ""}
{"id": "1618331", "revid": "287204", "url": "https://it.wikipedia.org/wiki?curid=1618331", "title": "Teorema di diagonalizzabilita", "text": ""}
{"id": "1618332", "revid": "339392", "url": "https://it.wikipedia.org/wiki?curid=1618332", "title": "Alexander Belov", "text": ""}
{"id": "1618336", "revid": "1186766", "url": "https://it.wikipedia.org/wiki?curid=1618336", "title": "Pittoni", "text": ""}
{"id": "1618338", "revid": "729019", "url": "https://it.wikipedia.org/wiki?curid=1618338", "title": "Isola dei Porri (Sicilia)", "text": "L'isola dei Porri \u00e8 un'isola dell'Italia sita nel canale di Malta, in Sicilia.\nAmministrativamente appartiene al territorio di Ispica, comune italiano della provincia di Ragusa.\n\u00c8 posta di fronte alla frazione di Santa Maria del Focallo.\nDescrizione.\nLunga 150\u00a0m e larga 125\u00a0m, \u00e8 costituita per lo pi\u00f9 da tre scogli.\nLo scoglio pi\u00f9 grande ha una dimensione di poco pi\u00f9 di cento metri per lato. Vista la modesta dimensione, la vegetazione \u00e8 praticamente inesistente e l'unica forma vegetale presente \u00e8 costituita dal porro (\"Allium ampeloprasum\") da cui ha assunto la denominazione attuale. Insieme alla forestale presente sul litorale e ai pantani \u00e8 da poco tempo protetta come zona di Riserva Integrale. Ogni anno \u00e8 meta di escursioni subacquee.\nLa testimonianza di alcuni anziani dice che quest'isola, ai primi del Novecento fosse una zona in cui si praticava la caccia, e che gi\u00e0 aveva iniziato a rimpicciolirsi per via delle maree in periodo posteriore; secondo alcune ricostruzioni, si pensa che un tempo quest'isola fosse un tutt'uno con la costa, e che, appunto per via delle correnti e dei movimenti sismici, sia andata distaccandosi dalla costa ed a rimpicciolirsi sempre di pi\u00f9.\nStoria.\nNel 1989 furono trovati diversi scheletri di uomini che furono datati intorno al X secolo. Si pensa che si tratta dei resti della famiglia di Ziyadat Allah III, uno degli ultimi emiri aglabiti della Tunisia che nel 903, temendo un complotto contro di lui, fece uccidere il padre, lo zio e una trentina di altri membri della corte, e fece inviare i cadaveri all'isola dei Porri. L'identificazione del luogo chiamato \"isola dei Porri\" nelle fonti arabe ha tuttavia un margine di incertezza dovuto a una omonima isola che si trova sulla costa della Tunisia."}
{"id": "1618339", "revid": "363629", "url": "https://it.wikipedia.org/wiki?curid=1618339", "title": "Idrogenocarbonato", "text": "Lo ione idrogenocarbonato, noto anche come monoidrogenocarbonato, nonch\u00e9 col termine obsoleto di bicarbonato, \u00e8 l'anione che deriva dalla prima dissociazione dell'acido carbonico. Secondo la nomenclatura IUPAC il nome \u00e8 monoidrogenotriossocarbonato.\nHa formula minima HCO e massa molecolare di . \nEtimologia.\nOsservando la formula di un idrogenocarbonato apparentemente non c'\u00e8 nulla che giustifichi il prefisso \"bi-\" del termine bicarbonato. L'origine del nome risale all'epoca di Lavoisier (XVIII secolo) quando i sali erano considerati la combinazione di un ossido metallico con un ossido non metallico e venivano scritti di conseguenza; ad esempio, il carbonato di sodio, Na2CO3, veniva scritto come Na2O\u00a0\u00b7\u00a0CO2.\nPer spiegare la presenza dell'idrogeno i bicarbonati erano considerati sali uniti a molecole d'acqua: il sodio idrogenocarbonato (NaHCO3) era scritto Na2O\u00a0\u00b7\u00a02CO2\u00a0\u00b7\u00a0H2O e coerentemente chiamato \u201cbi-carbonato di soda\u201d. \nChimica.\nData l'instabilit\u00e0 dell'acido carbonico, che di fatto in acqua non esiste, per la pratica \u00e8 pi\u00f9 facile considerare l'idrogenocarbonato derivante dalla reazione dell'anidride carbonica con acqua:\no dall'addizione di anidride carbonica al carbonato:\nInoltre si pu\u00f2 ottenere anche gorgogliando CO2 in una soluzione tamponata a pH 8-9.\nGeneralmente l'idrogenocarbonato d\u00e0 sali solubili soggetti a debolissima idrolisi basica:\nPer questo uno dei principali usi degli idrogenocarbonati \u00e8 quello di basificanti a basso costo. Il prodotto industriale principale \u00e8 il bicarbonato di sodio.\nSignificato biologico.\nIl rapporto bicarbonato/acido carbonico rappresenta il sistema tampone dei liquidi extracellulari (plasma, liquidi interstiziali) nel mantenimento dell'equilibrio acido-base e del pH. Normalmente nel plasma 95% di ione bicarbonato (HCO), 5% anidride carbonica CO2 ed una piccolissima parte \u00e8 sotto forma di acido carbonico (H2CO3). Se il rapporto tra ione bicarbonato e CO2 disciolta si mantiene 20 a 1, il pH mantiene il valore fisiologico di 7,4. \nIl bicarbonato \u00e8 una sostanza prodotta naturalmente dal corpo umano, ma non nello stomaco. Durante la digestione, mentre lo stomaco secerne succhi gastrici, le pareti si \"proteggono\" con la secrezione di muco misto a idrogenocarbonato in sedi diverse che teoricamente non vengono a contatto: l'acido cloridrico \u00e8 secreto dalle cellule principali misto ad acqua e pepsina (pH basico), mentre l'idrogenocarbonato \u00e8 contenuto nel muco delle pareti. Il bicarbonato \u00e8 secreto a valle dello stomaco, dal pancreas, come principale costituente dei succhi pancreatici allo scopo di neutralizzare l'acidit\u00e0 del succo gastrico.\nL'uso di bicarbonato come antiacido stimola la produzione dell'ormone gastrina che, a sua volta, aumenta la produzione di acido cloridrico gastrico: per questo una sua eccessiva assunzione dopo un effetto antiacido iniziale, pu\u00f2 peggiorare i sintomi."}
{"id": "1618340", "revid": "287204", "url": "https://it.wikipedia.org/wiki?curid=1618340", "title": "Tony Rolt", "text": "\u00c8 stato l'ultimo superstite tra i piloti disputanti il primo Gran Premio della storia del Campionato mondiale piloti di Formula 1, il Gran Premio di Gran Bretagna del 13 maggio 1950, a Silverstone. In essa aveva percorso tre giri, dopo aver preso il comando della vettura (ERA) di Peter Walker, fermatosi per un problema al cambio. La sua presenza, seppur marginale, ha contribuito al suo mito come \"ultimo degli Highlander\", reduci da quella giornata storica per l'automobilismo mondiale.\nCarriera automobilistica.\nLe presenze in Formula 1, per Rolt, furono limitate: disput\u00f2 solo tre gran premi, l'ultimo nel 1955, preferendo l'attivit\u00e0 tecnica\nTony Rolt, in coppia con Duncan Hamilton, vinse la 24 Ore di Le Mans del 1953 con una Jaguar C. Squalificati dopo le prove per irregolarit\u00e0, i due dell'equipaggio si consolarono con una decina di bottiglie di vino rosso, non sapendo che i commissari avevano deciso di riammetterli al via. Nonostante l'incontenibile euforia alcolica all'inizio della gara, Rolt e Hamilton riuscirono nell'impresa di vincere.\nUn tecnico provetto.\nRolt era molto apprezzato per la sua cultura tecnica: Stirling Moss vinse il gran premio di Oulton Park (fuori campionato) nel 1960 con una Ferguson P99, dotata di trazione integrale, progettata da Tony Rolt, convinto estimatore di tale soluzione. Fu quella l'unica vittoria di un'auto a quattro ruote motrici in Formula 1.\nAveva anche dato vita, negli ultimi anni Cinquanta, alla \"Dixon-Rolt\", una societ\u00e0 specializzata nella realizzazione di differenziali viscosi.\nLe capacit\u00e0 di Rolt, in realt\u00e0, non erano quelle di un puro ingegnere automobilistico, ma pi\u00f9 complete. Durante la Seconda guerra mondiale fu imprigionato dai tedeschi a Colditz, una fortezza impenetrabile; qui progett\u00f2 e costru\u00ec un aliante con telaio di fortuna (tubi dell'acqua, legno, fil di ferro e stoffa), che avrebbe dovuto lanciarsi dal soffitto della chiesa della fortezza per liberare molti prigionieri. Gli alleati liberarono la fortezza prima del lancio, ma Rolt fu decorato col grado di colonnello.\nRolt muore nel 2008 e viene sepolto nel cimitero crematorio di Oakley Wood a Bishops Tachbrook, nel Warwickshire."}
{"id": "1618341", "revid": "114812077", "url": "https://it.wikipedia.org/wiki?curid=1618341", "title": "Voci nella notte (film)", "text": "Voci nella notte (\"Nightwaves\") \u00e8 un film per la televisione del 2003 diretto da Jim Kaufman.\nTrama.\nShelby e Pete Naylor sono una coppia felice che vive in una cittadina del Massachusetts. Lei lavora come giornalista e, dopo una lunga gavetta con articoli di cronaca rosa, riesce ad emergere nel suo giornale scrivendo per un caso di omicidio e ottenendo l'articolo di copertina; lui gestisce, insieme al suo socio Tom Williams, una compagnia assicurativa. Una sera Pete e Shelby fanno un incidente automobilistico a causa della strada scivolosa e Pete muore, mentre Shelby rimane ferita ed \u00e8 costretta a portare bastone e stampelle. Due mesi dopo, grazie anche all'aiuto di Tom, la donna decide di ritornare a casa. Nulla \u00e8 cambiato e tutto le ricorda il marito morto; la prima notte si accorge che un ladro \u00e8 entrato in casa e per questo fa scattare l'allarme, provocandone la fuga. Il giorno dopo chiama la polizia per fare la denuncia. Parlando con un poliziotto, Shelby si fa spiegare come adoperare il Ricevitore scanner del marito, che ha la possibilit\u00e0 di captare le frequenze radio della polizia e le telefonate dei cittadini. Cos\u00ec, per passarsi il tempo, Shelby comincia a intercettare le telefonate, tra cui quelle, decisamente violente, tra David e Brenda Birkwell, una ricca coppia che abita nelle vicinanze. \nUn giorno intercetta la chiamata che David fa alla polizia dicendo che non trova pi\u00f9 la moglie e che c'\u00e8 molto sangue in casa. Come succede spesso per\u00f2, il marito della scomparsa \u00e8 il sospettato numero uno. Anche Shelby crede che sia colpevole e per questo ne parla con la domestica Margaret e le dice che ha registrato tutti i nastri riguardanti la giovane coppia. Di l\u00ec a qualche giorno il cadavere mutilato di una donna, in seguito identificato come quello di Brenda, viene trovato su una discarica. C'\u00e8 di mezzo anche una bella cifra: la donna aveva un'assicurazione sulla vita per cinque milioni di dollari, stipulata proprio con la compagnia assicurativa di Tom e Pete. Dunque David avrebbe ucciso la moglie per prendere i soldi dell'assicurazione. Il Procuratore Distrettuale chiede la pena di morte. Intanto Shelby sente, utilizzando come al solito il Ricevitore scanner, quella che le sembra essere la voce di Brenda. Inoltre si accorge che una misteriosa donna dai capelli rossi la segue e ben presto se la ritrova nella piscina in cui sta facendo esercizi e ne riconosce la voce: si tratta di Brenda. Shelby oramai \u00e8 convinta che David sia innocente e cerca di farlo uscire; lo va a trovare in carcere e l\u00ec lui gli confessa che avrebbe un alibi per il weekend in cui \u00e8 scomparsa la moglie, ma non lo pu\u00f2 dire per la reputazione della donna con cui ha passato il fine settimana, Alexia Worthington. Ma \u00e8 Shelby che convince quest'ultima a testimoniare e grazie alla sua testimonianza David torna libero. Per ringraziarla dell'interessamento nei suoi confronti, David invita Shelby a casa sua. Quando la donna entra, per\u00f2, si trova davanti Brenda che minaccia di ucciderla; David sente le urla e, giunto all'ingresso, comincia a lottare con la \"rediviva\" moglie e involontariamente la uccide.\nMa la verit\u00e0 \u00e8 molto pi\u00f9 complessa di quanto pu\u00f2 sembrare..."}
{"id": "1618342", "revid": "1318658", "url": "https://it.wikipedia.org/wiki?curid=1618342", "title": "Ziggurat di Ur", "text": "La ziggurat di Ur (in sumero: \ud808\udc8d\ud808\udefc\ud808\udd4e\ud808\udd4d \"\u00e9-temen-n\u00ed-g\u00f9ru\", \"casa dalle fondamenta imponenti\") \u00e8 un monumento religioso situato nell'area sacra della citt\u00e0 di Ur, in Bassa Mesopotamia, nei pressi dell'odierna Nassiriya. \u00c8 tra le ziggurat sumere meglio conservate.\nRisalente al III millennio a.C., fu ricostruita pi\u00f9 volte nel corso della storia, mantenendo complessivamente una struttura basata su tre terrazze a gradoni collegate tra loro da gradinate e unite al terreno da un'ampia rampa d'accesso frontale. Fungeva da luogo sacro, da magazzino per le scorte alimentari e, forse, da osservatorio astronomico.\n\u00c8 stata dichiarata, nel 2016, Patrimonio dell'Umanit\u00e0 dall'UNESCO, insieme ad altri luoghi rappresentativi della cultura sumera, nell'ambito delle Ahwar dell'Iraq meridionale.\nStoria.\nAl termine del XXI secolo a.C., in un periodo di floridezza economica, il re Ur-Nammu, primo sovrano della terza dinastia di Ur, eresse una ziggurat in onore di Nanna, dio della luna, sulle fondamenta di un edificio precedente. L'opera di costruzione fu poi proseguita e terminata dal figlio e successore, Shulgi.\nLa ziggurat originaria, strutturata come una piramide a gradoni, poggiava su una base rettangolare di 62,5 \u00d7 43 metri e constava di tre piattaforme sovrapposte che si restringevano progressivamente verso l'alto, per un'altezza totale di circa 25 metri. I muri, molto inclinati verso l'interno, erano costituiti da un'anima di mattoni di fango tenuti insieme dal bitume, ricoperta da uno strato di mattoni cotti, pi\u00f9 resistenti. Su tre lati, i muri si ergevano a strapiombo. Perpendicolarmente al lato frontale (quello di nord-est), invece, saliva la rampa d'accesso principale, fiancheggiata da due bassi contrafforti; sullo stesso lato vi erano, lungo il muro, due altre rampe d'accesso pi\u00f9 piccole. Le tre rampe contavano ciascuna cento gradini. Il punto in cui si incontravano, a met\u00e0 altezza tra la prima e la seconda piattaforma, era segnato da una porta di forma cubica. Da qui, una scalinata dava l'accesso alle terrazze presenti su ciascuna delle piattaforme e conduceva fino alla piattaforma pi\u00f9 alta, dove si trovava un santuario del dio Nanna, accessibile soltanto ai sacerdoti.\nCon il passare del tempo, gli agenti atmosferici, in particolare il vento, erosero le due piattaforme superiori, al punto che, nel VI secolo a.C., poco rimaneva dell'imponente struttura originaria. Allora Nabonide, ultimo re caldeo di Babilonia, fece ricostruire l'edificio rimodellandolo secondo un progetto differente: la costruzione non si articolava pi\u00f9 su tre piani, ma su sette.\nIl sito archeologico di Ur, con la ziggurat, fu riscoperto da archeologi britannici verso la met\u00e0 XIX secolo, ma gli scavi cominciarono soltanto dopo la prima guerra mondiale, a opera di Mohamed Salah e su incarico dell'Universit\u00e0 della Pennsylvania e del British Museum. Sotto il regime di Saddam Hussein, negli anni ottanta, furono ricostruite parte del livello inferiore e la rampa d'accesso, ma durante la guerra del Golfo, quando, nelle vicinanze, furono allestiti un ospedale da campo italiano e una base aerea degli Stati Uniti, la struttura della ziggurat fu marginalmente danneggiata.\nQuella di Ur \u00e8 la ziggurat meglio conservata al mondo, seconda solo al complesso di Choqa zanbil, che appartiene per\u00f2 alla cultura elamita e si trova nell'odierno Iran."}
{"id": "1618343", "revid": "200568", "url": "https://it.wikipedia.org/wiki?curid=1618343", "title": "Monoidrogenocarbonato", "text": ""}
{"id": "1618346", "revid": "200568", "url": "https://it.wikipedia.org/wiki?curid=1618346", "title": "Idrogenocarbonati", "text": ""}
{"id": "1618348", "revid": "124628031", "url": "https://it.wikipedia.org/wiki?curid=1618348", "title": "Spagna preromana", "text": "Durante la protostoria la penisola iberica era abitata da popolazioni che ci sono note solo attraverso reperti archeologici, giacch\u00e9 greci e fenici, che sono stati coloro che ci hanno lasciato i primi documenti scritti, non hanno dato testimonianza di contatti avuti con esse.\nStoria.\nCivilt\u00e0 tartessica.\nSulla base di un certo numero di ritrovamenti, possiamo stabilire che, in et\u00e0 imprecisata (forse attorno all'VIII secolo a.C.) inizi\u00f2 a prendere corpo nel sud peninsulare (valle del Guadalquivir) una forma di civilt\u00e0, dalle connotazioni incerte, comunemente definita al giorno d'oggi tartessica. Tale civilt\u00e0 sembra esser stata profondamente influenzata da quella fenicia; le origini del popolo che la origin\u00f2 permangono tuttavia oscure (sono state avanzate varie ipotesi, anche se quella relativa all'autoctonia gode attualmente di un certo credito fra gli studiosi).\nPopoli preromani.\nI primi popoli ad occupare la penisola iberica di cui possediamo documentazione scritta sono:\nDominio cartaginese.\nNella seconda met\u00e0 del III secolo a.C. l'Iberia divenne oggetto di contesa fra le due principali potenze mediterranee, Roma e Cartagine. Va segnalato che i Punici, fin dal IV secolo a.C. o ancor prima, avevano raccolto l'eredit\u00e0 fenicia, sviluppando intensi traffici commerciali e reclutando mercenari fra le popolazioni iberiche. Con la sconfitta ad opera dei Romani nella prima guerra punica sentirono l'esigenza di estendere il proprio dominio diretto nel sud e nell'oriente peninsulare, per crearsi, probabilmente, una base territoriale e umana pi\u00f9 ampia. In quegli anni fondarono Carthago Nova, nome che indicava la volont\u00e0 di costruire una nuova Cartagine e di insediarsi stabilmente nella penisola in funzione anti-romana. Erano state in tal modo create le premesse per una nuova guerra che avrebbe per sempre cambiato il volto delle terra d'Iberia."}
{"id": "1618349", "revid": "200568", "url": "https://it.wikipedia.org/wiki?curid=1618349", "title": "Bicarbonati", "text": ""}
{"id": "1618356", "revid": "339392", "url": "https://it.wikipedia.org/wiki?curid=1618356", "title": "Oleh Valerijovi\u010d Protasov", "text": ""}
{"id": "1618357", "revid": "223320", "url": "https://it.wikipedia.org/wiki?curid=1618357", "title": "I'm Lovin' it", "text": ""}
{"id": "1618361", "revid": "287204", "url": "https://it.wikipedia.org/wiki?curid=1618361", "title": "Scleromystax barbatus", "text": "Scleromystax barbatus \u00e8 un pesce d'acqua dolce, appartenente alla famiglia Callichthyidae.\nDistribuzione e habitat.\nProviene dai fiumi del Sud America, in particolare dal Brasile.\nDescrizione.\nNon supera i 9,8 cm di lunghezza. Presenta un corpo compresso sull'addome; la bocca \u00e8 rivolta verso il basso. La colorazione \u00e8 formata da un complesso reticolo di linee scure su sfondo giallastro, pi\u00f9 intense sulla testa. Questo disegno continua anche sulle pinne.\nRiproduzione.\nDurante la fecondazione le uova vengono raccolte dalla femmina tra le pinne ventrali, poi abbandonate sul fondale, talvolta in buche scavate prima. Non ci sono cure verso di esse.\nAcquariofilia.\nPu\u00f2 essere allevato in acquario."}
{"id": "1618363", "revid": "149727", "url": "https://it.wikipedia.org/wiki?curid=1618363", "title": "Spandau-Wilhelmstadt", "text": ""}
{"id": "1618366", "revid": "838137", "url": "https://it.wikipedia.org/wiki?curid=1618366", "title": "Roy Saari", "text": "Specializzato nello stile libero e nei misti, ha vinto la medaglia d'oro nella staffetta 4x200m sl ai Giochi olimpici di , in aggiunta all'argento nei 400m misti.\nNel 1976 \u00e8 diventato uno dei Membri dell'International Swimming Hall of Fame.\n\u00c8 stato primatista mondiale sulla distanza dei 1500m (scendendo per primo sotto la barriera dei 17 minuti) e della staffette 4x200m sl."}
{"id": "1618371", "revid": "647919", "url": "https://it.wikipedia.org/wiki?curid=1618371", "title": "Anton Zoran Mu\u0161i\u010d", "text": ""}
{"id": "1618373", "revid": "15756", "url": "https://it.wikipedia.org/wiki?curid=1618373", "title": "Spencer", "text": "La casata degli Spencer, di oscura origine, deriva il suo nome dal latino \"Dispensator\", termine che indicava nel Medioevo la carica di sovrintendente e ciambellano al servizio di un Re o di un grande feudatario. La moderna famiglia non va confusa con il casato medievale dei \"Despenser\", dai quali nel XVI secolo rivendicarono la propria discendenza tramite una genealogia posticcia.\nGli Spencer erano emersi come una cospicua famiglia di possidenti terrieri del Northamptonshire a partire dal XV secolo, accedendo alla nobilt\u00e0 all'epoca degli Stuart. Quando nel XVIII secolo l'albero genealogico degli Spencer, gi\u00e0 Conti di Sunderland, si intrecci\u00f2 con quello degli eredi di John Churchill, I duca di Marlborough, il ramo primogenito della dinastia eredit\u00f2 il titolo di \"Duca di Marlborough\", adottando nel 1817 il doppio cognome \"Spencer-Churchill\", mentre il ramo cadetto ottenne nel 1765 il titolo comitale di \"Conte Spencer\".\nEntrambe le famiglie esistono ancora oggi: dal ramo primogenito discese il celebre statista Winston Churchill, nato Winston Spencer-Churchill, mentre a quello comitale appartiene Diana, principessa del Galles. La casata si divise poi in ulteriori ramificazioni, alcune delle quali esistenti, altre estinte; gli Spencer furono anche legati da stretta parentela agli antenati di George Washington, il primo Presidente degli Stati Uniti. Similmente Arabella Churchill, sorella del primo Duca di Marlborough, intrattenne una lunga relazione con il re Giacomo II d'Inghilterra al quale diede vari figli, la cui discendenza si trova oggi nella nobilt\u00e0 spagnola tramite il Duca d'Alba.\nLa famiglia Spencer (e Spencer-Churchill) ha rivestito un ruolo politico di primo piano nella storia dell'Inghilterra e del Regno Unito, attraverso un costante impegno sia nella rappresentanza parlamentare, sia nel governo del Paese. Essi annoverano nella propria discendenza membri del Parlamento sin dal XVI secolo. Nel corso del XIX secolo quasi non vi fu governo, liberale o conservatore, che non comprendesse tra i suoi membri un componente della famiglia Spencer o Churchill.\nOggi la linea ducale primogenita \u00e8 rappresentata da James Spencer-Churchill, XII duca di Marlborough, mentre quella cadetta da Charles Spencer, IX conte Spencer.\nOrigini.\nIl cognome \"Spencer\" (o \"Spenser\"), si trova nell'onomastica inglese sin dal Medioevo. L'etimo \u00e8 di origine francese, importato in Inghilterra dai Normanni, e rinvia alla funzione di sovrintendente svolta da un nobile nella corte feudale. Uno dei primi esempi di uso di tale epiteto fu quello di Robert d'Abbetot (conosciuto come Robert Despenser), il quale, insieme al fratello Urso, era stato sovrintendete dei signori di Tancarville in Normandia. Il cognome si ritrova poi nei documenti nel corso di tutta l'et\u00e0 medievale dopo la Conquista, sia nel Domesday Book che nei Ragman Rolls scozzesi, nelle varianti \"Despenser\" e \"Spens\"; in quest'ultima versione compare un \"Simon del Spens\" nell'anno 1300, in un documento del Priorato di Ginsburn, nello Yorkshire, ai tempi di re Edoardo I. Esiste anche un clan \"Spens\" in Scozia, discendente dai sovrintendenti dei conti di Fife.\nGli Spencer del Northamptonshire emersero come famiglia di possidenti della gentry rurale a partire dal XV secolo, per diventare in epoca successiva una delle pi\u00f9 cospicue dinastie dell\u2019Inghilterra, grazie all\u2019abilit\u00e0 dimostrata nella coltivazione dei latifondi e soprattutto nell\u2019allevamento delle pecore, la cui lana era all\u2019epoca merce pregiata in tutta Europa. Don Steel afferm\u00f2 nel 1996: \"Caso probabilmente unico nella nobilt\u00e0 inglese, gli Spencer dovettero la loro ricchezza e la loro ascesa non al favore di un sovrano o alla spoliazione dei monasteri, e nemmeno al commercio, ma al successo come allevatori e coltivatori\". Sugli avi della famiglia si sono confrontate nei secoli diverse ipotesi:\nLa natura fittizia della discendenza dai Despenser \u00e8 dimostrata anche dall\u2019araldica: lo stemma originale degli Spencer di Althorp infatti, risalente al 1504, era completamente diverso da quello successivo, mantenuto fino ad oggi, pi\u00f9 simile a quello medievale. Ci\u00f2 \u00e8 forse dovuto al fatto che il nuovo stemma fu disegnato dietro pagamento da Richard Lee, un membro del Collegio degli Araldi. La genealogia pi\u00f9 prudente \u00e8 anche quella sposata dagli storici pi\u00f9 recenti, come William Manchester, biografo di Winston Churchill:\nQuello che \u00e8 certo \u00e8 che gli Spencer delle prime generazioni erano strettamente legati alla potente famiglia Grey, di origine normanna, per conto dei quali reggevano i latifondi (da qui probabilmente l'origine del cognome, secondo l'etimologia sopra descritta). Il primo barone di Wormleighton, Robert Spencer, spos\u00f2 nel 1587 Margaret Willoughby, pronipote di Thomas Grey, II marchese di Dorset, a sua volta nipote di Elisabetta Woodville, che in seconde nozze aveva sposato il re Edoardo IV di York.\nGi\u00e0 nel XV sec. comunque la famiglia si presentava molto ramificata e presente in varie zone dell\u2019Inghilterra, anche se non sempre \u00e8 facile rintracciare gli esatti legami di parentela in questo periodo: notevole importanza raggiunse sir Robert Spencer di Spencer Combe, nel Devon, che spos\u00f2 Eleanor Beaufort, figlia di Edmund Beaufort, II duca di Somerset e cugina di lady Margaret Beaufort, madre del futuro Enrico VII d'Inghilterra.\nAnche il famoso poeta elisabettiano Edmund Spenser rivendic\u00f2 una parentela con la casata, la quale non \u00e8 per\u00f2 mai stata provata.\nUgualmente, non sussiste alcuna parentela fra la casata e la famiglia Spencer-Stanhope, castellani di Cannon Hall nello Yorkshire, noti per aver dato diversi artisti e pittori nel corso dell'Ottocento.\nLa linea destinata a raggiungere il massimo prestigio fu comunque quella radicata nel Northamptonshire, prima nel castello di Wormleighton e poi ad Althorp, dalla quale discenderanno i rami principali della famiglia, i duchi di Marlborough e i conti Spencer.\nI primi Spencer.\nIl primo membro del casato stabilmente rintracciabile nella contea di Northampton fu Henry Spencer (morto nel 1478). Suo nipote John nel 1469 divent\u00f2 feudatario di Wormleighton nel Warwickshire e acquis\u00ec Althorp nel Northamptonshire nel 1486. Il nipote \"ex fratre\" di questi, Sir John Spencer (morto nel 1522), \u00e8 considerato il capostipite della linea degli Spencer di Althorp; egli si arricch\u00ec con l'allevamento del bestiame e comp\u00ec molti acquisiti di terre che aumentarono il patrimonio della famiglia. Wormleighton fu acquistato nel 1506, e il castello fu completata nel 1512. Nel 1508, John Spencer acquist\u00f2 anche la tenuta di Althorp con la sua magione e diverse centinaia di ettari di terreni agricoli. Egli aveva impiantato un allevamento nell'area sin dal 1480 e, impressionato dalla qualit\u00e0 della terra, compr\u00f2 e ricostru\u00ec la casa nel 1508. Fino ad allora il centro di attivit\u00e0 degli Spencer si era concentrato nel Warwickshire e intorno al castello di Wormleighton, molto pi\u00f9 grande di Althorp. Nel 1511 comp\u00ec ulteriori acquisti nei villaggi di Little Brington e Great Brington e acquist\u00f2 anche la locale chiesa parrocchiale di Santa Maria Vergine dal marchese di Dorset, suo protettore. \nNel 1519 fu nominato cavaliere da Re Enrico VIII e mor\u00ec tre anni dopo, venendo sepolto nella nuova cappella di famiglia a Great Brington.\nGli Spencer accrebbero la loro opulenza e prominenza durante tutto il XVI secolo. Il nipote del primo John Spencer, Sir John Spencer, nato nel 1524, fu cavaliere e Membro del Parlamento per il Northamptonshire, il primo del casato. L'amministrazione delle tenute del Northamptonshire e del Warwickshire da parte degli Spencer era ammirata e spesso emulata da gentiluomini in tutta l'Inghilterra. Le pecore dei loro pascoli venivano acquistate per la riproduzione ed \u00e8 probabile che il successo della famiglia come agricoltori sia stato raramente eguagliato in quel secolo.\nIl prestigio della famiglia crebbe a tal punto che un delle figlie di Sir John Spencer, Alice, spos\u00f2 l'erede presuntivo al trono inglese, Ferdinando Stanley, V conte di Derby, mentre altre due, Anne Spencer, baronessa Monteagle ed Elizabeth Spencer, baronessa Hunsdon, sposarono altrettanti Pari del Regno e furono insigni protettrici di letterati.\nGli Spencer d'America.\nLa famiglia Spencer, sin dalle sue origini, si diram\u00f2 attraverso le parentele o l'emigrazione nelle nuove colonie inglesi in Nordamerica, dando origine a diverse discendenze che si sono illustrate nelle terre d'Oltreoceano.\nUn lontano parente degli Spencer del Northamptonshire, Nicholas Spencer, originario di Cople nel Bedfordshire, emigr\u00f2 nella contea di Westmoreland, dove fece fortuna e dove venne eletto come membro della House of Burgesses della Virginia. Spencer fu poi Segretario e Presidente del Consiglio della Colonia della Virginia ed alla partenza di suo cugino Thomas Colepeper, II barone Colepeper nel 1683, venne nominato governatore reggente (1683-1684) sino all'arrivo del governatore successivo.. Il ruolo di Spencer come agente per Culpeper aiut\u00f2 sia lui che il suo amico, il tenente colonnello John Washington, antenato poi di George Washington, ad ottenere le prime concessioni terriere nell'area di Mount Vernon.\nLa famiglia Washington era originaria anch'essa della contea di Northampton e gi\u00e0 strettamente legata alla famiglia Spencer di Althorp. Infatti Lawrence Washington, Sindaco di Northampton nel 1532 e nel 1545 era figlio di John e Margaret Kitson e, quindi, primo cugino di Katherine Kitson, moglie di Sir John Spencer di Althorp. La famiglia Washington risiedeva all'epoca a Sulgrave Manor, nel Northamptonshire meridionale, dedicandosi anch'essa alla coltivazione della terra e all'allevamento di ovini. In seguito a un tracollo finanziario la famiglia Washington trov\u00f2 ospitalit\u00e0 nelle terre degli Spencer a Brington, sul finire del XVI secolo; politicamente le famiglie erano unite, oltre che dalla parentela, dai comuni interessi economici e dalla strenua fede monarchica. Robert Washington, con la moglie Elizabeth Chishull e i loro sette figli presero dimora in un cottage della tenuta di Althorp con 60 acri di terra in qualit\u00e0 di affittuari degli Spencer. Il pronipote di Robert, il summenzionato John Washington, si stabil\u00ec quindi in Virginia alla met\u00e0 del XVII secolo e fu il bisnonno del Presidente George Washington.\nUn altro ramo spenceriano trapiantato in America settentrionale fu quello dei discendenti di John Spencer (m. 1478), attraverso il matrimonio della figlia di questi, Jane, con William Cope. Tra i discendenti di costei si annovera la teologa e dissidente puritana Anne Hutchinson, emigrata nel Massachusetts nel 1634, poi esiliata dai puritani nella vicina colonia olandese Nuova Amsterdam. Mor\u00ec nel 1643, massacrata con gran parte della famiglia in una razzia dei nativi Mohicani. Tra i suoi discendenti si annovera la famiglia dei presidenti George Herbert Walker Bush e George W. Bush.\nSpencer, Temple e Roosevelt.\nSusan Spencer, figlia di Thomas (cugino di Sir John Spencer) e di Dorothy, a sua volta figlia di Sir William Spencer, spos\u00f2 John Temple di Stowe nel Buckinghamshire, e fu la capostipite, insieme al marito, di una delle pi\u00f9 cospicue dinastie politiche dell'Inghilterra georgiana, incentrata sulla magione di Stowe House e della quale fecero parte tre primi ministri: George Grenville (1763-1765), William Pitt il Vecchio, cognato del precedente (1766-1768) e suo figlio William Pitt il Giovane (1783-1806). Dal fratello minore di John Temple, Anthony, discese il ramo irlandese della famiglia che diede origine ai visconti Palmerston, a cui appartenne il celebre statista e Primo ministro Henry John Temple, III visconte Palmerston.\nAl pari degli Spencer, anche i Temple erano possidenti di campagna dediti all'allevamento delle pecore da lana. L'elevazione alla nobilt\u00e0 di soggetti provenienti dalla gentry fu un fenomeno originato dall'esaurimento della pi\u00f9 antica nobilt\u00e0 feudale inglese, falcidiata dalla Guerra delle due rose e poi dall'assolutismo Tudor, i cui ranghi furono pertanto rinsaldati attraverso la promozione sociale di individui gi\u00e0 esponenti di un'economia agricola proto-capitalista e fedeli alla nuova dinastia degli Stuart. Nacque cos\u00ec un rinnovato ceto aristocratico, che incarnava le ambizioni oceaniche e imperiali della nuova Gran Bretagna e che, a partire dalla Gloriosa rivoluzione, esercit\u00f2 la propria egemonia tramite l'ideologia Whig e il controllo parlamentare sulla monarchia.\nLe vicende delle due famiglie nei secoli successivi si mostrarono, non a caso, sovente intrecciate: Richard Temple, I visconte Cobham, l'artefice del parco e del palazzo di Stowe, fu ufficiale negli eserciti comandati dal duca di Marlborough nelle guerre di inizio Settecento. Politicamente sostenitore dei Whigs, fu strenuo avversario di Robert Walpole e mentore politico del nipote acquisito, William Pitt, entrambi membri del gruppo noto come \"Liberty Club\", del quale fece parte anche il terzo duca di Marlborough. Costui a sua volta serv\u00ec nel governo del duca di Newcastle come Comandante in capo dell'esercito, mentre Pitt nel medesimo ministero ricopriva l'incarico di Leader della Camera dei comuni, nel corso della Guerra dei sette anni. La fazione Whig dei Marlborough (ora diventati Spencer-Churchill) e dei Temple (ora Temple-Nuget-Brydges-Chandos-Grenville), prosegu\u00ec nel governo del paese con il ministero Grenville (1763-1765), nipote di lord Cobham, nel quale il quarto duca di Marlborough fu Lord del sigillo privato. Similmente, nel lungo ministero di Pitt il Giovane, il conte Spencer fu Primo Lord dell'Ammiragliato, dal 1794 al 1801. Con l'avvento del secolo XIX e di una politica pi\u00f9 democratica, concomitante anche alla decadenza delle grandi famiglie, tale potere diminu\u00ec; tuttavia, ancora nel ministero conservatore del 1867 - 1868, presieduto da Benjamin Disraeli, il settimo duca di Marlborough e il terzo duca di Buckingham e Chandos sedettero nel medesimo Gabinetto di governo. Con la morte del terzo duca di Buckingham tuttavia, la dinastia dei Temple di Stowe si estinse.\nUn ramo della famiglia ebbe parimenti diramazioni nelle colonie americane. Mary Temple, pronipote di Susan Spencer, fu madre di John Nelson, mercante e navigatore attivo nel New England tra i secoli XVII e XVIII, dove si stabil\u00ec acquisendo delle terre. Lo zio di questi, Thomas Temple, partigiano monarchico durante la guerra civile a differenza di molti suoi parenti, fu creato governatore e baronetto della Nuova Scozia da re Carlo II nel 1662. Da John Nelson, attraverso la figlia Mehetabel, discese il Presidente Franklin Delano Roosevelt.\nDa un'altra linea sempre originatasi dal ramo Nelson-Temple discesero invece i marchesi di Dufferin in Irlanda, tra i quali si annovera Frederick Hamilton-Temple-Blackwood, ambasciatore e Vicer\u00e9 d'India nella seconda met\u00e0 del XIX secolo. Costui ricopr\u00ec l'ufficio vicereale nel medesimo periodo nel quale era ministro delle Indie lord Randolph Churchill, nato Randolph Spencer-Churchill, figlio cadetto del settimo duca di Marlborough.\nRamo principale.\nCon l'avvento del XVII secolo Robert Spencer, I barone Spencer di Wormleighton, discendente di una lunga teoria di cavalieri e possidenti terrieri, fu uno di quegli \"uomini nuovi\" che ebbero accesso ai ranghi della nobilt\u00e0 all'epoca degli Stuart, e il primo della sua schiatta a vestire la toga dei Pari d'Inghilterra.\nSuo nipote, Henry Spencer, spos\u00f2 la causa realista durante la Guerra civile inglese e venne elevato a conte di Sunderland. Trov\u00f2 la morte, a soli 23 anni, colpito da una palla di cannone alla Battaglia di Newbury, il 20 settembre 1643. Un fratello di Henry, Robert, divenne visconte Teviot in Scozia e fu anch'egli partigiano realista.\nRobert Spencer, II conte di Sunderland, figlio di Henry, nato nel 1640 e morto nel 1702, fu allevato a Parigi tra gli emigrati realisti e fece gli stud\u00ee nell'Europa meridionale. La sua parentela con i Sidney (ai quali apparteneva la madre), e, attraverso i loro matrimon\u00ee, con Halifax e Shaftesbury lo leg\u00f2 con i whigs, mentre il suo matrimonio con Anne Digby, che era figlia del conte di Bristol e la pi\u00f9 ricca ereditiera inglese, gli diede indipendenza e ricchezza. Sunderland assunse un posto preminente a corte dopo la caduta di Danby, succedendo a sir Joseph Williamson come uno dei principali segretar\u00ee di stato e dividendo nel 1679 la fiducia del re Carlo II con Essex e Halifax. Ebbe parte principale nel richiamo del duca di York in Inghilterra, quando Carlo si ammal\u00f2 nell'agosto di quell'anno. Con Lawrence Hyde e Godolphin, Sunderland godette la fiducia del re nel 1680, ma perdette la carica al principio del 1681. Nel 1683 aveva gi\u00e0 riavuto il suo ufficio e riconquistato il favore del re e del duca, e quando questi sal\u00ec al trono (1685) col nome di Giacomo II, Sunderland ebbe con Hyde (divenuto conte di Rochester) un ruolo di primo piano nel governo. Caduto Rochester in disgrazia (gennaio 1687), Sunderland rimase solo consigliere del re e ne appoggi\u00f2 le pi\u00f9 incaute misure, quali il processo dei sette vescovi e gli attacchi alle universit\u00e0. Profess\u00f2 anche di essersi convertito al cattolicesimo e si adoper\u00f2 per l'abolizione del giuramento di sottomissione (\"Test Act\"). Sua moglie, non meno intrigante di lui, rimase ostentatamente fedele al protestantesimo e si tenne in continua corrispondenza con sir Henry Sidney alla corte di Guglielmo d'Orange. Quando fu chiaro che Guglielmo si preparava a passare in Inghilterra, Sunderland patrocin\u00f2 troppo tardi grandi concessioni, ma accorgendosi della loro inutilit\u00e0, nel novembre 1688 fugg\u00ec in Olanda dove torn\u00f2 al protestantesimo e invi\u00f2 a Guglielmo lettere piene di sagaci consigli, le quali convinsero il re dell'indispensabilit\u00e0 del consigliere. Tornato in Inghilterra, tenne nel 1697 l'ufficio di lord ciambellano, ma si ritir\u00f2 per le proteste suscitate dalla nomina. La sua ricchezza e il suo influsso non diminuirono.\nUno dei suoi ultimi intrighi riusciti fu il matrimonio del suo secondo figlio Charles, nato nel 1674 e morto nel 1722, che nel 1688 divenne suo erede, con Anne Churchill, figlia del duca di Marlborough. Dopo un'ambasciata a Vienna nel 1705, Charles Spencer divenne segretario di stato per il dipartimento meridionale, ma perdette il potere nel 1719, quando Abigail Masham ebbe fatto perdere alla duchessa di Marlborough il favore della regina, e non si conquist\u00f2 la fiducia di re Giorgio prima del 1716. Intrig\u00f2 con Stanhope contro Townshend e Walpole e riusc\u00ec a provocare il loro allontanamento. Nell'aprile 1717 fu uno dei segretar\u00ee di stato e ottenne l'abrogazione dell'Occasional Conformity Bill. Nel 1718 divenne primo lord del Tesoro, ma non aveva attitudini finanziarie e il fallimento dell'impresa dei Mari del Sud lo costrinse a dimettersi nel 1721.\nChurchill.\nOrigini.\nSecondo una tradizione le antiche origini della casata dei Churchill risalgono all'epoca della Conquista: il capostipite della stirpe fu un nobile normanno, Gitto de Leon, vissuto alla met\u00e0 dell'XI secolo, il quale ebbe due figli, Richard e Wandril. Il primogenito, Richard, signore di Montalban, fu capostipite della casata francese dei conti di Leon, attraverso gli eredi avuti dal matrimonio con Yolanda di Lussemburgo. Da Wandril de Leon, secondogenito, signore di Courcil in Normandia e da sua moglie Isabella de Tuya, sarebbero discesi i Churchill inglesi; il figlio di Wandril, Roger de Courcil si stabil\u00ec nella signoria di Churchill, anche se secondo un'altra versione tale feudo venne acquistato da sir John Churchill all'epoca di Carlo II. Suo nipote, sir Bartholomew de Churchill, fu un valoroso guerriero, celebrato nelle antiche canzoni. Durante la guerra civile che vide contrapposti il re Stefano e l'Imperatrice Matilde, per la successione al trono inglese, Bartholomew si schier\u00f2 con Stefano, combattendo per la sua causa.\nIn realt\u00e0, a differenza del cognome \"Spencer\", quello dei Churchill ha un'origine nativa anglosassone. Fonti sicure indicano il nucleo originario della famiglia nel Somerset, dove si trova il toponimo Courcesville, derivato dall'antico inglese \"cruc\" (collina) e \"wiella\" (primavera). Nel Devon, la contea dove ebbe origine la casata, il toponimo si trova nei documenti a partire dal 1201. La volont\u00e0 di ricostruire una fittizia origine normanna di cognomi inglesi era comune nella nobilt\u00e0 in epoca stuardiana, per ricollegarsi alla nobilt\u00e0 feudale insediatasi sull'isola all'indomani della Conquista e della sottomissione della popolazione originaria.\nAltri racconti indicano un'origine pi\u00f9 prosaica: il primo antenato rintracciabile sarebbe un maniscalco, Roger Churchill (1522-1579), vissuto nella contea di Dorset, sposato con la figlia di William Peverell di Bradford Peverell.\nLa genealogia pi\u00f9 sicura comincia tuttavia a partire dal XVI secolo, con Jasper Churchill, che fu il padre di sir John Churchill, eminente uomo pubblico all'epoca di Carlo II, morto nel 1685. Aveva acquistato il castello che da lui prese il nome ma, morto con molti debiti, i suoi eredi dovettero vendere la propriet\u00e0. Il fratello maggiore di Jasper, sir John Churchill, da non confondere con l'omonimo nipote, fu un abile avvocato e uomo di legge; istruito al Middle Temple, accrebbe la propria fortuna grazie anche al matrimonio con Sarah Winston, figlia e coerede di Sir Henry Winston. Da lei ebbe il un figlio, sir Winston Churchill, omonimo del suo celeberrimo discendente, a sua volta padre del grande John, duca di Marlborough, nonch\u00e9 del generale Charles Churchill, che serv\u00ec insieme al fratello, e dell'ammiraglio George Churchill.\nSorella di questi ultimi fu Arabella Churchill, per lungo tempo amante del re Giacomo II Stuart. La loro relazione dur\u00f2 circa dieci anni e Arabella ebbe dallo Stuart quattro figli, che assunsero il cognome di Fitzjames (\"figli di Giacomo\" in lingua normanna). Tra essi spicc\u00f2 in particolare James FitzJames, I duca di Berwick, valente condottiero al servizio di Luigi XIV di Francia. Quando la relazione con Giacomo ebbe termine, dopo che questi ascese al trono, Arabella ricevette una pensione e spos\u00f2 un militare, il colonnello Charles Godfrey, il quale divenne un protetto del duca di Marlborough, fratello di Arabella, ottenendo vari incarichi onorifici durante il regno di Guglielmo e Maria. Vissero insieme felicemente per 40 anni. Godfrey mor\u00ec nel 1714, all'et\u00e0 di 67 anni. Arabella Churchill fu molto longeva e mor\u00ec nel 1730 a 82 anni.\nLa moglie di Sir Winston Churchill era Elizabeth Drake, pronipote del duca di Buckingham e discendente come i Churchill da un'antica famiglia del Devon, imparentata a sua volta con altre famiglie di quella contea marinara, come i Grenville, i Raleigh e i Gilbert. Il ceppo dei Churchill era dunque quello di coloro che avevano fondato l'impero marittimo inglese: ad esso erano appartenuti, oltre al grande ammiraglio ed esploratore Sir Bernard Drake, anche i suoi cugini, altrettanto famosi navigatori, conquistatori e poeti, come Richard Grenville, Sir Walter Raleigh e Sir Humphrey Gilbert.\nAscesa.\nJohn Churchill nacque nel 1650, un anno dopo la decapitazione del re d'Inghilterra Carlo I Stuart in seguito alla guerra civile inglese, da sir Winston Churchill e da sua moglie, Elizabeth Drake. Dopo essere entrato a far parte del seguito di Giacomo, duca di York, fratello minore del re e primo nella linea di successione al trono, John ebbe modo di avvicinarsi al mondo militare: colonnello nel 1678, spos\u00f2 segretamente lo stesso anno Sarah Jennings, damigella d'onore della principessa Anna Stuart (regina dal 1702). Legato alla casa di York, con l'avvento di Giacomo II fu creato nel 1685 pari d'Inghilterra. Conservatore, ma di fede anglicana, si rivolse anch'egli a Guglielmo d'Orange; e, quando questi sbarc\u00f2 sul suolo inglese, si affrett\u00f2 a raggiungerlo.\nIl nuovo sovrano lo fece membro del consiglio privato e conte di Marlborough (1689); passato in Olanda, egli combatt\u00e9 contro i Francesi, a Walcourt. Ma le sue trame giacobite gli alienarono la fiducia di Guglielmo (1692), di cui non riebbe il favore fino al 1698; in quegli anni frattanto, con un ulteriore cambiamento di rotta, si allontanava dai Tories. Nel 1702, tuttavia, fu creato duca. Alla ripresa della guerra in Europa ebbe il comando delle forze anglo-olandesi. Nel maggio-giugno 1704 riusc\u00ec a concertare con Eugenio di Savoia la manovra che port\u00f2 alla vittoria di H\u00f6chst\u00e4dt-Blenheim.\nTornato in Inghilterra (1705), dovette far fronte alla difficile situazione creatasi a corte, dove l'influenza della moglie era in declino, e nel parlamento, dominato dal piccolo consiglio formato dai principali membri del partito whig capeggiati da John Somers. Si decise ad appoggiare questi ultimi, per la vigorosa politica di guerra da essi sostenuta: ma fin\u00ec perci\u00f2 con l'alienarsi le residue simpatie della regina Anna. Inoltre gli Olandesi, dopo la conquista (1706) di Bruges, Gand e Ostenda (nel maggio Marlborough aveva battuto abilmente Fran\u00e7ois de Neufville de Villeroy a Ramillies), si dimostravano favorevoli alle proposte francesi di pace separata; i rapporti tra l'ambiguo duca e il governo inglese furono complicati dall'offerta, avanzatagli da parte dell'imperatore, del governo dei Paesi Bassi riconquistati alla Francia. Per di pi\u00f9, a corte, Robert Harley otteneva sempre pi\u00f9 credito presso la regina.\nIl prestigio personale del duca di Marlborough si risollev\u00f2 ancora una volta durante la campagna del 1709, culminata nell'assedio di Lilla; al centro delle trattative di pace con la Francia, egli fu in grado di ostacolarle gravemente e infine, sembra, di condurle al fallimento. Cos\u00ec la guerra continu\u00f2 con notevoli successi di Marlborough e del principe Eugenio. La battaglia di Malplaquet (11 settembre 1709), con i suoi effetti sanguinosi, rendeva necessario un nuovo sforzo bellico: Marlborough, allora, ritenne che il momento fosse adatto per richiedere la carica di comandante in capo a vita. Ma la resistenza di Anna e l'opposizione del nuovo parlamento, eletto nel 1710, impedirono la realizzazione dei suoi piani ambiziosi. Nel maggio 1711 vinse ancora il maresciallo Villars; ma questa volta i preliminari al trattato di Utrecht furono condotti dalle due parti con effettiva volont\u00e0 di pace. Tornato in patria, il duca di Marlborough fu privato di tutti i pubblici uffici; lasciata l'Inghilterra, rimase ospite di varie corti tedesche fino alla morte della regina Anna. Poi, nuovamente in patria, fu reintegrato nei suoi onori dal nuovo re Giorgio I, ma non pi\u00f9 ammesso al governo.\nCon lui ebbe inizio la discendenza dei duchi di Marlborough, giunta fino ad oggi.\nDuchi di Marlborough.\nDopo la morte del primo duca nel 1722 e la prematura morte del fratello John, marchese di Blandford, la successione al ducato tocc\u00f2 a Henrietta Churchill, II duchessa di Marlborough, sposata con Francis Godolphin, figlio dello statista e alleato politico dei genitori Sidney Godolphin. Henrietta non ebbe tuttavia eredi maschi e cos\u00ec la successione dei Marlborough pass\u00f2 al nipote primogenito Charles Spencer, figlio di sua sorella Anne e di Charles Spencer, III conte di Sunderland.\nApogeo del partito patriottico.\nA partire dal XVIII secolo gli Spencer e i Churchill furono politicamente associati al Partito Whig: la duchessa di Marlborough Sarah Jennings finanzi\u00f2 con un cospicuo legato la carriera politica di William Pitt il Vecchio, imparentato con il primo duca di Marlborough; il nipote di quest'ultima, Charles Spencer, III duca di Marlborough, fu alleato politico di Pitt il Vecchio nel gruppo dei \"\"Patriot Whigs\"; ricopr\u00ec inoltre la carica di comandante dell'esercito (Master-General of the Ordnance) all'inizio della Guerra dei sette anni. Suo figlio, il IV duca di Marlborough, fu ministro nel governo di George Grenville, ma dopo di lui la linea ducale decadde politicamente e finanziariamente e non si risollev\u00f2 fino VII duca, John Winston Spencer-Churchill.\nIn particolare, dal 1754 al 1765, nel corso dei due ministeri Newcastle e del ministero Grenville, si sald\u00f2 l'alleanza tra gli Spencer di Marlborough e la famiglia Temple di Stowe, con essi lontanamente imparentata, che coagul\u00f2 intorno a s\u00e9 l'opposizione a Robert Walpole sotto la denominazione di \"Partito Whig patriottico\"\" (\"Patriot Whigs\"). I governi di quel periodo furono egemonizzati da personaggi legati alle due famiglie, come lo stesso Pitt, il duca di Newcastle (marito di una nipote del primo duca di Marlborough) o il conte di Granville, che fu uno degli artefici della caduta di Walpole e ininterrottamente ministro dal 1751 al 1763. Una figlia di questi, Georgiana Carteret, spos\u00f2 John Spencer, parlamentare, nipote prediletto della duchessa di Marlborough e capostipite della seconda linea di Althorp, insignita con suo figlio del titolo comitale. Il periodo che va dalla caduta di Walpole nel 1742 al ministero Grenville, fu dunque lo zenit del potere politico della famiglia nel XVIII secolo dopo la morte del primo duca e il siluramento del ministero Sunderland nel 1721.\nLa politica di quello specifico gruppo politico-familiare si caratterizz\u00f2 per un indirizzo fortemente assertivo nelle relazioni internazionali, provocando la caduta di Walpole per l'atteggiamento debole da questi mostrato nei confronti della Spagna e favorendo l'intervento britannico a fianco di Maria Teresa nella Guerra di successione austriaca contro la Francia. Successivamente, i governi di Pitt e Newcastle guidarono il paese nella vittoriosa conclusione della Guerra dei sette anni, che segn\u00f2 la definitiva ascesa della Gran Bretagna a potenza imperiale.\nCharles Spencer, III duca di Marlborough prosegu\u00ec la tradizione militare di famiglia e alla Battaglia di Dettingen (1743) comand\u00f2 una brigata con successo, ma subito dopo rassegn\u00f2 le dimissioni in polemica con gli Hannover. In precedenza era stato politicamente avverso a Walpole, unendosi nel 1734 al \"Liberty Club\", un gruppo parlamentare ostile al Primo Ministro, parte della pi\u00f9 vasta fazione dei \"Patriot Whigs\". Nel 1749 infine entr\u00f2 nel governo come Lord Steward e nel Consiglio privato. Nel 1755 divenne anche Lord del sigillo privato e dal 1757 al 1758 ricopr\u00ec l'incarico di Master-General of the Ordnance (comandante dell'esercito e ministro della guerra) nel governo presieduto da un cugino, il duca di Newcastle, nel quale William Pitt il Vecchio, suo alleato politico, era Ministro degli Esteri e Presidente della Camera dei Comuni. Nel maggio del 1758, durante la Guerra dei Sette Anni Marlborough ottenne congiuntamente a Lord George Sackville il comando della spedizione navale diretta verso il porto bretone di Saint-Malo, con l'intento di distruggere il naviglio dei corsari francesi impiegati per intercettare le navi mercantili inglesi. La citt\u00e0 risult\u00f2 troppo fortificata e non venne attaccata, ma molte navi corsare vennero date alle fiamme prima del reimbarco. Successivamente, nello stesso anno, gli venne affidato il comando di un contingente britannico da sbarcare in Germania per ricongiungersi con le truppe alleate del principe Ferdinando di Brunswick-Wolfenb\u00fcttel. Marlborough sbarc\u00f2 a Emden e guid\u00f2 con successo l'operazione, ma non fu in grado di partecipare a nessun combattimento importante perch\u00e9 mor\u00ec improvvisamente a Munster il 20 ottobre del 1758, probabilmente di dissenteria, anche se corsero voci di avvelenamento.\nOltre al suo successore George, il terzo duca ebbe altra progenie che si illustr\u00f2 nella vita pubblica del Paese. Le sue due figlie, Diana ed Elizabeth, rispettivamente lady Bolingbroke e lady Pembroke, furono importanti dame di societ\u00e0 del periodo georgiano. La prima fece scandalo per il divorzio dal marito, lord Bolingbroke, e si distinse anche come illustratrice e pittrice, stringendo amicizia con personalit\u00e0 come Edmund Burke e Charles James Fox; Elizabeth fu invece una dama in vista alla corte di Giorgio III dal quale era molto ammirata.\nTra i figli maschi cadetti si segnalarono lord Charles Spencer, che fu Maestro di zecca nel Ministero di tutti gli Ingegni, il governo di coalizione formatosi nel 1806 per fronteggiare la minaccia napoleonica. Suo figlio William Robert Spencer fu poeta di qualche fama, apprezzato da lord Byron e i suoi nipoti, Aubrey e George Spencer furono vescovi anglicani nelle Indie e nel Raj britannico. Il fratello di Charles, lord Robert Spencer, fu parlamentare di non grande rilievo e amico di Charles James Fox; nel 1802 incontr\u00f2 a Parigi Napoleone, che gli espresse l'ammirazione per il duca di Marlborough, il grande condottiero suo antenato.\nDecadenza.\nDeclino dell'oligarchia ducale.\nGeorge Spencer, IV duca di Marlborough, visse un'esistenza pi\u00f9 ritirata rispetto a quella dei suoi avi, senza illustrarsi particolarmente nelle armi o nella vita pubblica. Dopo aver intrapreso anch'egli la carriera militare svolse attivit\u00e0 politica ricoprendo l'incarico di Lord del sigillo privato nel governo Whig presieduto da George Grenville. Si tratt\u00f2 di un governo in continuit\u00e0 con la linea politica gi\u00e0 espressa dai ministeri Pitt e Newcastle, nel quale il nerbo dei componenti era costituito dai Whigs della fazione \"bedfordita\", che faceva capo a John Russell, IV duca di Bedford, suocero di Marlborough. In seguito, dopo la caduta del ministero dovuta all'ostilit\u00e0 del nuovo re, Giorgio III, il duca non partecip\u00f2 pi\u00f9 attivamente alla vita politica, limitandosi a sostenere i fratelli o i figli quando richiesto, vivendo per il resto nella quiete della reggia dei Marlborough a Blenheim Palace. Una passione che coltiv\u00f2 assiduamente fu quella per l'astronomia: fece installare nel parco di Blenheim un osservatorio e mantenne una fitta corrispondenza in merito con il conte Hans Moritz von Bruhl. Per i suoi interessi scientifici divenne membro della Royal Society nel 1786. Fu anche un raffinato collezionista e nel 1762 acquist\u00f2 dal conte veneziano Anton Maria Zanetti una serie di preziosi cammei che diventeranno poi note come \"Gemme Marlborough\" (Marlborough Gems). Il duca venne trovato morto nel suo letto a Blenheim il 29 gennaio 1817. Secondo quanto disposto ai tempi della bisnonna Sarah, alla sua morte Marlborough House torn\u00f2 alla Corona.\nCon l'avvento del nuovo re hannoveriano Giorgio III nel 1760 il potere dei Whigs della fazione dei Marlborough e dei Temple diminu\u00ec gradualmente, dato il favore del nuovo sovrano per i Tories. Nonostante alcuni brevi ministeri presieduti da Grenville e Chatham (William Pitt il Vecchio, ora conte di Chatham) dal 1763 al 1768, con il sostegno dei Whigs della fazione grenvillita e di quella bedfordita, che avevano gi\u00e0 costituito il nerbo dei governi Pitt-Newcastle del decennio precedente, il potere delle correnti parlamentari familiari si esaur\u00ec di fronte all'ostilit\u00e0 del re. Ne discese la progressiva decadenza politica che interess\u00f2 i Marlborough nei decenni successivi.\nL'ultimo ministero a guida Spencer-Grenville-Temple fu il cosiddetto \"Ministero di tutti gli Ingegni\" (\"Ministry of all the Talents\"), un governo di coalizione formatosi nel 1806 e durato sino all'anno successivo sotto la guida del cugino di Pitt il Giovane e dopo la sua morte, William Grenville. In tale compagine trovarono posto il fratello del quarto duca, lord Charles Spencer, nella veste di \"Maestro di Zecca\" e il cugino lord George Spencer quale Ministro dell'Interno, al fine di garantire il supporto della famiglia al governo grenvillita.\nTra i figli cadetti del quarto duca si distinsero in particolare Henry John Spencer, parlamentare e diplomatico in Svezia e Prussia, morto giovanissimo ad appena 25 anni e suo fratello minore lord Francis Almeric Spencer, anch'egli parlamentare e creato \"barone Churchill\" nel 1815 e capostipite di una linea cadetta ancor oggi esistente.\nOblio politico.\nIl quinto duca di Marlborough George Spencer-Churchill, figlio del suo predecessore, trascur\u00f2 la politica, dedicandosi pressoch\u00e9 esclusivamente ad una dispendiosa attivit\u00e0 collezionistica, che dissest\u00f2 le finanze familiari. Sua grande passione era il collezionismo librario (un tratto in comune con il cugino Lord Spencer, che negli stessi anni ad Althorp allest\u00ec una delle pi\u00f9 ricche biblioteche d'Europa). Residente dal 1798 a Whiteknights Park, vicino Reading, spese molto denaro per i giardini e la biblioteca, assicurandosi tra l'altro l'edizione a stampa del Decameron del 1471, opera del tipografo tedesco Christoph Valdarfer, acquistata dal Duca di Roxburghe, oltre al celebre \"Messale Bedford\", una manoscritto miniato degli inizi del XV secolo, oggi al British Museum. Queste vaste spese lo resero pesantemente indebitato, fatto che spinse Blandford a rientrare in Parlamento, probabilmente all'unico scopo di sfuggire ai creditori. \nNel 1817, alla morte del padre, divenne il quinto duca di Marlborough alla morte del padre sei anni pi\u00f9 tardi. Nella stessa occasione ottenne il diritto, per s\u00e9 e per i suoi discendenti, di usare il doppio cognome \"Spencer-Churchill\", in memoria della discendenza dal vincitore di Blenheim. Tuttavia gli ultimi anni del duca furono tristi: oberato dai debiti, fu costretto a vendere molti dei tesori antiquari che aveva accumulato negli anni precedenti, riducendosi a vivere con una pensione annua che la regina Anna aveva concesso al suo avo Marlborough un secolo prima. Confortato unicamente dalla compagnia del gaudente Principe di Galles, cui l'eccentricit\u00e0 di Marlborough non era affatto sgradita, e della storica amante Matilda Glover, alla quale dava lezioni di canto, George Spencer-Churchill mor\u00ec infine il 5 marzo 1840. In riconoscimento della sua passione per il collezionismo di antichit\u00e0, nel 1803 era divenuto membro della Society of Antiquaries of London (F.S.A.).\nIl quinto duca ebbe innumerevoli figli naturali da varie amanti. Tra i figli legittimi avuta dalla moglie lady Susan Stewart, oltre al primogenito e successore George, si segnal\u00f2 Charles Spencer-Churchill, che combatt\u00e9 nelle Guerre napoleoniche partecipando alla campagna peninsulare e alla successiva invasione della Francia sotto il comando del duca di Wellington. Entrato in Parlamento nel 1818 in due successive elezioni rimase ancor pi\u00f9 indebitato, per questo non si ricandid\u00f2 pi\u00f9 due anni dopo. Rimasto fuori dalla Camera, per far fronte ai creditori si spost\u00f2, come gi\u00e0 il padre, verso i Tories di Lord Liverpool. Nell'agosto del 1827 si spos\u00f2 con Ethlered Catherine Bennet, figlia di una parlamentare del Wiltshire, John Bennet. Riusc\u00ec infine a rientrare in Parlamento con il fratello nel 1830, schierandosi all'opposizione contro l'emancipazione dei cattolici. Ritorn\u00f2 alla Camera nel 1835, dopo la Riforma del 1832, cui si era opposto, per il seggio di Woodstock, ma fu sconfitto due anni pi\u00f9 tardi. Rimasto vedovo nel 1839 mor\u00ec infine l'anno seguente.\nEbbe cinque figli tra cui si segnalarono Charles Henry Spencer-Churchill, militare che combatt\u00e9 nella Guerra di Crimea, venendo decorato, e John Kemys Spencer-Churchill, che fu amministratore coloniale nelle Indie occidentali britanniche.\nIl sesto duca, anch'egli chiamato George, nato nel 1793, fu considerato in giovent\u00f9 un ragazzo di belle speranze, ma ben presto si mise in mostra per la sua eccentricit\u00e0. Il cugino George Agar Ellis lo descrisse come \"ubriacone, ostinato, indolente, irascibile e animato da doppiezza\". Con l'aiuto del fratello Charles, travestito da prete, inscen\u00f2 un finto matrimonio con Susannah Law, appena diciassettenne, con la quale and\u00f2 a convivere a Londra sotto il falso nome di capitano Law. Entrato in Parlamento nel 1818, dopo un iniziale schieramento con i Whigs, si avvicin\u00f2 ai Tories di lord Liverpool, allora al governo. Il padre Marlborough, come al solito senza un soldo, pens\u00f2 allora di approfittarne per richiedere a Liverpool un'esenzione dalle tasse dell'ufficio delle poste di Woodstock, in modo da poterne percepire integralmente i proventi. Nel 1825 Blandford rientr\u00f2 quindi in Parlamento per il seggio familiare di Woodstock in coppia con il cugino lord Ashley con un programma \"High Tory\", in particolare incentrato sull'opposizione all'emancipazione dei cattolici. Vot\u00f2 quindi contro il \"Catholic Relief Bill\" il 6 marzo 1827; alla caduta di Liverpool il duca di Marlborough, suo padre, sostenne il nuovo primo ministro George Canning, un Tory moderato, mentre Blandford si schier\u00f2 all'opposizione. \nNon riusc\u00ec mai a riunire intorno a s\u00e9 un consenso significativo. Il 18 febbraio del 1830 present\u00f2 in Parlamento il suo progetto di riforma elettorale, che conteneva varie proposte molto avanzate: trasferimento di voti ai centri pi\u00f9 popolosi, abolizione dei borghi putridi, stipendio per i parlamentari ed estensione del voto a tutti i proprietari di case adulti. Il programma incass\u00f2 il sostegno di vari riformatori alla Camera come Henry Brougham, il cugino lord Althorp, John Cam Hobhouse e lord John Russell, anch'egli suo parente. Tuttavia, malgrado il supporto significativo alla sua mozione, Blandford fece un discorso confuso e approssimativo e la Camera respinse la sua proposta con una netta maggioranza.\nGli ultimi anni di vita del duca furono tristi: la terza moglie chiese il divorzio e la custodia dei figli, accusando il marito di adulterio con una domestica, Sarah Licence. Gravemente malato di gotta, trascorse gli ultimi anni su una sedia a rotelle, morendo infine nel luglio 1857 a 63 anni. Lasci\u00f2 magre sostanze ai figli e nulla alla moglie, ma non trascur\u00f2 un legato per l'amante Sarah. Il sesto duca ebbe un totale di sette figli legittimi da tre diversi matrimoni, oltre a duna figlia dall'amante Susannah Law, che fu cresciuta da una lontana parente di Althorp, lady Bessborough e, successivamente, dopo la morte di questa, dalla figlia Caroline Lamb e da suo marito lord Melbourne, il futuro primo ministro.\nTra i figli del sesto duca di Marlborough fugura anche lord Alan Spencer-Churchill, il quale dest\u00f2 scalpore in famiglia perch\u00e9, una volta lasciato l'esercito, non si interess\u00f2 alla carriera politica, ma prefer\u00ec darsi agli affari. Associatosi con Peter Rolt, mercante e parlamentare di Greenwich, questi lo proiett\u00f2 nella direzione di varie compagnie commerciali, soprattutto nel campo della navigazione e del turismo.\nNel 1840 il palazzo di Blenheim, monumento nazionale, fu posto con legge del Parlamento sotto tutela, per evitarne la decadenza e la spoliazione dovuta alle precarie condizioni finanziarie della famiglia. Venne anche istituito un \"trust\" a salvaguardia dei beni ducali, composto dallo stesso duca di Marlborough e da alcuni suoi stretti parenti come fiduciari, come il conte di Shaftesbury, il ministro dell'Interno (Home Secretary) sir James Graham e l'avvocato William Whateley.\nNel corso del XIX secolo, nonostante il declino del prestigio dei Churchill, la residenza di Blenheim Palace rimase comunque uno dei centri pulsanti della vita politica dell'Impero. Il quinto duca, sopra ricordato, vi ospit\u00f2 l'ambasciatore francese Jules de Polignac. Qui nel 1861 il Cancelliere dello Scacchiere William Ewart Gladstone incontr\u00f2 l'agitatore sudista James Spence in vista di un possibile intervento britannico nella Guerra di secessione americana in seguito all'Incidente del Trent; i contenuti del colloquio sono rimasti segreti. Nel 1871, poco dopo la nascita dell'Impero tedesco, il settimo duca di Marlborough ospit\u00f2 il principe ereditario di Germania Federico, mentre nel 1901 fu la volta del nipote, il \"Kronprinz\" Guglielmo.\nRinascita.\nIl settimo duca di Marlborough, John Winston Spencer-Churchill, fu colui che restaur\u00f2 il prestigio del suo casato. Egli era il figlio maggiore di George, VI duca di Marlborough e della sua prima moglie, Lady Jane Stewart, figlia di George Stewart, VIII conte di Galloway. Nacque a Garboldisham Hall, Norfolk, il 2 giugno 1822. Fu educato a Eton dal 1835 al 1838 e all'Oriel College di Oxford. Inizi\u00f2 la sua carriera pubblica come tenente della milizia territoriale (\"yeomanry\") dell'Oxfordshire nel 1843, e prese il suo posto nella Camera dei Comuni come membro conservatore per Woodstock il 22 aprile 1844 (con il titolo di Marchese di Blandford). \nFu Lord sovrintendente della Casa Reale nel luglio 1866, consigliere privato il 10 luglio e Lord presidente del Consiglio dall'8 marzo 1867 al dicembre 1868, nel governo conservatore di lord Derby e, successivamente, in quello presieduto da Benjamin Disraeli. Tra i maggiorenti \"tory\" Marlborough fu sempre il maggior sostenitore di Disraeli, del quale divenne intimo amico. Nel 1874, alla formazione del secondo gabinetto da questi presieduto, gli venne offerto il vicereame dell'Irlanda, ma il duca rifiut\u00f2. Il 28 novembre 1876 succedette tuttavia al Duca di Abercorn come luogotenente, incarico che lasci\u00f2 al momento delle dimissioni del ministero Beaconsfield (Disraeli, ora nominato conte di Beaconsfield dalla regina Vittoria dopo il Congresso di Berlino) nel maggio 1880. Nonostante fosse riuscito a ripristinare il prestigio del suo casato, compromesso dal padre e dal nonno, il VII duca di Marlborough fu comunque sempre attanagliato dalle difficolt\u00e0 finanziarie, che lo costrinsero a svuotare Blenheim Palace dei suoi immensi tesori. Nel 1875 il duca vendette il \"Matrimonio di Amore e Psiche\" assieme alle famose gemme dei Marlborough all'asta per 10.000 sterline. Anche questo ad ogni modo non bast\u00f2 a salvare le sorti della famiglia ed ancora una volta Blenheim fu dilapidata nella sua biblioteca. La sua ultima apparizione pubblica avvenne il 28 giugno 1883, quando tenne un intervento in opposizione alla terza lettura del progetto di legge sulle vedove. Aveva sposato, il 12 luglio 1843, lady Frances Anne Emily Vane Tempest, figlia maggiore di Charles Stewart, III marchese di Londonderry, ambasciatore britannico nell'Impero austriaco e fratello di lord Castlereagh, plenipotenziario britannico al Congresso di Vienna. Dal matrimonio nacquero undici figli, tra i quali lord Randolph Churchill, insigne uomo politico conservatore, che fu il padre di Winston Churchill.\nAlla morte del VII duca, nel 1883, gli successe il figlio, George Spencer-Churchill, VIII duca di Marlborough. Questi aveva inizialmente intrapreso la carriera militare, come da tradizione di famiglia. Nel 1863 ottenne il grado di Luogotenente del reggimento delle Royal Horse Guards. Fu iniziato in Massoneria nel gennaio del 1871 a Londra, insieme al fratello minore lord Randolph, presso la Churchill Lodge, intitolata ad un suo antenato, eminente massone, lord Henry John Spencer-Churchill (1797-1840)\nPoliticamente fu scarsamente attivo. Di lui sono conservati 39 interventi alla House of Lords negli anni 1884-1890, principalmente su temi di politica interna ed economica, come la riforma fondiaria e delle compagnie telegrafiche, ma anche sulla riforma elettorale e su temi di politica estera, coma la Questione d'oriente.\nL'ottavo duca spos\u00f2, l'8 novembre 1869, Lady Albertha Frances Anne Hamilton, figlia di James Hamilton, I duca di Abercorn, politico e diplomatico in vista alla Corte vittoriana, e di lady Louisa Jane Russell, figlia di John Russell, VI duca di Bedford, nonch\u00e9 sorella di John Russell, I conte Russell, Primo ministro del Regno Unito dal 1846 al 1852 e nuovamente dal 1865 al 1866. La duchessa fu scortesemente descritta dalla suocera come \"stupida, pia e ottusa\". Ebbero quattro figli.\nIl matrimonio fu infelice e il marito era noto per la sua infedelt\u00e0. La coppia divorzi\u00f2 il 20 novembre 1883, poco dopo che Blandford ebbe ereditato il ducato alla morte di suo padre. Mentre era sposato con Albertha, il duca ebbe un figlio illegittimo, pi\u00f9 tardi conosciuto come Guy Bertrand (4 novembre 1881), da Edith Peers-Williams (morta nel 1897), che era ancora sposata con Heneage Finch, VII conte di Aylesford (1849-1885). Lo scandalo indusse la regina Vittoria ad esiliare l'intera famiglia Marlborough dalla Corte. Per questo il duca venne nominato Lord luogotenente d'Irlanda e si trasfer\u00ec a Dublino, insieme ai propri familiari.\nSpos\u00f2 in seconde nozze (Jane) Lilian Warren Price, vedova di Louis Carr\u00e9 Hamersley, un miliardario di New York, e figlia di Cicero Price. Da questa unione non nacquero figli. Il duca di Marlborough mor\u00ec il 9 novembre 1892, a 48 anni a Blenheim Palace; gli successe il suo unico figlio legittimo, nato dal primo matrimonio, Charles, marchese di Blandford.\nQuest'ultimo successe al padre quale nono duca di Marlborough. Nato a Simla, in India, intraprese come da tradizione di famiglia la carriera militare e politica. Nel 1899 fu nominato Paymaster General da Lord Salisbury, incarico che ricopr\u00ec fino al 1902, e poi fu Sottosegretario di Stato per le Colonie con Arthur Balfour, tra il 1903 e il 1905. Entr\u00f2 quindi a far parte del Consiglio privato di sua maest\u00e0 nel 1899.. Durante la prima guerra mondiale, fu nel Consiglio dell'Agricoltura e della pesca tra il 1917 e il 1918 nella coalizione di governo di David Lloyd George. Fece il suo ultimo discorso alla Camera dei Lord nel dicembre del 1931.. Nel 1902 fu anche Lord grande intendente all'incoronazione di Edoardo VII e fu investito Cavaliere della Giarrettiera il 30 maggio dello stesso anno.\nNominato tenente dei Queen's Own Oxfordshire Hussars, il tradizionale reggimento della sua famiglia, nel 1897, combatt\u00e9 in Sudafrica nel corso della seconda guerra boera. Fu menzionato nei dispacci e promosso maggiore il 7 dicembre 1901. Dopo la formazione dell'esercito territoriale, nel 1908 fu nominato colonnello onorario del III battaglione (riserva speciale) dell'Oxfordshire e della fanteria leggera del Buckinghamshire. Fu promosso tenente colonnello del suo reggimento di riserva nel 1910, prestando servizio fino al 1914. Nel 1913 gli fu assegnata la Territorial Decoration (TD). Ritorn\u00f2 al servizio attivo durante la prima guerra mondiale, quando prest\u00f2 servizio come tenente colonnello nello stato maggiore in Francia.\nMarlborough si spos\u00f2 due volte. La prima moglie fu l'ereditiera americana Consuelo Vanderbilt che egli spos\u00f2 nella Chiesa di S.Tommaso a New York il 6 novembre 1895. Fu un matrimonio di puro interesse, e la coppia divorzi\u00f2 nel 1921. Dalla prima moglie il duca ebbe due figli, John Albert William Spencer-Churchill poi X duca di Marlborough e Lord Ivor Spencer-Churchill. Dopo il suo divorzio il duca si rispos\u00f2 nuovamente con l'ex amica di Consuelo, Gladys Deacon, un'altra americana, figlia di Edward Parker Deacon e di Florence Baldwin. Il loro matrimonio senza eredi si rivel\u00f2 tuttavia molto infelice, tanto che Gladys Deacon teneva un revolver nella sua camera da letto per impedire l'ingresso del marito nella stanza.\nGrazie all'immenso patrimonio della prima moglie, il duca fu in gradi di salvare Blenheim e di riportarla all'antico splendore. Le stanze di rappresentanza vennero ridecorate con \"boiseries\" ad imitazione di quelle della Reggia di Versailles. Durante i lavori di sistemazione, le stanze vennero spostate al piano superiore, svuotando cos\u00ec le stanze di rappresentanza della loro funzione originaria. Sulla terrazza ovest l'architetto paesaggista Achille Duch\u00eane venne impiegato per la realizzazione di un giardino d'acqua. Sulla terrazza inferiore a questa vennero poste due grandi fontane nello stile del Bernini, modelli in scala di quelle presenti a Piazza Navona, realizzati per il I duca di Marlborough.\nIl nono duca di Marlborough mor\u00ec a Blenheim il 30 giugno 1934; corsero voci che poco prima della sua morte egli avesse cercato di entrare in un ordine monastico in Italia, dopo la sua conversione al Cattolicesimo.\nNel complesso dunque, il ramo ducale ritorn\u00f2 nella seconda met\u00e0 del XIX secolo al prestigio goduto nel secolo precedente. In particolare, per quanto riguarda l'impegno politico, nel corso di quasi un secolo a partire dal 1867 fino al 1955, non vi \u00e8 stato un solo governo conservatore nel quale non fosse presente un membro della famiglia Churchill (con l'unica eccezione del Governo Bonar Law e del Governo Baldwin I):\nEpoca recente.\nDopo la morte del nono duca, l'eredit\u00e0 della famiglia fu raccolta dal figlio primogenito, John Spencer-Churchill, X duca di Marlborough. Prima di ereditare il ducato nel 1934 fu tenente colonnello delle Life Guards e sindaco di Woodstock dal 1937 al 1942.\nSi spos\u00f2 due volte. La prima con Alexandra Mary Cadogan (22 febbraio 1900 \u2013 23 maggio 1961), il 17 febbraio 1920 a Londra, una figlia di Henry Cadogan, visconte Chelsea, il figlio ed erede di George Cadogan, V conte Cadogan, proprietario di vasti fondi nel centro di Londra e discendente di William Cadogan, I conte Cadogan, che aveva servito con il primo duca di Marlborough in Germania e nelle Fiandre. Ebbero due figli maschi e tre femmine. Sei settimane prima della sua morte, il 26 gennaio 1972, il Duca spos\u00f2 la sua seconda moglie, (Frances) Laura Canfield Charteris (Londra, 10 agosto 1915 \u2013 1990), la vedova dell'erede editoria americana Michael Temple Canfield (la cui prima moglie era stata Caroline Lee Bouvier, la sorella di Jacqueline Kennedy Onassis).\nIl decimo duca mor\u00ec nel 1972 e fu sepolto accanto ai suoi avi nel vicino camposanto di Bladon. Dopo la fine della Seconda guerra mondiale, e nonostante il prestigio mondiale acquisito dal cugino Winston Churchill, il potere della famiglia, come quello delle altre grandi casate, diminu\u00ec in conseguenza della sempre pi\u00f9 accentuata democratizzazione della politica inglese. Tra le iniziative che lo contraddistinsero vi fu l'apertura del palazzo al pubblico nel 1950, per far fronte alle ingenti spese e alle pesanti tasse imposte dal governo laburista.\nA succedergli fu il figlio primogenito, che assunse il titolo di undicesimo duca di Marlborough. Questi ha dedicato la vita a preservare la dimora di famiglia, facendone anche il set per numerosi film, come Hamlet di Kenneth Branagh nel 1996. Ha inoltre ricoperto la carica di giudice di pace e di \"Deputy Lieutenant dell'Oxfordshire\".\nSposato tre volte, ha avuto in tutto sei figli. Con il primogenito, il marchese di Blandford, i rapporti sono stati per molto tempo tormentati a causa dei problemi di droga e alcolismo del rampollo, che tuttavia sono stati risolti negli anni. Prima della morte del duca i due si erano ormai riappacificati. Oggi Blenheim \u00e8 gestita da un \"trust\" presieduto da altri due figli del duca, lady Henrietta e lord Edward Spencer-Churchill.\nIl duca fu inoltre, fino al decesso avvenuto nel 2014 all'et\u00e0 di 88 anni, presidente della Fondazione Storica di Blenheim Palace ed \u00e8 Balivo di Gran Croce del Venerabile ordine di San Giovanni.\nAttualmente la famiglia \u00e8 rappresentata da James Spencer-Churchill, XII duca di Marlborough (n. 1955) e dal figlio primogenito di questi, George, marchese di Blandford (n. 1992).\nRamo comitale.\nNella linea comitale si distinsero invece varie personalit\u00e0 legate soprattutto al panorama politico Whig: il secondo conte George Spencer, Primo Lord dell'Ammiragliato nel governo di William Pitt il Giovane dal 1794 al 1801, sotto la cui guida l'ammiraglio Horatio Nelson vinse la battaglia di Abukir, che stabil\u00ec la supremazia navale britannica nel Mediterraneo. I suoi successori nel corso del XIX secolo furono tra i principali esponenti del Partito liberale britannico. In particolare John Spencer, III conte Spencer, fu Cancelliere dello Scacchiere nel governo whig di Charles Grey (1830-1834) nonch\u00e9 uno dei principali artefici del Reform Act 1832, che segn\u00f2 una tappa importante nello sviluppo della democrazia parlamentare nel Regno Unito. Il quinto conte, John Spencer, fu a sua volta Primo Lord dell'Ammiragliato e per due mandati Lord luogotenente d'Irlanda nei governi di William Gladstone."}
{"id": "1618374", "revid": "647919", "url": "https://it.wikipedia.org/wiki?curid=1618374", "title": "Anton Zoran Music", "text": ""}
{"id": "1618380", "revid": "200568", "url": "https://it.wikipedia.org/wiki?curid=1618380", "title": "Monoidrogenocarbonati", "text": ""}
{"id": "1618384", "revid": "1305887", "url": "https://it.wikipedia.org/wiki?curid=1618384", "title": "Paperino e l'isola del cavolo", "text": "Paperino e l'isola del cavolo (\"The Mysterious Stone Ray\") \u00e8 una storia a fumetti della Walt Disney realizzata dal cartoonist Carl Barks, pubblicata sul numero 8 della rivista statunitense \"Uncle Scrooge\" del dicembre 1954. La storia \u00e8 stata pubblicata per la prima volta in Italia sull\"'Albo d'Oro\" del 22 maggio 1955.\nLa storia.\nA causa di un problema di salute (causato dalle nuotate quotidiane nel denaro), un medico impone a Paperone di stare lontano dal suo oro (che ha riempito i pori della sua pelle) e di prendersi una vacanza. Si reca in una spiaggia, dove incontra Qui, Quo, Qua, i quali stanno esaminando una bottiglia portata a riva dal mare, contenente un messaggio di aiuto di un naufrago, giunto su un'isola deserta.\nDopo aver individuato l'isola, Paperone, Paperino e i nipotini vi si recano, trovando l'intera fauna locale pietrificata, e, tra questa, addirittura i Bassotti. Anche Paperino e Qui, Quo, Qua vengono pietrificati. Solo Paperone non viene trasformato in pietra. Alla fine si scopre che l'isola \u00e8 abitata da uno scienziato che cerca il modo per eliminare qualsiasi odore dai cavoli e che ha inventato un raggio in grado di pietrificare tutto. La mancata trasformazione di Paperone in pietra \u00e8 dovuta alla presenza di oro nella sua pelle che rende inefficace il raggio pietrificante.\nInfluenze.\nQuesta singolare storia di Barks vanta anche un sequel realizzato dal cartoonist Don Rosa nel 1987, dal titolo \"Zio Paperone e un fiume di soldi\"."}
{"id": "1618385", "revid": "225373", "url": "https://it.wikipedia.org/wiki?curid=1618385", "title": "Corydoras barbatus", "text": ""}
{"id": "1618401", "revid": "167080", "url": "https://it.wikipedia.org/wiki?curid=1618401", "title": "Storia di Poitiers", "text": ""}
{"id": "1618403", "revid": "31269", "url": "https://it.wikipedia.org/wiki?curid=1618403", "title": "Los Serrano", "text": "Los Serrano \u00e8 una serie televisiva spagnola andata in onda a partire dal 2003 e trasmessa settimanalmente sul canale spagnolo Telecinco. Narra le vicende della famiglia Serrano, che vive nella Ronda de Santa Justa n. 133, situata nel quartiere fittizio di Santa Justa, nella Ribera del Manzanares di Madrid. La famiglia gestisce la taverna 'Fratelli Serrano'.\nDal suo esordio, fu uno dei maggiori successi della rete, essendo il programma pi\u00f9 visto nel 2004 e mantenendo regolarmente la leadership della audience nella sua fascia oraria. Oltre al sostegno del pubblico, la serie ha ricevuto anche vari premi, tra i quali il premio Ondas come la migliore serie spagnola.\nDescrizione.\nLa serie inizia con il matrimonio tra Diego Serrano e Luc\u00eda G\u00f3mez. Diego \u00e8 un vedovo, padre di tre figli (Marcos, Guille e Curro) e gestisce una taverna con suo fratello Santiago nel quartiere fittizio di Santa Justa a Madrid.\nLuc\u00eda \u00e8 professoressa, \u00e8 divorziata ed \u00e8 madre di 2 ragazze, Eva e Tet\u00e9, con le quali si trasferir\u00e0 da Barcellona a Madrid.\nDurante la serie, i Serrano dovranno affrontare la convivenza con le donne, nasceranno conflitti e nuove relazioni, sia in casa che nella scuola Garcilaso.\nInsieme a loro, la famiglia Mart\u00ednez formata da Fiti, un meccanico amico di Diego, sua moglie Candela, direttrice del collegio e migliore amica di Luc\u00eda, e il figlio Ra\u00fal, amico stretto di Marcos.\nIl finale: Nonostante i vari contrasti tra Guille e Tet\u00e8, i due riuscirono lo stesso a continuare la loro storia arrivando all'altare. Marcos ed Eva, felicemente sposi, si trasferiscono a Tolosa. Diego e Lucia purtroppo si separano.\nAlla fine Diego si sveglia ed \u00e8 tutto un sogno.\nEpisodi.\nLa serie in Italia \u00e8 inedita, in quanto il format spagnolo \u00e8 stato poi prodotto e adattato in Italia nel 2006 da Mediaset, nella corrispondente serie televisiva \"I Cesaroni\".\nPersonaggi e interpreti.\nLa serie riguardava in principio la famiglia Serrano, proprietaria della taverna Serrano, e la famiglia Martinez, titolare di un negozio e fortemente legata alla scuola Garcilaso de la Vega.\nProdotti derivati dalla serie.\nMusica.\nIl fenomeno mediatico della serie ha lanciato nel mondo della musica Fran Perea, il protagonista che ha cantato \"1 m\u00e1s 1 son 7\" per la sigla dei titoli di testa ed ha in seguito registrato il pezzo presso la casa discografica Dos, facendone il suo primo singolo e diventando l'idolo delle ragazzine. Anche il gruppo \"El Sue\u00f1o de Morfeo\" si \u00e8 fatto conoscere attraverso la serie grazie alla voce di Raquel de Rosario che ha recitato per qualche tempo il ruolo di Rachel, la ragazza di Marcos.\nIn seguito all'abbandono della serie da parte di Fran Pereira, \u00e8 stato creato il gruppo \"Santa Justa Klan\" (SJK), formato dai personaggi di Boliche, DVD, Guille e Tet\u00e9 (interpretati dagli attori Adri\u00e1n Rodr\u00edguez, Andr\u00e9s de la Cruz, V\u00edctor El\u00edas e Natalia S\u00e1nchez che ha inciso due dischi.\nRivista SJK.\nIn seguito al successo del gruppo SJK, nel febbraio 2006 la Panini ha creato la rivista mensile per ragazzi SJK.\nAll'estero.\nLa serie originale \u00e8 stata trasmessa in: Uruguay, Francia, Cile, Slovenia, Bosnia ed Erzegovina, Montenegro, Macedonia, Romania, Russia, Messico, Finlandia e Polonia.\nIl format \u00e8 stato acquistato da diverse nazioni, che hanno prodotto autonomamente le proprie serie televisive ispirate all'originale della Spagna."}
{"id": "1618411", "revid": "287204", "url": "https://it.wikipedia.org/wiki?curid=1618411", "title": "Regirock", "text": ""}
{"id": "1618422", "revid": "339392", "url": "https://it.wikipedia.org/wiki?curid=1618422", "title": "Ave Maria (citt\u00e0)", "text": ""}
{"id": "1618426", "revid": "729019", "url": "https://it.wikipedia.org/wiki?curid=1618426", "title": "Stazione di Lercara Bassa", "text": "La stazione di Lercara Bassa era una stazione ferroviaria posta sulla linea Palermo-Agrigento, e punto d'origine della linea a scartamento ridotto per Magazzolo.\nFu relativamente importante fino alla met\u00e0 del secolo scorso per il traffico pendolare relativo all'attivit\u00e0 delle miniere di zolfo dell'area e capolinea del servizio a scartamento ridotto per Lercara Citt\u00e0, Prizzi e Palazzo Adriano.\nStoria.\nLa stazione venne costruita nell'ambito dei lavori di costruzione della prima tratta di ferrovia da Palermo a Porto Empedocle realizzata dalla Societ\u00e0 Vittorio Emanuele nel 1870 fino a Roccapalumba e alla fine dell'anno fino a Lercara.\nLa stazione venne costruita nella valle del fiume Torto, ad alcuni km dal centro abitato di Lercara Friddi posto molto pi\u00f9 in alto a 690\u00a0m di altezza.\nLo scalo venne costruito principalmente allo scopo di caricare il minerale di zolfo del bacino minerario di Lercara, il pi\u00f9 esteso dell'area palermitana, ed inoltrarlo verso il Porto di Palermo. Nel 1912 con l'apertura della ferrovia a cremagliera per Lercara Alta, Filaga e Prizzi cambi\u00f2 il suo nome in \"Stazione di Lercara Bassa\" allo scopo di distinguerla dalla nuova stazione di \"Lercara Citt\u00e0\" poi definita \"Lercara Alta\".\nLa progressiva diminuzione della produzione e in seguito la chiusura delle miniere di zolfo ha azzerato il traffico merci relativo; la stazione mantenne un certo traffico viaggiatori pendolare proveniente da Lercara Alta e Prizzi fino alla chiusura, nel 1959 della linea a scartamento ridotto.\nVenne soppressa il 10 dicembre 2017, contemporaneamente all'attivazione della variante di tracciato fra le stazioni di Roccapalumba-Alia e di Castronovo di Sicilia.\nStrutture e impianti.\nLa stazione era posta sulla linea Palermo-Agrigento.\nA partire dal 1912 in essa confluiva la linea, oggi dismessa, proveniente da Lercara Friddi e in seguito Prizzi e Magazzolo. Di conseguenza ai due binari passanti a scartamento normale si affiancarono altri tre binari a scartamento ridotto. Lo scalo merci venne ampliato ed anch'esso trasformato a doppio scartamento.\nData la sua posizione strategica venne dotata sin dall'inizio di piano caricatore per i minerali di zolfo, rifornitore di acqua e carbone per le locomotive a vapore oltre che di alloggi e binari di rimessa, di pesa per carri merce, e di sagoma limite."}
{"id": "1618427", "revid": "767487", "url": "https://it.wikipedia.org/wiki?curid=1618427", "title": "Cursed (film 2004)", "text": "Cursed \u00e8 un film del 2004 diretto da Yoshihiro Hoshino.\nIl film, un horror giapponese, \u00e8 basato su un romanzo di Yumeaki Hirayama.\nTrama.\nDue studentesse decidono di andare in un piccolo \"convenience store\", quando una si rifiuta di entrare in quel luogo, e viene investita da un camion. Ryoko deve fare l'inventario per la propria agenzia nel medesimo convenience store, ma con la propria sensibilit\u00e0 soprannaturale avverte strane presenze all'interno del negozio. Inoltre i proprietari del negozio sembrano completamente alienati e si comportano in maniera bizzarra. Ryoko tenta di mettere in guardia Nao, la giovanissima commessa del negozio, che a sua volta ha avvertito strane presenze nei locali del negozio. Intanto tutti coloro che fanno acquisti in un modo o nell'altro finiscono per cadere nella terribile ragnatela di maledizioni e morte che avvolge il posto.\nRyoko e Nao parleranno poi con una barbona, anche lei abbastanza alienata, che svela loro il perch\u00e9 della maledizione: il primo proprietario dell'edificio era anche un pericoloso assassino, e la ditta di costruzioni comp\u00ec un sacrilegio, in quanto realizz\u00f2 il minimarket abbattendo un cimitero che sorgeva nello stesso punto, e ne ricicl\u00f2 i resti per usarli nella nuova costruzione.\nNao riuscir\u00e0 a salvare dalla maledizione l'amico Komori, che lavorava pure lui nello \"store\", e lasceranno quel lavoro.\nAnche Ryoko si allontana per sempre da quel negozio, incrociando le due studentesse viste all'inizio del film.\nIl prologo diventa cos\u00ec epilogo, e scopriamo che la ragazza investita non voleva entrare perch\u00e9 vedeva le numerose anime dei morti all'interno del minimarket."}
{"id": "1618435", "revid": "89688", "url": "https://it.wikipedia.org/wiki?curid=1618435", "title": "Caducifoglio", "text": "Con caducifoglio s'intende in botanica un organismo vegetale (albero o arbusto, erbaceo o legnoso) che perde le foglie nella stagione sfavorevole (stagione fredda invernale nella zona temperata o siccitosa nella zona torrida). Le foglie delle piante caducifoglie si dicono decidue o caduche e il fenomeno che causa la caduta \u00e8 detto abscissione. La caduta delle foglie \u00e8 detta nel suo insieme corismo o defogliazione.\n\u00c8 una caratteristica diffusa soprattutto fra le latifoglie ed \u00e8 rara tra le conifere; un esempio di conifera caducifoglia \u00e8 il genere del larice (\"Larix\"). Esempi di piante caducifoglie tra le latifoglie sono invece il nespolo comune (\"Mespilus germanica\"), il sorbo domestico (\"Sorbus domestica\"), l'azzaruolo (\"Crataegus azarolus\"), il crespino (\"Berberis vulgaris\"), il faggio (\"Fagus sylvatica\"), il corniolo (\"Cornus mas\"), il giuggiolo (\"Ziziphus jujuba\") e molti altri.\nLe piante che al contrario mantengono le foglie anche durante la stagione sfavorevole si definiscono sempreverdi. Nonostante il loro nome, nemmeno le piante sempreverdi mantengono le foglie per sempre, ma solo per qualche anno, variando a seconda della specie; fa eccezione soltanto il genere \"Welwitschia\".\nA causa dell'aggettivo inglese \"deciduous\" che pu\u00f2 significare sia \"caducifoglio\" sia \"deciduo\", si possono trovare in libri (specialmente traduzioni recenti di libri in inglese) locuzioni come \"alberi decidui\", ma questo non \u00e8 corretto: gli alberi sono caducifogli, le foglie sono decidue."}
{"id": "1618440", "revid": "121107994", "url": "https://it.wikipedia.org/wiki?curid=1618440", "title": "Reggina Calcio 1995-1996", "text": "Questa voce raccoglie le informazioni riguardanti la Reggina Calcio nelle competizioni ufficiali della stagione 1995-1996.\nStagione.\nLa squadra, allenata inizialmente da Giuliano Zoratti e nelle ultime 9 giornate di campionato da Franco Gagliardi, ha concluso la Serie B 1995-1996 in quattordicesima posizione. Il capocannoniere della squadra fu Alfredo Aglietti che segn\u00f2 18 reti.\nIn Coppa Italia la squadra venne eliminata al primo turno dal ChievoVerona.\nLa media spettatori fu di 8.000 presenze.\nMaglie e sponsor.\nLo sponsor per questa stagione del ritorno in serie B \u00e8 la Mauro Caff\u00e8, mentre l'Asics \u00e8 sponsor tecnico.\nRosa.\n \n \n \n \n \n \n \n "}
{"id": "1618441", "revid": "75421", "url": "https://it.wikipedia.org/wiki?curid=1618441", "title": "Miami (Florida)", "text": ""}
{"id": "1618442", "revid": "75421", "url": "https://it.wikipedia.org/wiki?curid=1618442", "title": "Miami Beach (Florida)", "text": ""}
{"id": "1618443", "revid": "1573940", "url": "https://it.wikipedia.org/wiki?curid=1618443", "title": "Tampa (Florida)", "text": " "}
{"id": "1618445", "revid": "75421", "url": "https://it.wikipedia.org/wiki?curid=1618445", "title": "Fort Lauderdale (Florida)", "text": ""}
{"id": "1618450", "revid": "486946", "url": "https://it.wikipedia.org/wiki?curid=1618450", "title": "Formula 1 Anno 1952", "text": ""}
{"id": "1618452", "revid": "580", "url": "https://it.wikipedia.org/wiki?curid=1618452", "title": "Thomas Demand", "text": "Formazione.\nDal 1987 al 1989 frequent\u00f2 l'Accademia di Belle Arti di Monaco di Baviera (\"Akademie der Bildenden K\u00fcnste\"), poi fino al 1992 l'Accademia d'Arte di D\u00fcsseldorf (\"Kunstakademie D\u00fcsseldorf\"), nello stesso anno la \"Cit\u00e9 des Arts\" a Parigi e in seguito fino al 1994 il \"Goldsmiths College\" dell'Universit\u00e0 di Londra.\nAttivit\u00e0 artistica.\nThomas Demand \u00e8 noto per le sue fotografie di modelli in tre dimensioni fatte in modo da sembrare vere immagini di stanze o altri ambienti.\nI soggetti rappresentati nelle opere di Demand sono spesso collegati a fatti rilevanti della scienza politica o culturale, dagli archivi di Leni Riefenstahl alla cucina del rifugio di Saddam Hussein a Tikrit.\nDemand ha rappresentato la Germania alla Bienal de S\u00e3o Paulo nel 2004 e le sue opere sono state il soggetto di una retrospettiva di met\u00e0 carriera al Museum of Modern Art di New York nel 2005."}
{"id": "1618456", "revid": "287204", "url": "https://it.wikipedia.org/wiki?curid=1618456", "title": "Gamma Cassiopeiae", "text": "Gamma Cassiopeiae (\u03b3 Cas / \u03b3 Cassiopeiae) \u00e8 una stella variabile eruttiva, di magnitudine apparente che varia tra +1,6 e +3,00, situata nella costellazione di Cassiopea.\nIn cinese la stella \u00e8 anche chiamata con il nome Tsih che significa \"frusta\". Tra le stelle che non hanno un nome comune arabo o latino, Gamma Cassiopeiae \u00e8 tra le pi\u00f9 luminose del cielo. Questo astro \u00e8 collocato al centro del familiare asterismo a \"W\" nella costellazione di Cassiopea.\nDista dalla Terra circa 550 anni luce.\nOsservazione.\n \u00e8 una stella dell'emisfero celeste boreale, ed \u00e8 facilmente individuabile perch\u00e9 costituisce il vertice centrale della W di Cassiopea. La sua declinazione \u00e8 pari +60\u00b0 43\u2032, di conseguenza la stella diventa circumpolare pi\u00f9 a nord della latitudine 31\u00b0N, mentre rimane invisibile pi\u00f9 a sud del parallelo 31\u00b0S, vale a dire dall'Uruguay, per buona parte di Cile e Argentina, dalla Nuova Zelanda, dalle regioni meridionali di Australia e Sudafrica e dal continente antartico. Essendo di magnitudine media 2,5 pu\u00f2 essere scorta anche dai piccoli e medi centri urbani moderatamente affetti da inquinamento luminoso.\nIl periodo migliore per la sua osservazione, dove nell'emisfero nord si presenta alta nel cielo nelle prime ore serali, \u00e8 durante l'autunno boreale, mentre nell'emisfero australe la sua visibilit\u00e0 \u00e8 limitata ai mesi primaverili, da settembre a dicembre.\nCaratteristiche.\nGamma Cassiopeiae \u00e8 una variabile eruttiva, la sua luminosit\u00e0 cambia irregolarmente tra le magnitudini +2,15 e 3,40, ed \u00e8 il prototipo delle stelle variabili Gamma Cassiopeiae.\nLa magnitudine media di questa stella \u00e8 stata di +2,2 nel 1937, +3,4 nel 1940, +2,9 nel 1949, +2,7 nel 1965 e attualmente \u00e8 +2,15. Negli anni dal 1935 al 1940 la sua luminosit\u00e0 \u00e8 variata dalla magnitudine 1,6 alla 3,0, con il massimo avvenuto nell'aprile del 1937.\nAlla massima luminosit\u00e0 \u00e8 la stella pi\u00f9 luminosa della costellazione, superando in brillantezza sia (m.+2,25) che (+2,3).\nLa stella ruota molto velocemente su se stessa, a circa 300\u00a0km/s all'equatore e disperde dalla sua superficie grandi quantit\u00e0 di materia che va a formare un disco di materia attorno alla stella.\nLa stella \u00e8 di tipo spettrale B0.5IVpe; la \"e\" indica la presenza nello spettro di linee di emissione, il che permette di catalogare \u03b3 Cas tra le stelle Be. La classe di luminosit\u00e0 IV identifica le stelle che stanno finendo, o hanno gi\u00e0 esaurito, l'idrogeno nel loro nucleo, e si apprestano a diventare stelle giganti, uscendo definitivamente dalla sequenza principale per trasformarsi in giganti. Ha una massa 19 volte quella del Sole, e irradia un'energia 55.000 volte superiore a quella del Sole. Con una massa e luminosit\u00e0 tale, la stella ha bruciato in tempi relativamente rapidi il suo combustibile interno, e la sua vita come stella B di sequenza principale \u00e8 durato appena 8 milioni di anni. La temperatura superficiale attorno ai 30.000 K le conferisce il suo caratteristico colore bianco-azzurro.\nEmissione a raggi X.\nGamma Cassiopeiae \u00e8 anche il prototipo di un piccolo gruppo di stelle che emettono raggi X in quantit\u00e0 10 volte superiore alle altre stelle di classe B o stelle Be. L'emissione a raggi X di Gamma Cassiopeaiae pare essere termica, emessa da plasma a temperature superiori ai 10 milioni di kelvin, mostrando cicli a breve e lungo termine. Non ci sono certezze su cosa in effetti causa l'emissione di raggi X; potrebbero essere causati dalla materia proveniente dalla stella, dal vento stellare o da un disco circumstellare. Tuttavia c'\u00e8 qualche difficolt\u00e0 a spiegare ognuna di queste ipotesi. Potrebbe essere causato dal disco di accrescimento di una nana bianca, oppure da una stella di neutroni, anche se l'emissione a raggi X causata da una stella degenere di questo tipo non \u00e8 un'emissione termica, come pare invece essere quella di Gamma Cassiopeiae, mentre non \u00e8 chiaro come sufficiente materia possa provenire dalla nana bianca considerata la sua distanza (dedotta dal periodo orbitale) per generare una tale emissione di raggi X.\nUna pi\u00f9 recente interpretazione suggerisce che l'emissione possa essere causata da una complessa interazione tra il campo magnetico della stella e il suo disco di gas che la circonda.\nCompagne.\nGamma Cassiopeiae \u00e8 una binaria spettroscopica, con una stella che le ruota attorno in un periodo di 204 giorni, ad una distanza di circa 70 UA. La massa della compagna sembrerebbe paragonabile a quella del Sole, anche se non \u00e8 ancora stato possibile stabilire se si tratta di una stella di sequenza principale o di una stella degenere..\nLa stella \u00e8 anche una doppia ottica, con una compagna di magnitudine 11 separata visualmente di 2 secondi d'arco.\nUn'altra stella variabile appartenente alla classe delle Gamma Cassiopeiae \u00e8 Zeta Tauri."}
{"id": "1618457", "revid": "3115", "url": "https://it.wikipedia.org/wiki?curid=1618457", "title": "Domenico Cacopardo", "text": "Biografia.\nNato a Rivoli in casa dei nonni materni da famiglia siciliana da parte di padre, si trasfer\u00ec quasi subito a Letojanni (ME) dove \u00e8 rimasto sino al 1947. Cacopardo ha trascorso la prima infanzia e la fanciullezza durante la guerra, vissuta a Letojanni e a Melia, sui Monti Peloritani. Al seguito del padre, funzionario dello Stato \u00e8 vissuto a Viterbo, Bologna, Napoli e Roma. Laureatosi nel 1957, a 21 anni, dopo un'esperienza in uno studio legale romano, \u00e8 entrato nell'Amministrazione dei lavori pubblici, nella quale ha ricoperto, tra gli altri, gli incarichi di vicepresidente del Magistrato per il Po di Parma e di presidente del Magistrato alle acque di Venezia. Nominato consigliere di Stato nel 1980, \u00e8 andato in pensione nel 2008. \u00c8 stato vicecapo di gabinetto e capo dell'ufficio legislativo nel ministero dei lavori pubblici. Capo di gabinetto nel ministero delle partecipazioni statali, nel ministero del lavoro e nel Senato della Repubblica. Ha svolto la funzione di consigliere giuridico della Presidenza del Consiglio dei ministri (premier Massimo D'Alema) e di capo dell'ufficio legislativo del vicepresidente del consiglio dei ministri 2006-2008 (sempre con D'Alema). Componente di numerosi consigli di amministrazione di enti pubblici, \u00e8 stato commissario dello Scau (ente previdenziale agricolo) e commissario liquidatore per il Chermis. Questo incarico, conclusosi in meno dei 60 giorni di tempo previsti e senza alcun ricorso, gli ha valso l'elogio ufficiale del consiglio dei ministri. Nel 2005 ha lasciato Roma per trasferirsi a Parma, dove vive tuttora, alternando la sua presenza in citt\u00e0 a periodi di lavoro creativo in campagna, in Umbria, a Parrano, dove ha un casale.\nSin da dopo la laurea ha collaborato con vari quotidiani e periodici: \"Il Giornale d'Italia\", \"Avanti!\", \"Il Giorno\", \"l'Unit\u00e0\", \"la Repubblica\", \"La Stampa\", \"Gazzetta di Parma\", \"Gazzetta del Sud\", \"La Sicilia\", \"Italia Oggi\". Tra i periodici, Mondo Operaio, Astrolabio, Giurisprudenza dei lavori Pubblici, La rivista dei Lavori Pubblici. \nPrima di esordire come romanziere ha pubblicato numerose monografie di carattere giuridico ed un saggio sul pensiero di Bergson, oltre ad alcune raccolte di poesie, fra cui \"L'implicito sublime\", che gli ha valso l'assegnazione del premio Pedrocchi nel 1987.\nHa per\u00f2 ottenuto l'attenzione del grande pubblico solo quando ha pubblicato \"Il caso Chill\u00e8\", romanzo ambientato a Messina (a detta di Salvatore Ferlita, scelta non banale ed apprezzata dalla critica), i cui eventi si snodano sull'alternarsi dei registri della commedia e della tragedia, come nella migliore tradizione del giallo siciliano.\nCol successivo \"L'endiadi del dottor Agr\u00f2\", ha preso forma uno dei suoi pi\u00f9 fortunati personaggi: il sostituto procuratore Italo Agr\u00f2, \"alter ego\" dello scrittore, che da alcuni anni lo anima durante il programma \"il taccuino del dottor Agr\u00f2\", in onda ogni sabato pomeriggio sull'emittente nazionale Radio 24. Agr\u00f2 \u00e8 poi tornato anche in alcuni dei successivi romanzi.\nIn \"Giacarand\u00e0\" si \u00e8 poi cimentato col sottogenere del romanzo storico, immergendo i suoi nuovi personaggi nello scenario di una Sicilia settecentesca, scossa da profondi conflitti in cui le vicende familiari ed amorose di un triangolo \"ante litteram\" (la microstoria) s'intrecciano con quelle politiche di una guerra fra opposte consorterie aristocratiche e clericali, che avvengono sullo sfondo (macrostoria).\n\"Carne viva\", l'ultimo romanzo di Cacopardo, riprende le vicende di Giulio Limuri, gi\u00e0 protagonista di \"Giacarand\u00e0\".\n\u00c8 membro fondatore dell'Aspen Institute Italia, alla cui costituzione prese parte nel 1982.\nIncarichi politici: consigliere provinciale per il PSI a Parma (1975/1978), consigliere comunale a Pontenure (1975/1978) e consigliere comunale a Parrano.\nControversia.\nConvinto di aver subito un affronto da Andrea Camilleri, che nella sua opera \"Il nipote del Negus\" ha voluto chiamare un personaggio col nome di Aristide Cacopardo, ha deciso di citare in tribunale l'autore del Commissario Montalbano sentendosi diffamato. Il punto della discordia \u00e8 da attribuire ad una frase del libro di Camilleri che descrive il Cacopardo del romanzo come \u00abpersona attendibile anche se un poco chiacchierato (\u00e8 fissato di essere un grande scrittore e consuma il suo stipendio pubblicando romanzi a sue spese)\u00bb. Cacopardo ha chiesto in tribunale di sospendere la pubblicazione de \"Il nipote del Negus\" e di ritirarne tutte le copie invendute: il giudice del Tribunale civile di Parma ha respinto le richieste."}
{"id": "1618463", "revid": "977683", "url": "https://it.wikipedia.org/wiki?curid=1618463", "title": "Kobus megaceros", "text": "Il lichi del Nilo (Kobus megaceros) \u00e8 un'antilope che vive nelle aree alluvionali del Sudan meridionale.\nIl lichi del Nilo misura tra i 90 e i 100 centimetri al garrese e pesa tra i 70 e i 110 chilogrammi. Le femmine sono bruno-dorate con il ventre bianco e sono prive di corna. I maschi variano dal bruno cioccolato al marrone, con un \u00abcappuccio\u00bb bianco sul garrese e piccole macchie bianche sugli occhi. Hanno lunghe corna strutturate a cresta che, viste di profilo, ricordano vagamente una \u00abs\u00bb.\nI lichi del Nilo vivono in aree palustri, dove si nutrono di piante acquatiche. I lichi del Nilo sono crepuscolari, essendo attivi di primo mattino e nel tardo pomeriggio. Si raggruppano in branchi composti da fino a cinquanta femmine e da un solo maschio o in branchi pi\u00f9 piccoli composti da soli maschi.\nDurante la stagione degli amori i giovani maschi rivolgono le corna verso il suolo, come se dovessero frugare in terra. In seguito urinano sui loro lunghi peli della gola e del petto. I maschi combattono nell'acqua, immergendo le loro teste in combattimenti corna a corna. Queste contese sono solitamente brevi e violente. Le femmine sono abbastanza rumorose e mentre si spostano emettono un gracidio simile a quello di un rospo."}
{"id": "1618466", "revid": "36426", "url": "https://it.wikipedia.org/wiki?curid=1618466", "title": "Pipinide", "text": ""}
{"id": "1618470", "revid": "767487", "url": "https://it.wikipedia.org/wiki?curid=1618470", "title": "Infection", "text": "Infection \u00e8 un film del 2004 diretto da Masayuki Ochiai.\nIl film, di genere J-Horror, \u00e8 il primo della serie di film J-Horror Theater.\nTrama.\nDurante la notte in un ospedale un'\u00e9quipe di due dottori e tre infermiere commettono un grossolano errore mentre intervengono su un paziente gravemente ustionato uccidendolo. Per evitare problemi, i cinque decidono di coprirsi a vicenda, e non rivelare come siano andate le cose. Tuttavia durante la notte viene ricoverato un paziente affetto da una stranissima infezione: l'uomo si sta sciogliendo dall'interno. A causa dell'incuria nel trattare il paziente l'infezione si propaga all'interno dell'ospedale nella forma di un letale virus che trasforma le persone in mostri assassini."}
{"id": "1618472", "revid": "547034", "url": "https://it.wikipedia.org/wiki?curid=1618472", "title": "Nissan Cherry", "text": "La Datsun Cherry (\u30c1\u30a7\u30ea\u30fc), nota in seguito anche come Nissan Cherry, \u00e8 stata una serie di piccole vetture Nissan Motor, che furono le prime trazione anteriore di linea prodotte dalla casa automobilistica giapponese.\nDalla Cherry (N12) \u00e8 stata derivata la Alfa Romeo Arna, venduta sul mercato europeo anche come \"Nissan Cherry Europa\" e in Giappone, come \"Nissan Pulsar Milano\". Queste vetture avevano solo lievi differenze nelle griglie del radiatore, nello sterzo e nei tessuti.\nStoria.\n1\u00aa Generazione E10 Series (1970-74).\nIn Europa, la \"E10\" \u00e8 stata chiamata \"Datsun 100A\" (Datsun era il marchio utilizzato in luogo di quello Nissan per il mercato europeo a quel tempo) (con motore A10) o \"Datsun 120A\" (con motore A12 disponibile solo per la versione coup\u00e9). Si dice che in alcuni mercati \u00e8 stato utilizzato anche il nome di \"Cherry Datsun 1000\", pur tuttavia il nome Datsun 1000 viene normalmente associato con la Nissan Sunny.\nLe versioni disponibili erano:\nIl periodo di produzione va dal 1970 al 1974, le carrozzerie disponibili erano di berlina a 2 e 4 porte, station wagon tre porte e coup\u00e9.\nLa E10 era dotata di due tipi di motore quattro cilindri in linea:\nNell'ottobre 1970 la \"E10\" inizia le vendite in Giappone; inizialmente solo nelle versioni berlina 2 e 4 porte. Nello stesso anno viene esposta al 17 \u00b0 salone di Tokyo la concept car \"270X\" basata sulla Cherry.\nAlla fine del mese di settembre 1971 viene aggiunta la versione coup\u00e9 e nel marzo 1972 quella station wagon. In Giappone la Cherry viene anche utilizzata come vettura apri corsa nelle competizioni.\nNel 1973 viene presentata la \"Cherry Coup\u00e9 1200X R-1\" e, nello stesso anno vengono introdotti alcuni aggiornamenti estetici a tutta la serie.\n2\u00aa generazione F10 Series (1974-78).\nLa seconda generazione della Cherry era conosciuta come F-II in Giappone e come \"Datsun F10\" in Nord America. Si \u00e8 trattato della prima trazione anteriore Nissan venduta su tale mercato. Anche questa nuova versione manteneva le sospensioni a quattro ruote indipendenti.\nL'F10 era dotata di tre tipi di motori quattro cilindri in linea:\nVenne reso disponibile anche un cambio di tipo semi-automatico, chiamato \"Sportmatic\", che ha utilizzato un convertitore di coppia eliminando la necessit\u00e0 di una frizione.\nIn Europa l'F10 era conosciuto come \"Datsun F-100A II\" (con il motore A10) o \"F-120A II\" (con motore A12); quest'ultimo \u00e8 stato il modello pi\u00f9 diffuso.\nIn Nuova Zelanda le 100A berlina 4 porte (A10 motore 1.0L) hanno rappresentato il modello di minor cilindrata mai prodotto in quella nazione, inferiore con i suoi 988\u00a0cm\u00b3 anche alla Mini equipaggiata da un 998\u00a0cm\u00b3.\nLa vendita della seconda serie \u00e8 iniziata in Giappone nel Settembre 1974 ed \u00e8 proseguita sino al Maggio 1978; in quella data \u00e8 stata presentata la \"Pulsar\" che ha fatto cessare l'uso della denominazione Cherry sul mercato interno.\nNissan Pulsar (N10).\nIl modello \"N10\" del 1978 era conosciuto come Pulsar in Giappone, ma \u00e8 stato chiamato Cherry in Europa, dove fu commercializzato dal marzo 1979. La carrozzeria era molto squadrata, seguendo la moda del tempo al di fuori dell'Europa, similarmente ai modelli concorrenti come la Toyota Corolla e la Honda Civic del periodo. I propulsori rimasero gli stessi della versione precedente.\nPer la sua particolare conformazione si era presupposta la possibilit\u00e0 di una versione a trazione posteriore destinata ai paesi emergenti ma non \u00e8 mai entrata in produzione.\nLe versioni disponibili erano nella classica conformazione berlina a 2 e 4 porte oltre che in quella hatchback a 3 e 5 porte, completate dalle versioni coup\u00e9, van e station wagon.\nNel 1981, oltre che essere sottoposta ad un lifting, la Cherry fu equipaggiata dalla nuova serie di propulsori della serie \"E\". In base alla politica aziendale, dal 1982 inizi\u00f2 a sparire il marchio Datsun sostituito da quello Nissan.\nNissan Pulsar (N12).\nQuesta generazione fu commercializzata nel mercato interno giapponese dal 1982 al 1985, mentre in Europa fu commercializzata come\n\"Nissan Cherry Europa\" e come Alfa Romeo Arna, grazie ad un accordo stipulato tra le 2 case automobilistiche. Come il modello giapponese, la prima vettura uscir\u00e0 di produzione nel 1985, e rest\u00f2 solo la \"Arna\". A causa dei bassi riscontri di vendita, per\u00f2, quest'ultima non verr\u00e0 pi\u00f9 venduta dal 1987, anche per la contrariet\u00e0 del gruppo FIAT dopo l'acquisizione dell'Alfa Romeo. Come erede della prima vettura si pu\u00f2 considerare la Nissan Sunny, mentre per la seconda invece \u00e8 l'Alfa Romeo 33.\nNel 1983 la Nissan N12 \u00e8 stata brevemente venduta (con scarso successo) anche negli StatI Uniti come \"Nissan Pulsar\".\nDal 1984 al 1987 \u00e8 stata prodotta in Australia la Holden Astra, nella sola configurazione a 5 porte. Le differenze con la versione originale giapponese erano minime: una nuova griglia anteriore, fanali posteriori e le targhette identificative. La meccanica era basata su un motore Nissan 1500cc costruito sul posto."}
{"id": "1618478", "revid": "640277", "url": "https://it.wikipedia.org/wiki?curid=1618478", "title": "Esplorazione di Plutone", "text": "L'esplorazione di Plutone rappresenta una sfida astronautica non indifferente data la distanza dalla Terra. Ogni missione spaziale nel sistema solare esterno deve essere dotata di un sistema di alimentazione in grado di fornire energia alla sonda senza la possibilit\u00e0 di conversione dell'energia solare attraverso l'uso di pannelli fotovoltaici. L'unica fonte praticabile di energia a grande distanza dal Sole \u00e8 un generatore termoelettrico a radioisotopi.\nLa prima, e sinora unica, sonda ad aver visitato il pianeta nano \u00e8 stata New Horizons il 14 luglio 2015. La sonda NASA ha compiuto un sorvolo ravvicinato (\"fly-by\") del corpo celeste ad una quota di circa 12.500 km e a una velocit\u00e0 di oltre 13 km/s. New Horizons era partita il 19 gennaio del 2006 e dopo aver sorvolato Giove nel febbraio 2007 ha raggiunto l'orbita di Urano nel marzo 2011 e quella di Nettuno nell'agosto 2014.\nPrima della New Horizons.\nLa Voyager 1 avrebbe potuto visitare Plutone, ma i controllori della missione hanno optato per un sorvolo di Titano, la pi\u00f9 grande luna di Saturno, di cui hanno indagato l'atmosfera. A seguito di questo sorvolo ravvicinato la traiettoria della sonda \u00e8 risultata incompatibile con Plutone.\nLa Voyager 2 invece non \u00e8 mai stata su una traiettoria compatibile per un passaggio ravvicinato a Plutone.\nPluto 350.\nPluto 350 fu un progetto pensato da Robert W. Farquhar per inviare un veicolo spaziale del peso di 350 chilogrammi verso Plutone. Il design minimalista della navicella doveva consentirgli di viaggiare pi\u00f9 velocemente e di essere pi\u00f9 economico, in contrasto con la maggior parte degli altri costosi progetti che la NASA stava sviluppando all'epoca, come Galileo e Cassini. A quel tempo si pensava che andando incontro all'inverno l'atmosfera di Plutone congelasse e ricadesse al suolo, cos\u00ec che la comunit\u00e0 scientifica spingeva per inviare una navicella per studiarla, in tempi brevi. La NASA pens\u00f2 che il progetto fosse rischioso e la sonda troppo piccola, ma essendo meno costoso di altre proposte, come quella denominata Mariner Mark II (molto pi\u00f9 costosa) rimase in corsa per ottenere l'approvazione per lo sviluppo.\nPluto Fast Flyby.\nNell'agosto del 1992, lo scienziato del JPL Robert Staehle telefon\u00f2 allo scopritore di Plutone, Clyde Tombaugh, chiedendogli il \"permesso\" di visitare il \"suo\" pianeta.\"Gli dissi che era il benvenuto\" ricord\u00f2 Tombaugh in seguito. Staehle pens\u00f2 a un progetto economico simile a Pluto 350, con costi ridotti e che potesse raggiungere velocemente Plutone. Inizialmente il progetto prevedeva due sonde del peso di 35-50\u00a0kg, che sarebbe costati, esclusi i costi di lancio, meno di 500 milioni di dollari. L'amministratore della NASA, Daniel S. Goldin, trasfer\u00ec quindi le risorse impiegate per la Pluto 350 e la Mariner Mark II al nuovo progetto \"Pluto Fast Flyby\". Durante lo sviluppo del progetto tuttavia, ci si accorse che le dimensioni e di conseguenza i costi sarebbero aumentati considerevolmente, inoltre Alan Stern successivamente afferm\u00f2 che in quel periodo il team scientifico era con il morale a terra per la perdita della missione Mars Observer, con la quale si perse il contatto nell'agosto del 1993 mentre tentava di entrare in orbita areocentrica.\nLe navicelle dovevano essere lanciate usando vettori Titan IV, che sarebbero costati 400 milioni di dollari ciascuno, aumentando cos\u00ec il budget a oltre 1 miliardo. A causa dei crescenti vincoli di budget, il concetto di doppio veicolo spaziale venne scartato a favore dell'invio di un singolo veicolo spaziale. Tuttavia il progetto era ancora troppo costoso per l'amministratore Goldin. Alan Stern, come compromesso, raggiunse un accordo con gli scienziati dell'Istituto russo di ricerca spaziale a Mosca, per lanciare il Pluto Fast Flyby con un vettore Proton, facendo risparmiare alla NASA oltre 400 milioni di dollari in costi di lancio. Alec Galeev, capo dell'Istituto russo di ricerche spaziali, raggiunse l'accordo con Stern con la Russia che avrebbe incluso una sonda atmosferica che, dopo aver studiato la sua atmosfera con uno spettrometro di massa, sarebbe impattata sulla superficie. La proposta venne inoltrata a Goldin, che per\u00f2 pose il veto, raccomandando invece che il JPL studiasse sulla possibilit\u00e0 che il Pluto Fast Flyby fosse lanciato con un vettore pi\u00f9 piccolo, come il Delta II.\nPluto Kuiper Express e altra proposta.\nDurante la fine degli anni 1990 furono scoperti numerosi oggetti transnettuniani, a conferma dell'esistenza di una Fascia di Kuiper. L'interesse per una missione nella fascia di Kuiper port\u00f2 la NASA a considerare una missione non solo per un sorvolo di Plutone, ma anche per esplorare la Fascia di Kuiper e altri oggetti di quella zona di spazio. La missione venne quindi ribattezzata Pluto Kuiper Express, dopo che era stata inizialmente chiamata Pluto Express. Nei piani progettuali il peso del veicolo spaziale sarebbe stato di 175\u00a0kg, con 9 di strumeti scientifici a bordo e un costo di circa 250 milioni di dollari.\nTuttavia Goldin decise che la Pluto Kuiper Express era di scarsa importanza, e quindi ridusse drasticamente i finanziamenti al progetto. Alla fine, nonostante la selezione ufficiale degli strumenti scientifici e la nomina di diversi investigatori, l'allora direttore della missione scientifica Edward J. Weiler ordin\u00f2 la cancellazione dell'intera missione nel 2000, per motivi di bilancio e dei ritardi accumulati, che avevano afflitto il progetto fin dal suo inizio. Al momento della cancellazione, i costi previsti superavano il miliardo di dollari.\nNel 2003 venne avanzata una proposta andata e ritorno per l'esplorazione di Plutone, con un orbiter e un lander che avrebbero dovuto mappare la superficie ed effettuare atterraggi multipli. Era prevista una sonda di acqua calda per l'esplorazione dell'interno delle calotte di ghiaccio e la possibilit\u00e0 di produrre propellente sul posto estraendo l'idrogeno dall'acqua tramite elettrolisi. Il piano di viaggio sarebbe stato di dodici anni e la sonda sarebbe tornata sulla Terra in altri dodici anni viaggiando a propulsione nucleare, portando sulla Terra campioni prelevati dalla superficie.\nLa New Horizons.\nNel 2003, dopo un'intensa battaglia politica, una nuova missione per Plutone \u00e8 stata approvata: la New Horizons. La sonda \u00e8 stata lanciata il 19 gennaio 2006 e il capo missione S. Alan Stern ha confermato che a bordo c'\u00e8 una parte delle ceneri di Clyde Tombaugh, che \u00e8 deceduto nel 1997.\nAgli inizi del 2007 la sonda ha sfruttato la gravit\u00e0 di Giove per accelerare e dirigersi verso il pianeta nano. Il suo maggior avvicinamento al pianeta \u00e8 avvenuto il 14 luglio 2015. Tuttavia le osservazioni scientifiche di Plutone sono iniziate cinque mesi prima e sono continuate anche dopo l'incontro. Nel settembre del 2006, la New Horizons ha scattato la prima immagine di Plutone, da grande distanza, durante un test del \"Long Range Reconnaissance Imager\" (LORRI). Le immagini ottenute da 4,2 miliardi di chilometri hanno potuto confermare la capacit\u00e0 della sonda di rintracciare obiettivi distanti, una capacit\u00e0 fondamentale per le manovre verso Plutone e verso gli altri oggetti della fascia di Kuiper.\nLa sonda ha analizzato e fotografato la superficie di Plutone e del suo satellite pi\u00f9 grande Caronte. La scoperta dei piccoli satelliti Notte e Idra avrebbe potuto rappresentare una sfida imprevista per la sonda. I detriti derivanti dalle collisioni tra i piccoli oggetti della fascia di Kuiper e le piccole lune potrebbero produrre sottili e temporanei anelli di polveri. La New Horizons, trovandosi a passare attraverso un simile sistema, avrebbe potuto subire danni tali, da parte di micrometeoriti, da metterla fuori uso.\nMissioni future.\nDopo il flyby della \"New Horizons\", alcuni scienziati hanno iniziato a sostenere la necessit\u00e0 di una nuova missione su Plutone, con un modulo che entri in orbita attorno al pianeta nano. Tra gli obiettivi scientifici della missione ci sarebbe la mappatura della superficie con una risoluzione di 9 metri per pixel, osservazioni dei satelliti minori di Plutone, la mappatura topografica delle regioni di Plutone che non sono state osservate e la rilevazione delle variazioni superficiali e atmosferiche di Plutone durante la rotazione sul proprio asse. Alan Stern, che ha ricoperto il ruolo di \"Principal investigator\" per \"New Horizons\", ha suggerito un \"orbiter\" in stile \"Cassini\" che dovrebbe essere lanciato intorno al 2030, in occasione del 100\u00ba anniversario della scoperta del pianeta nano. La sonda, una volta arrivata su Plutone, si servirebbe della gravit\u00e0 di Caronte per regolare la propria orbita per il raggiungimento degli obiettivi, e una volta terminati tutti i rilevamenti del sistema plutoniano, per dirigersi versi altri oggetti della fascia di Kuiper. Per diminuire i tempi del viaggio verso Plutone il NASA Institute for Advanced Concepts (NIAC), in collaborazione con il Princeton Plasma Physics Laboratory, sta studiando un particolare tipo di razzo a fusione nucleare a bassa radioattivit\u00e0 per un \"orbiter\" e un \"lander\" per una futura missione a Plutone.\nFusion-Enabled Pluto Orbiter and Lander.\nIl \"Fusion-Enabled Pluto Orbiter and Lander\" \u00e8 uno studio finanziato dal NASA Institute for Advanced Concepts (NIAC) per inviare verso Plutone un orbiter e un lander del peso di 1.000\u00a0kg. Con un motore a propulsione nucleare arriverebbe a Plutone in appena 4 anni, impiegando meno della met\u00e0 del tempo della New Horizons.\nPluto Hop, Skip, and Jump.\nLa Global Aerospace Corporation nel 2017 ha proposto una missione che prevede un lander chiamata \"Pluto Hop, Skip and Jump\" Il concetto descrive un velivolo che frenerebbe sfruttando la resistenza della sottile ma diffusa atmosfera di Plutone. Una volta sulla superficie, il veicolo avrebbe sfruttato la bassa gravit\u00e0 di Plutone per \"saltare\" da un sito a un altro, usando il propellente a disposizione. Questa proposta \u00e8 simile al \"Triton Hopper\" della NASA per esplorare la pi\u00f9 grande luna di Nettuno, Tritone."}
{"id": "1618479", "revid": "729019", "url": "https://it.wikipedia.org/wiki?curid=1618479", "title": "David Skrela", "text": "Biografia.\nProveniente da una famiglia di sportivi (suo padre Jean-Claude, dirigente della F\u00e9d\u00e9ration Fran\u00e7aise de Rugby, gi\u00e0 in Nazionale sia da giocatore che da Commissario Tecnico, e sua sorella Ga\u00eblle, cestista professionista internazionale), David Skrela, dopo esser cresciuto nelle giovanili del , ebbe i suoi primi contatti di rugby di Lega nelle file del con cui vinse la Challenge Cup nel 1998.\nConseguita, per desiderio di suo padre, la laurea in ingegneria civile presso l'Istituto nazionale di scienze applicate di Tolosa, pass\u00f2 professionista nel 2003, quando lasci\u00f2 il Colomiers per essere ingaggiato dallo di Parigi; in 90 incontri di campionato su 5 stagioni segn\u00f2 900 punti, conquistando anche due titoli di campione nazionale.\nEsord\u00ec in Nazionale francese nel 2001, nel corso del \"tour\" nell\u2019Emisfero Sud, contro la ; fino al 2007 non fu pi\u00f9 schierato, tanto che, quando fu riconvocato in rosa, fu visto come la seconda scelta destinata a tenere la maglia numero 10 in caldo per qualsivoglia titolare al momento indisponibile per infortunio.\nSkrela si impose altres\u00ec come titolare e in tale veste disput\u00f2 4 incontri del Sei Nazioni (con 47 punti), i successivi incontri estivi e la , in cui fu impiegato, a parte il suo ruolo naturale di apertura, anche come centro.\nDisput\u00f2 successivamente il Sei Nazioni 2008 e i \"test match\" di fine anno.\nNell'estate del 2008 si trasfer\u00ec nel club della sua citt\u00e0 natale, il , in cui era cresciuto e nel quale suo padre aveva militato da giocatore e da allenatore.\nCon tale club vinse nel 2010 la Heineken Cup e nel 2011 il campionato francese.\nA gennaio 2011, dopo un mancato accordo economico con il Tolosa, Skrela annunci\u00f2 il suo ingaggio con il dalla stagione successiva con un contratto biennale e un'opzione per una terza stagione e un ingaggio annuo di euro.\nPrese successivamente parte alla nella quale la giunse fino alla finale; a tale evento risalgono le ultime presenze internazionali di Skrela, 23 in totale.\nNel 2013, invece di rinnovare l'opzione con Clermont, decise di tornare al suo originario club di nel frattempo retrocesso nelle serie inferiori e ritornato in Pro D2; nel 2015, a 36 anni, prolung\u00f2 l'impegno di un'ulteriore stagione fino al 2016.\nIl 29 maggio 2016 Skrela disput\u00f2 il suo ultimo incontro, la semifinale di ProD2 persa contro il per 16-28 nonostante i suoi 11 punti iscritti a tabellino."}
{"id": "1618482", "revid": "75421", "url": "https://it.wikipedia.org/wiki?curid=1618482", "title": "Palm Beach (Florida)", "text": ""}
{"id": "1618484", "revid": "767487", "url": "https://it.wikipedia.org/wiki?curid=1618484", "title": "Pierre Huyghe", "text": "Ha vinto il premio Hugo Boss nel 2002 con il video \"Les Grands Ensembles\" (2001)."}
{"id": "1618496", "revid": "196390", "url": "https://it.wikipedia.org/wiki?curid=1618496", "title": "Teoria endosimbiotica", "text": ""}
{"id": "1618497", "revid": "443160", "url": "https://it.wikipedia.org/wiki?curid=1618497", "title": "Prisco di Nocera", "text": "Biografia.\nPrisco \u00e8 vissuto certamente prima del V secolo. \u00c8 citato, infatti, da Paolino di Nola, che ricorda come il suo culto fosse praticato nel 405 a Nola, oltre che a Nuceria. La testimonianza del santo nolano \u00e8 preziosa perch\u00e9 rappresenta un termine \"ante quem\" per datare la vita del santo.\nAgiografia.\nLeggendo il Martirologio di Adone di Vienne, alcuni autori hanno identificato Prisco come uno dei settantadue discepoli di Ges\u00f9, precisamente quello in casa del quale si svolse l'ultima cena. Questa ipotesi daterebbe l'arrivo di un Prisco a Nuceria Alfaterna nel I secolo direttamente da Gerusalemme. Tuttavia sono dieci i santi che portano questo nome e tale ricostruzione, ad esempio, \u00e8 identica a quella utilizzata per l'arcidiocesi di Capua, dove il primo vescovo ha nome Prisco.\nAltra ipotesi che porterebbe Prisco al I secolo \u00e8 la leggenda della sua morte che sarebbe avvenuta intorno al 68. Tale circostanza \u00e8 riportata nel Martirologio attribuito a Sofronio Eusebio Girolamo: vi si legge che il 12 ottobre del 68 sotto Nerone furono martirizzati un Felice da Nola, un Felice da Nuceria e una Costanza (o un Costanzio) ancora da Nocera (identificati con i santi martiri nocerini Felice e Costanza), mentre un Prisco era stato martirizzato il 16 settembre.\nMiracoli.\nAl santo la tradizione popolare ascrive molti miracoli.\nAccusato di eresia per aver celebrato messa all'alba in solitudine, prelevato ancora in abiti talari fu costretto a recarsi a Roma per discolparsi al cospetto del papa. Non avendo nulla da offrire in dono al pontefice convinse delle oche a seguirlo fino nel Lazio per farne dono al successore di Pietro.\nDi fronte al papa apparvero degli angeli che lo discolparono totalmente. Impressionato da tale miracolo il pontefice fece dono a Prisco di una grande fontana di marmo che il santo trasport\u00f2 fino a Nocera col solo ausilio di due \u201cvaccherelle\u201d.\nInoltre il santo, per soddisfare le esigenze dei compagni assetati, fece comparire dal nulla una cerva che li disset\u00f2 col proprio latte, scaldandoli con dei tizzoni ardenti che aveva conservato sotto la tunica.\nProssimo alla morte, decise di adagiarsi nella stessa tomba che accoglieva le sorelle, chiedendo ai loro scheletri di spostarsi per fargli posto, desiderio che gli fu esaudito.\nA san Prisco, infine, \u00e8 attribuito anche il miracolo della separazione della \"montagna spaccata\", un passo (probabilmente opera romana) situato al confine tra i comuni di Nocera Inferiore e Castel San Giorgio.\nCulto.\nFu sepolto inizialmente in una tomba di tufo in una delle necropoli di Nuceria Alfaterna; il suo corpo, oggetto di una crescente attenzione popolare, poi diventata devozione, fu traslato poco a ovest della citt\u00e0 antica, in una zona che avrebbe preso il nome di Vescovado, inizialmente in un'abbazia benedettina. Con la restaurazione della diocesi nel 1386 la chiesa dell'abbazia fu elevata al rango di cattedrale.\nLe ricerche archeologiche che si sono susseguite all'interno della Cattedrale di Nocera Inferiore, hanno di nuovo reso interamente visibile il luogo nel quale furono sepolte le spoglie del santo insieme a quelle delle sue due sorelle Marzia e Marina, venerate anch'esse come sante. Il sarcofago strigilato rimanda ad esemplari del III-IV secolo. I dati osteologici sono pertinenti ad un uomo anziano e di grande corporatura.\nOltre che nella diocesi nocerina, \u00e8 riservato culto a san Prisco anche a Sant'Agnello, comune della costiera sorrentina dove nel 1827 venne consacrata una chiesa dedicata ai Santi Prisco e Agnello di Napoli.\nAlcune reliquie delle sorelle di San Prisco sono conservate anche in una cappella della cripta della cattedrale di Salerno. Vi furono collocate nel medioevo dal vescovo Alfano I.\nLa festa patronale ricorre il 9 maggio.\nMuseo diocesano di San Prisco.\nA san Prisco \u00e8 stato recentemente dedicato il Museo della Diocesi di Nocera Inferiore-Sarno."}
{"id": "1618498", "revid": "196390", "url": "https://it.wikipedia.org/wiki?curid=1618498", "title": "Teoria endosimbiontica", "text": ""}
{"id": "1618499", "revid": "167080", "url": "https://it.wikipedia.org/wiki?curid=1618499", "title": "Manius Curius Dentatus", "text": ""}
{"id": "1618501", "revid": "167080", "url": "https://it.wikipedia.org/wiki?curid=1618501", "title": "Valle tiberina", "text": ""}
{"id": "1618503", "revid": "287204", "url": "https://it.wikipedia.org/wiki?curid=1618503", "title": "Kobus vardonii", "text": "Il puku (Kobus vardonii) \u00e8 un'antilope che vive nelle praterie umide della Repubblica Democratica del Congo meridionale e dello Zambia.\nIl puku misura circa 1,3 - 1,7m alla testa e pesa tra i 70 e gli 80 chilogrammi. I puku sono di un colore bruno rossiccio con sfumature giallo-dorate su tutto il corpo a eccezione delle zampe e un'area biancastra intorno al naso e alla bocca, con il ventre di un bruno leggermente pi\u00f9 chiaro. Il loro mantello \u00e8 pi\u00f9 ruvido di quello della redunca meridionale, del lichi, dell'impala o del pi\u00f9 piccolo oribi, animali di dimensioni simili. I 2 sessi si distinguono soprattutto per le maggiori dimensioni del maschio che tra l'altro possiedono corna strutturate a cresta lunghe circa 50 centimetri, con una forma che ricorda molto vagamente una lira.\nI puku vivono quasi esclusivamente nelle praterie paludose e nei dambo, dove si nutrono di erba. I puku sono crepuscolari e sono attivi di primo mattino e nel tardo pomeriggio. Quando \u00e8 spaventato, il puku ripete pi\u00f9 volte un acuto fischio. Le femmine si riuniscono in branchi composti da fino a venti individui. Durante la stagione delle piogge molti branchi si riuniscono insieme per trovare pi\u00f9 sicurezza, formando branchi composti al massimo da cinquanta femmine. I maschi posseggono territori e cercano di persuadere i branchi di femmine a rimanere all'interno del proprio territorio il pi\u00f9 a lungo possibile.\nL'alimentazione del puku \u00e8 composta principalmente da erbe e sterpaglia.\nNel periodo riproduttivo i maschi si radunano su un particolare terreno sopraelevato, il Lek (biologia), per contendersi le femmine attraverso un'esebizione rituale: il maschio pi\u00f9 pesante \u00e8 quello che di solito ha la meglio. La femmina dopo circa 8 mesi, da alla luce un solo piccolo "}
{"id": "1618505", "revid": "167080", "url": "https://it.wikipedia.org/wiki?curid=1618505", "title": "Valle Tiberina", "text": ""}
{"id": "1618508", "revid": "167080", "url": "https://it.wikipedia.org/wiki?curid=1618508", "title": "Legio linteata", "text": ""}
{"id": "1618509", "revid": "92723", "url": "https://it.wikipedia.org/wiki?curid=1618509", "title": "Villa Mosca", "text": "Villa Mosca \u00e8 una villa settecentesca sita a Chiavazza, sobborgo di Biella, in Piemonte.\nLa villa si trova al centro di un maestoso giardino, tra i pi\u00f9 belli del circondario, ricco di variet\u00e0 arboree, che fu realizzato con intenti scenografici secondo il gusto del '700, in modo che il suo punto focale fosse costituito dalla collina di San Gerolamo dominante l'adiacente citt\u00e0 di Biella.\nA Villa Mosca, il 18 maggio 1859, accolto da Angelo ed Olimpia Mosca, sost\u00f2 Giuseppe Garibaldi, durante il trasferimento delle sue truppe verso la Lombardia. \nPrima di essere stata acquistata dalla famiglia Mosca, la villa era adibita a convento, collegato a quello di San Gerolamo, oggi di propriet\u00e0 Sella.\nLa villa ospita un'edicola attribuita al Galliari.\nLa villa \u00e8 divisa in due parti per epoca di ristrutturazione: una settecentesca affrescata dai Galliari e una tardo-ottocentesca."}
{"id": "1618512", "revid": "123118669", "url": "https://it.wikipedia.org/wiki?curid=1618512", "title": "Felice e Costanza", "text": "Felice e Costanza sono stati due fratelli romani, martirizzati sotto Nerone.\nAgiografia.\nL'origine dei due martiri fu molto dibattuta in quanto Nuceria Camellaria, oggi Nocera Umbra ne ha conteso i natali a lungo con l'omonima citt\u00e0 della Campania.\nLa questione \u00e8 stata definitivamente chiusa solo il 5 settembre 1639 con un decreto della Sacra Congregazione dei Riti.\nI due santi, Felice presbitero e Costanza matrona, erano fratello e sorella. \nLa circostanza \u00e8 ricordata nel Martirologio di san Girolamo: vi si legge che sotto Nerone furono martirizzati un Felice da Nola, un altro Felice, da Nuceria, e una Costanza (o un Costanzio) ancora da Nuceria. Il testo riporta anche la data dell'avvenimento: il 12 ottobre del 68. Nello stesso testo \u00e8 riportata la notizia di un Prisco martirizzato nello stesso anno (il 16 settembre). Per il Martirologio Romano la data del martirio \u00e8 il 19 settembre del 60 circa.\nLa tradizione orale ha conservato anche il luogo dove sarebbe avvenuto tale sacrificio: al di sotto dell'attuale chiesa della Purit\u00e0, nell'attuale citt\u00e0 di Pagani, in epoca romana aperta campagna del territorio nucerino.\nCulto.\nIl loro martirio avvenne fuori le mura dell'antica citt\u00e0, lungo la via che collegava Nuceria con Stabia, all'altezza dell'attuale chiesa si santa Maria della Purit\u00e0 sita nell'attuale centro di Pagani. La chiesa di santa Maria della Purit\u00e0 venne edificate nel 1681 sopra un'antichissima cappella chiamata santa Maria ad Martyres che diede inizio al culto dei santi Felice e Costanza.\n\u00c8 noto un altare, nella scomparsa chiesa di Santa Maria di Montevergine di Barbazzano (Pagani), sotto il quale un'epigrafe citava la conservazione delle reliquie dei santi martiri (corpi e ampolla con il loro sangue).\nLe reliquie furono traslate prima nella Certosa di San Martino a Napoli, poi nel 1885 nella chiesa metropolitana della stessa citt\u00e0. Benedetto XV le don\u00f2, infine, alla chiesa madre di Pagani del Corpo di Cristo, dove sono tuttora custodite.\nNel 1639, certificata l'origine dei santi, fu fissata anche la data di memoria sul calendario. Inizialmente fu scelto il 19 settembre. Successivamente, quando le reliquie erano a Napoli, la commemorazione liturgica fu spostata di tre giorni, al 22 settembre, a causa della sovrapposizione con quella di San Gennaro.\nStatue raffiguranti i due martiri sono presenti nel colonnato di san Pietro. La statua raffigurante san Felice di Nocera fu commissionata allo scultore Lorenzo Lironi e realizzata nel 1703; la statua raffigurante santa Costanza \u00e8 stata commissionata nel 1702 e consegnata nel 1703 dall'artista Sillano Sillani.\nOgni 22 settembre le strade della citt\u00e0 di Pagani sono interessate da una solenne processione delle statue di Felice e Costanza: i due custodi di Pagani."}
{"id": "1618513", "revid": "167080", "url": "https://it.wikipedia.org/wiki?curid=1618513", "title": "Pietraabbondante", "text": ""}
{"id": "1618518", "revid": "599013", "url": "https://it.wikipedia.org/wiki?curid=1618518", "title": "Denis Caniza", "text": "Caratteristiche tecniche.\nGioca sia come laterale che come difensore centrale.\nCarriera.\nClub.\nCaniza inizia nel suo paese giocando per il Club Olimpia; passa successivamente al Lan\u00fas in Argentina, prima di trasferirsi al Santos Laguna in Messico e proseguire la sua carriera nell'Atlas e nel Cruz Azul. Ha giocato, inoltre, con Club Nacional, Club Le\u00f3n F\u00fatbol Club, Club Deportivo Irapuato, Club Sportivo Luque\u00f1o e Club Rubio \u00d1u.\nIl 1\u00ba dicembre 2014 ha annunciato il suo ritiro dal calcio giocato.\nNazionale.\nCaniza conta 100 presenze con una rete segnata nella Nazionale di calcio del Paraguay e ha partecipato a quattro edizioni dei Campionati mondiali di calcio."}
{"id": "1618523", "revid": "16073", "url": "https://it.wikipedia.org/wiki?curid=1618523", "title": "Askr ed embla", "text": ""}
{"id": "1618524", "revid": "237256", "url": "https://it.wikipedia.org/wiki?curid=1618524", "title": "Aleksej Nicolaevi\u010d Romanov", "text": ""}
{"id": "1618528", "revid": "167080", "url": "https://it.wikipedia.org/wiki?curid=1618528", "title": "Dei Inferi", "text": ""}
{"id": "1618529", "revid": "16073", "url": "https://it.wikipedia.org/wiki?curid=1618529", "title": "B\u00f6dvar bjarki", "text": ""}
{"id": "1618532", "revid": "16073", "url": "https://it.wikipedia.org/wiki?curid=1618532", "title": "L\u00edf e l\u00edf\u00ferasir", "text": ""}
{"id": "1618538", "revid": "339392", "url": "https://it.wikipedia.org/wiki?curid=1618538", "title": "Enrico d'Orl\u00e9ans (duca d'Aumale)", "text": ""}
{"id": "1618543", "revid": "1889656", "url": "https://it.wikipedia.org/wiki?curid=1618543", "title": "Elisabetta Maria Sforza", "text": "Biografia.\nRimase orfana di padre a 10 anni e il ducato pass\u00f2 al fratello maggiore Galeazzo Maria Sforza.\nFu destinata a sposare, dal fratello Galeazzo, Guglielmo VIII Paleologo, Marchese di Monferrato (1420-1484), gi\u00e0 vedovo di Maria di Foix da cui aveva avuto due figlie. Bianca Maria si oppose a questo matrimonio per via della considerevole differenza d'et\u00e0 tra il genero e la figlia. Morta la madre, Galeazzo fece celebrare le nozze il 18 luglio 1469 e concesse al cognato anche i feudi di Cremolino, Belforte Monferrato, Mollare e Mirabello Monferrato.\nElisabetta diede al marito una figlia: \nAlla morte di Elisabetta, il marito si rispos\u00f2 con la francese Bernarda di Brosse."}
{"id": "1618544", "revid": "1543377", "url": "https://it.wikipedia.org/wiki?curid=1618544", "title": "Espansione cartaginese in Italia", "text": "L'inizio dell'espansione cartaginese in Italia - sotto l'ottica non puramente commerciale ma territoriale e quindi militare - si pu\u00f2 far risalire alla spedizione di Malco in Sicilia, attorno al 550 a.C. Fino ad allora infatti, Cartagine aveva tratto le sue ricchezze dal commercio nel mondo mediterraneo e dalla presenza della flotta a protezione delle rotte commerciali.\nColonie fenicie.\nDopo una iniziale fase di precolonizzazione fenicia del Mediterraneo occidentale, iniziata attorno al XII secolo a.C. quando una serie di fondaci fu costituita nelle pi\u00f9 adatte localit\u00e0 della costa, nell'VIII secolo a.C. inizi\u00f2 la fase di sviluppo delle basi che diventarono vere e proprie citt\u00e0 e i Fenici, oltre che in Africa con Cartagine e Utica, si insediarono sulle coste della Sardegna e nell'area occidentale della Sicilia. Si assiste quindi al sorgere di realt\u00e0 quali Mozia e poi Lilibeo, Palermo, Solunto in Sicilia e Sulci, Nora, Tharros, Bithia, Cagliari in Sardegna.\nIn Sicilia l'insediamento fenicio e poi punico avvenne senza grandi reazioni da parte delle popolazioni autoctone; un esempio \u00e8 il tempio sul Monte Erice dedicato ad Astarte Ericina (dea-madre dell'area cananea e assimilata in seguito a Venere), era frequentato sia dai fenici che dagli Elimi che spesso aiutarono i fenici nella lotta contro i Greci..\nIn un primo tempo, invece, le colonie fenicie in Sardegna non riuscirono ad andare oltre un controllo del territorio appena circostante, per la decisa resistenza che incontrarono.\nCartagine.\nFondata, secondo la tradizione, attorno all'814 a.C. come colonia di Tiro, la citt\u00e0 punica si era rapidamente ingrandita ed era diventata la base per una pi\u00f9 capillare colonizzazione fenicia nell'intero bacino del Mediterraneo occidentale. Cartagine sfrutt\u00f2 la sua posizione di cerniera al centro del Mediterraneo e, anche approfittando della decadenza delle citt\u00e0-madri della costa libanese, i Cartaginesi svilupparono una serie di fondaci e di basi commerciali lungo le coste dell'Africa settentrionale dalla Cirenaica all'attuale Algeria, nelle isole Baleari (\u00e8 del 654 a.C. la fondazione di Ibossim), sulle coste della Spagna della Sardegna e della Sicilia occidentale. Con il passare del tempo alcuni di questi insediamenti si trasformarono in vere citt\u00e0 talvolta specializzate nella lavorazione di prodotti le cui materie prime provenivano da altre aree del Mediterraneo. Ad esempio Sulci, in Sardegna, era specializzata nei gioielli a forma di scarabeo, prodotti sul modello egizio.\nLa potenza commerciale e la conseguente prosperit\u00e0 di Cartagine erano dovute all'intraprendenza dei suoi mercanti e navigatori ma anche alla protezione militare che la citt\u00e0 era in grado di fornire loro contro i concorrenti di altri popoli, in massima parte Etruschi e poi anche Greci, e contro i pirati che da sempre infestavano le acque del mare interno e che, in realt\u00e0, erano spesso emissioni dei governi delle altre citt\u00e0 e popoli costieri.\nUna volta stabilite le principali basi commerciali, quindi, Cartagine si trov\u00f2 costretta a controllare il traffico marittimo proveniente dall'Egeo e dallo Ionio per evitare che, ad esempio, mercanti greci potessero entrare o aumentare la concorrenza nel commercio dell'argento e dello stagno delle miniere spagnole e addirittura dalle Isole Britanniche. La marineria etrusca si era ritagliata una nicchia commerciale nel mar Tirreno ed operava prevalentemente sulle coste occidentali italiane ed in Corsica ma non in regime di monopolio. La colonia focese di Massalia era riuscita a controllare il commercio dell'attuale Provenza, dell'importante via d'acqua del Rodano, arrivava fino a Emporia nel suo tentativo di penetrazione nel commercio con la Spagna e mostrer\u00e0 la capacit\u00e0 dei suoi navigatori con l'impresa di Pitea.\nRotte commerciali.\nI metodi di navigazione commerciale, per quanto coraggiosi, hanno sempre cercato la maggiore sicurezza possibile. Questa sicurezza, dati i tempi e le tecnologie dell'epoca, veniva data dalla navigazione sotto costa, da un'insenatura all'altra. Le navi venivano lanciate in mare aperto solo in periodi dell'anno favorevoli e sulle rotte pi\u00f9 brevi fra un porto amico e l'altro. Il commercio con il Mediterraneo orientale per lo pi\u00f9 seguiva le coste della Palestina, dell'Egitto, della Libia e, in genere dell'Africa del nord. Per raggiungere la Spagna era necessario fare scalo sulla punta occidentale della Sicilia e di l\u00ec in Sardegna e poi alle Baleari.\nDalla Sicilia poi, lungo la costa settentrionale si poteva bordeggiare raggiungendo la Campania e il Lazio, l'Etruria, la Gallia. Cartagine era praticamente estromessa dal commercio nell'Egeo, nello Ionio e nell'Adriatico aree commerciali monopolizzate dalle colonie greche (si ricordino, oltre alla Magna Grecia, Ancona e pi\u00f9 a nord Adria) ancorch\u00e9 soggette al pericolo dei pirati Illiri. Proprio questo quasi monopolio greco nell'est rendeva vitale, per Cartagine, il controllo dell'occidente mediterraneo.\nLe isole minori.\nDa sempre considerate come strategicamente essenziali, Malta e Pantelleria furono colonizzate dai Fenici anche se non in modo massiccio ma limitato a piccoli insediamenti. La presenza fenicia a Malta data dalla fine dell'VIII secolo a.C.. Anche se ben poco \u00e8 rimasto a testimoniare la vita di questo popolo, i resti archeologici ci permettono di rilevare la presenza di attivit\u00e0 di supporto alla marineria con dimensioni gi\u00e0 industriali (cantieri navali, bacini, canali) quasi ovvi per una localit\u00e0 geograficamente adatta alle attivit\u00e0 navali di tipo commerciale ma anche militare.\nAnche Pantelleria entr\u00f2 in breve nell'orbita cartaginese. Data la sua posizione fra la costa africana e la Sicilia era un comodo scalo mercantile e militare, utilissimo per navi cartaginesi che dal territorio metropolitano dovessero recarsi in Sicilia. E tanto sono chiare questa vocazione e questa importanza che Roma stessa, alla fine della prima guerra punica pretese, fra le altre condizioni, il possesso di Linosa, Lampedusa, Lampione e, appunto, Pantelleria e Malta.\nLa Sicilia.\nNei primi anni dopo la sua fondazione Cartagine, intenta ancora a radicarsi e ad espandersi, non aveva ancora motivo di preoccupazione per la conquista greca delle chiavi dello Stretto di Messina. Quando per\u00f2 divenne una grande potenza, quando gi\u00e0 aveva conquistato parte della costa libica fino quasi alla colonia greca di Cirene e creava essa stessa colonie in Spagna, vide come incombente minaccia la dilagante presenza greca in Sicilia.\nVerso la met\u00e0 del VI secolo a.C., infatti, la situazione dei Fenici, e in particolare dei Cartaginesi, in Sicilia cambi\u00f2 radicalmente. La citt\u00e0 punica era ancora intenta a mettere solide basi in terra africana quando, con l'impianto di numerose colonie greche nella Sicilia orientale, nelle coste italiane dello Ionio, con la fondazione di Cuma, in Campania (e quindi oltre lo Stretto di Messina e a contatto con gli Etruschi e gli Italici), ebbe inizio una pressione demografica non fenicia in tutta l'area. Inoltre, con la nascita di Reghion e Zancle ai due lati, il controllo greco dello Stretto di Messina permetteva al commercio e alle esplorazioni elleniche di inoltrarsi nel Tirreno e da l\u00ec verso la Sardegna, la Gallia e la Spagna. Si evitava cos\u00ec la rotta a sud della Sicilia dove i Fenici, segnatamente con Cartagine e Mozia a sud e a nord del Canale di Sicilia, esercitavano il controllo dei traffici marittimi verso occidente.\nIntorno al 750 a.C. inizi\u00f2 la colonizzazione greca della Sicilia. Coloni provenienti dalle varie citt\u00e0-stato della Grecia si attestarono in genere sulla costa orientale dell'isola (circa 735 a.C.) con Siracusa, Naxos, Catania. Pochi anni prima (750 a.C. circa) avevano colonizzato i due lati dello Stretto con Zancle e Reghion. Ma gi\u00e0 un centinaio di anni pi\u00f9 tardi i Greci erano arrivati a fondare Imera e Selinunte, a poche miglia -rispettivamente- da Palermo e Mozia, colonie fenicie. Nel 689 a.C. con Gela e nel 580 a.C. con Agrigento rinforzarono la presenza sulla costa meridionale siciliana.\nLe colonie fenicie che non avevano ritenuto opportuno allargare la loro sfera territoriale si trovarono pressoch\u00e9 circondate; i Greci avevano lasciato al controllo punico solo la costa da Palermo all'odierna Marsala.\nI Greci alle porte.\nDopo la pirateria e mentre allargavano il territorio siciliano controllato dalle loro colonie, i Greci non disdegnarono l'azione diretta. L'intervento armato mosse dalle coste dell'Asia Minore. Ecista \u00e8 Pentatlo di Cnido.\nQuesta era una dichiarazione esplicita di voler eliminare la concorrenza dalla Sicilia o quanto meno di voler porre i Fenici sotto il tallone greco per sfruttarne le capacit\u00e0.\nSi noti che entrambe le etnie della costa orientale del Mediterraneo erano entrate in crisi per opera dell'espansionismo dei regni dell'interno - e segnatamente dell'Assiria - che con Asarhaddon e col figlio Assurbanipal stava espandendo le sue mire fino alla costa dell'Egeo. Anzich\u00e9 coalizzarsi e magari allearsi all'Egitto, i Greci e i Fenici spostarono in Sicilia e in genere nell'occidente del Mediterraneo le loro dispute commerciali e territoriali.\nI Greci controllavano il Mediterraneo orientale. I Greci controllavano lo Stretto di Messina. I Greci si avvicinavano al controllo dell'intera Sicilia. I Greci dovevano essere fermati.\nLa spedizione di Malco in Sicilia.\nPoco si sa della spedizione in Sicilia e Sardegna di Malco; il nome stesso del condottiero \u00e8 troppo simile al fenicio \"re\" per garantire che non si tratti di un titolo onorifico piuttosto che di un nome proprio.\nMalco partendo da Cartagine intraprese una spedizione in Sicilia, non si sa se chiamato in aiuto dalle deboli colonie fenicie di Mozia, Solunto e Palermo oppure se come prima pesante ingerenza di Cartagine nella politica isolana. La spedizione viene generalmente datata al periodo 535 - 540 a.C. e, certo, fu in quel periodo che Mozia vide sorgere le sue mura di cui, per le due difese naturali, non sentiva il bisogno precedentemente. I 2500 metri di mura e torri che sorsero attraversavano anche la necropoli che venne in parte abbandonata; ed \u00e8 proprio questo fattore che ci permette di datare la costruzione delle mura.\nLa spedizione di Malco, presentata come una vittoria di Cartagine, dovette essere poco pi\u00f9 di un rinforzo portato alle popolazioni che gi\u00e0 controllavano quella non grande porzione della Sicilia. Pi\u00f9 che una conquista era una protezione; le popolazioni autoctone la pagarono con una colonizzazione strisciante che port\u00f2 Cartagine alla supremazia nell'isola e alla sua avocazione delle decisioni di politica internazionale.\nLe informazioni ricavabili da Giustino (trattandosi di un'epitome) sono molto scarne e le informazioni che necessitano agli storici devono essere tratte dall'archeologia, campo da cui difficilmente si possono raggiungere delle certezze.\nSia che si sia trattato di una conquista (contro la volont\u00e0 delle colonie fenicie) oppure di un aiuto (quindi con il loro assenso), l'intervento cartaginese dovette essere di discreta importanza se riusc\u00ec ad instaurare una forza capace pochi anni dopo (510 a.C. circa) di scacciare (con l'aiuto dei segestani) i Greci di Dorieo, principe di Sparta, dalla zona di Erice dove aveva fondato trenta anni prima una colonia chiamata Eraclea. I sopravvissuti guidati dall'ecista Eurileo occuparono Minoa che da allora assunse il nome di \"Eraclea\" (la \"seconda\") rovesciandone il tiranno Pitagora.\nInfatti Giustino riporta che:\nLa Sardegna.\nSe la Sicilia e Malta erano vitali per i cartaginesi in quanto permettevano di controllare il lato settentrionale del Canale di Sicilia, la Sardegna era essenziale. Lo sfruttamento delle miniere, dell'artigianato e dell'agricoltura sarda si era gi\u00e0 rivelato determinante per i Fenici. La Sardegna, inoltre, giace nel mezzo del Mediterraneo occidentale, ottimo punto per ristoro, rifornimento e riparazioni per le navi dirette alle Baleari e alla Spagna e alle sue miniere di argento e di stagno.\nL'archeologia mostra come i pi\u00f9 antichi reperti fenici oggi noti dalla Sardegna sono databili attorno all'XI secolo a.C. e sono relativi alla parte centro-occidentale dell'isola. Dato sintomatico \u00e8 il loro rinvenimento in zone interne, dove il controllo delle popolazioni nuragiche era assoluto. Si tratta quindi di oggetti provenienti dal commercio delle popolazioni sarde con i Fenici, oggetti destinati, per il loro valore economico, alle \"\u00e9lite\" politico-economiche dell'interno nuragico. Sono oggetti di lusso accettati come pagamento per le materie prime (metalli soprattutto) di cui i Fenici erano grandi commercianti.\nNell'VIII secolo a.C. si assiste ad un'importante fase di colonizzazione fenicia con la creazione di insediamenti quali Sulcis, Tharros, Nora cui in pochi decenni si aggiungono Cagliari e Bithia. La costa meridionale e occidentale della Sardegna era sotto controllo punico..\nMentre i Greci cercavano di inserirsi in Corsica quale ponte per Marsiglia e la Spagna, non sembra si siano scontrati con le forze puniche in Sardegna. Ad ogni modo:\nLa spedizione di Malco in Sardegna.\nUna decina di anni dopo l'avventura in Sicilia, Malco riprese le armi con un esercito composto in massima parte da mercenari (come tradizione della citt\u00e0 punica). Il risultato della spedizione in Sardegna fu fallimentare. Le popolazioni locali, contrariamente agli Elimi e altri popoli della Sicilia, non avevano altri nemici greci da affrontare. I Cartaginesi, che non erano riusciti ad allargare il controllo del territorio sardo oltre gli stretti limiti di alcune citt\u00e0 e fortezze costiere, furono sconfitti.\nIl sito citato pi\u00f9 sotto ritiene che il tentativo di Cartagine fosse stato di stampo pi\u00f9 esplicitamente imperialistico, diretto alla conquista vera e propria dell'isola e anche delle citt\u00e0 fenicie fino ad allora libere da imposizioni dei Cartaginesi. Contro questo tipo di intervento viene ipotizzata addirittura un'alleanza fra fenici e sardi.\nLa conquista della Sardegna dovette essere rimandata a tempi migliori. Per effetto della sconfitta Malco perse il potere e fu esiliato. Dopo un fallito tentativo di rientrare a Cartagine con un colpo di stato fu messo a morte.\nAsdrubale e Amilcare in Sardegna.\nCon la morte di Malco il potere pass\u00f2 nelle mani di Magone il quale per\u00f2, dopo aver felicemente contribuito all'espansione della sua patria con la guerra e con opere di pace, mor\u00ec:\nIl suo posto alle redini di Cartagine fu preso dai figli Asdrubale e Amilcare che ne proseguirono l'opera.\nLa Sardegna venne quindi attaccata una seconda volta. Si arriv\u00f2 ad una grande battaglia nella quale, per\u00f2, Asdrubale venne ferito a morte;\nIl peso della guerra e della politica cartaginese rimase nelle mani di Amilcare che rafforz\u00f2 le posizioni puniche in Africa e, appunto, in Sardegna.\nLo sforzo bellico in Sardegna fu finalizzato a rendere l'isola un vero e proprio possedimento, come la Libia, dove l'impero cartaginese potesse riuscire a spingere la produzione mineraria e agricola secondo le necessit\u00e0 e le decisioni della metropoli punica.\nNel corso del tempo i Cartaginesi giunsero quindi a chiudere le coste dell'isola in un vero e proprio cerchio di fortezze e colonie. L'agricoltura sarda, eterodiretta dai Cartaginesi, era dedita principalmente alla produzione di grano tanto che gi\u00e0 nel 480 a.C. il capo della spedizione punica in Sicilia, Amilcare, fece venire dalla Sardegna i rifornimenti di grano per le sue truppe impegnate nella battaglia di Imera contro i Greci. Lo pseudo-aristotelico \"De mirabilibus auscultationibus\" riporta come Cartagine proibisse la coltivazione di piante da frutto in Sardegna instaurando la monocultura, estensiva, del grano..\nLa Corsica e la battaglia di Alalia.\nI Greci di Focea avevano fondato Marsiglia attorno al 600 a.C. Altri Focesi, quando Focea cadde in potere di Ciro il Grande nel 546 a.C., presero il mare con i loro penteconteri (navi a cinquanta remi) e approdarono nell'isola di Cirno (la Corsica) dove fondarono la colonia di Alalia, oggi Aleria. La loro comparsa e le scorrerie piratesche che compivano non potevano che essere malviste dai Cartaginesi anche se non avevano interessi diretti in Corsica che era invece dedita al commercio con gli Etruschi. Tirreni e Punici si coalizzarono per fermare questa invasione di forze greche nei mari che consideravano di loro pertinenza.\nE infatti Cartaginesi ed Etruschi in un anno compreso fra il 540 a.C. e il 535 a.C. attaccarono Alalia con 120 navi. I Focesi accettarono la battaglia e uscirono in mare con 60 navi. Vennero sconfitti e la Corsica pass\u00f2 sotto il controllo misto di Cartaginesi ed Etruschi mentre i Punici fissarono il loro dominio sulla Sardegna.\nLe famose Lamine di Pyrgi, (datate al 500 a.C., poco dopo le imprese di Malco) in cui Thefarie Velianas, alto magistrato della citt\u00e0 di Caere, di cui Pyrgi era il porto, implora la dea fenicia Astarte in lingua fenicia oltre che etrusca, mostrano come le due popolazioni si fossero alleate per fronteggiare l'espansionismo greco. Si ricava l'impressione che i Cartaginesi avessero posto gli Etruschi sotto un quasi protettorato marittimo, permettendo alla marineria etrusca di operare indisturbata nell'area del Tirreno; quasi a pattugliare le coste italiane e della Corsica che dovevano essere forzatamente percorse dalle navi greche in rotta verso Marsiglia. E non si dimentichi che -pi\u00f9 tardi- all'epoca dell'attacco di Pirro in Italia e in Sicilia una flotta cartaginese si present\u00f2 alle foci del Tevere per ricordare ai Romani i trattati stipulati con i Punici; ovvero, anche se attaccati in Sicilia dal re epirota, i Cartaginesi potevano muovere indisturbati le loro flotte nel Tirreno.\nFine del VI secolo.\nNegli anni vicini al 500 a.C., quindi, la situazione dei Cartaginesi e dei Fenici era la seguente: Cartagine aveva assoggettato le popolazioni rivierasche della costa del Golfo della Sirte e dell'attuale Tunisia; le coste della Sardegna erano state chiuse in una morsa di fortezze e colonie che escludevano o quantomeno limitavano pesantemente i commerci marittimi delle popolazioni autoctone dell'interno; la produzione delle ricchezze artigianali ma soprattutto di quelle minerarie e agricole della Sardegna era eterodiretta dai punici; la Corsica e le coste italiane del Tirreno settentrionale erano controllate dagli alleati Etruschi che, inoltre, stavano attraversando una fase di involuzione e non erano comunque in grado di contrastare flotte puniche. In Sicilia la situazione era meno rosea: il controllo cartaginese era sempre limitato alla costa da Mozia a Palermo ma era sufficiente per poter fermare la navigazione oltre la costa meridionale dell'isola.\nIl Mediterraneo occidentale era tenuto sotto stretto controllo. Rimaneva un'unica falla, determinata dallo Stretto di Messina, percorso dalle flotte greche dirette alle colonie della Sicilia settentrionale (Mylae), dell'Italia continentale (Cuma), verso il Tirreno e le coste celtiche e ispaniche. I Greci erano costretti a utilizzare lo Stretto che era abbastanza pericoloso per le piccole navi dell'epoca a causa delle correnti che lo percorrono e non permetteva rotte economiche verso l'occidente.\nPrimo trattato Roma - Cartagine.\n\u00c8 di quegli anni il primo trattato fra Cartagine e Roma. La potenza punica e la nascente Repubblica romana non furono sempre acerrime nemiche; nel 509 a.C. fu sottoscritto un Trattato che regolamentava i diritti marittimi, commerciali e territoriali dei due contraenti:\nIl trattato, per i Romani venne sottoscritto dai primi consoli che avevano appena esiliato Tarquinio il Superbo. Ricordando che i trattati internazionali vengono firmati sempre dopo un pi\u00f9 o meno lungo periodo di azioni diplomatiche, e ricordando come la cacciata di Tarquinio sia ampiamente riconosciuta come segnale della cessazione della prevalenza etrusca in Roma, \u00e8 facile osservare come il primo trattato fra Roma e Cartagine non sia altro che la formalizzazione di una superiore forza contrattuale dei Cartaginesi nei confronti degli Etruschi; avevano iniziato le trattative con un re Etrusco per poi concludere con i consoli repubblicani romani.\nDi interesse precipuo relativamente a questo testo \u00e8 l'osservazione che Cartagine considerava Roma come una piccola potenza cui si potevano fare delle concessioni nella certezza di non doverne temere la concorrenza ma, soprattutto, considerava la Sardegna un vero e proprio \"possedimento\" come la Libia dove i Romani non potevano assolutamente mettere piede se non per cause di forza maggiore. Per la Sicilia, pi\u00f9 esattamente per la parte occidentale sotto controllo punico, le restrizioni per Roma erano meno pesanti:\nPer le navi romane, oltre il Capo Bello e in Sardegna, solo rifugio, riparazioni, ringraziamenti agli d\u00e8i ma commercio ben controllato dal potere centrale e - naturalmente- sottoposto a pesanti tassazioni. In Sicilia invece i diritti erano paritari, chiaro sintomo di una diversa situazione politica dell'isola, pi\u00f9 protettorato che possedimento.\nGuerre greco-puniche.\nLa posizione di Cartagine in Sicilia non era quella del controllore assoluto. La schermaglie sempre pi\u00f9 ravvicinate fra Greci e Punici si sarebbero sempre pi\u00f9 ampliate fino a sfociare nello scontro diretto delle guerre greco-puniche, le guerre pi\u00f9 lunghe della storia cartaginese. La costante dell'azione cartaginese nell'isola era non solo di contenimento della fondazione di sempre pi\u00f9 vicine colonie greche ma anche di conquista meramente territoriale, come in Sardegna. Fino a quando uno solo dei contendenti non avesse preso il controllo di entrambe le vie d'acqua fra il Mediterraneo Orientale e occidentale (il Canale di Sicilia e lo Stretto di Messina) l'inevitabile scontro per il monopolio dei commerci tra i due popoli sarebbe durato.\nLa necessit\u00e0, che avevano entrambi i popoli, di poter controllare il flusso di traffico commerciale e militare nello Stretto fu, chiaramente, la causa scatenante delle guerre greco-puniche che, fino al 265 a.C. videro coinvolte Cartagine, i suoi possedimenti in Africa e Sicilia e le varie colonie siceliote, in primis Siracusa.\nPartendo dalla zona controllata nel nord ovest dell'isola, Cartagine tent\u00f2 varie volte di sfondare in direzione della costa orientale dello Stretto. Ed a pi\u00f9 riprese i Sicelioti tentarono di estromettere i Punici dall'isola, sempre senza successo. Lo stato di guerra in Sicilia si incist\u00f2 fino a provocare, nel 277 a.C. l'intervento di Pirro, il famoso re dell'Epiro.\nIl momento di maggiore potere di Cartagine nell'area dello Stretto si raggiunse con la presa di Messina quando i punici vennero \"in aiuto\" dei Mamertini nella loro guerra con Siracusa. Sfortunatamente per i Cartaginesi, i Mamertini avevano chiesto l'aiuto anche di Roma. Questa richiesta segn\u00f2 il \"casus belli\" per l'intervento romano sull'altra sponda dello Stretto dove gi\u00e0 controllava \"Reghion\".\nSi scaten\u00f2 cos\u00ec la prima delle tre guerre puniche che sanc\u00ec l'ingresso di Roma nel controllo, prima dello Stretto di Messina con le battaglie di Messina, Mylae, Tindari, e poi del Canale di Sicilia, alla conclusione della Prima guerra punica.\nIl trattato di pace conseguente alla sconfitta dei Punici segn\u00f2 la definitiva estromissione di Cartagine dalla Sicilia, dalle isole Pelagiche e perci\u00f2 dal monopolio e dal controllo della rotta commerciale pi\u00f9 redditizia fra le due met\u00e0 del Mediterraneo."}
{"id": "1618548", "revid": "180559", "url": "https://it.wikipedia.org/wiki?curid=1618548", "title": "Softball ai Giochi della XXVI Olimpiade", "text": ""}
{"id": "1618550", "revid": "331087", "url": "https://it.wikipedia.org/wiki?curid=1618550", "title": "Scudo maltese", "text": "Lo scudo \u00e8 stata la moneta ufficiale di Malta durante il governo dei cavalieri ospedalieri. Si suddivideva in 12 tar\u00ec, a loro volta divisi in 20 grani e questi ultimi in 6 piccioli per grano.\nLo scudo circol\u00f2 anche dopo il 1798, cio\u00e8 dopo l'allontanamento dei cavalieri da Malta, e solo nel 1825 fu rimpiazzato dal sterlina britannica al cambio di 1 sterlina per 12 scudi.\nL'ordine, che ora ha la propria sede a Roma, adotta ufficialmente lo scudo come moneta ma, dal 1961, essa viene prodotta solo come ricordo per i turisti; ugualmente accade per i tar\u00ec e i grani. Le monete vengono coniate dalla zecca propria dello SMOM: tali monete infatti non riportano il segno di zecca dell'Istituto Poligrafico e Zecca dello Stato, ovvero la R, ma un segno proprio, ovvero una croce ottagona con le iniziali S M O M nei quattro campi da essa formati.\nGli antichi valori della moneta erano i seguenti: 1, 2\u00bd, 5 e 10 grani; 1, 2, 4 e 6 tar\u00ec; 1, 1\u00bc, 1\u2153, 2, 2\u00bd, 5, 10 e 20 scudi. I grani e la moneta da 1 tar\u00ec erano di in rame, con le monete da 2\u00bd grani denominate come 15 piccioli. Le monete da 2, 4 e 6 tar\u00ec, e quelle da 1, 1\u00bc, 1\u2153, 2 e 2\u00bd scudi erano coniate in argento, con quelle da 1\u00bc, 1\u2153 e 2\u00bd scudi denominate come 15, 16 e 30 tar\u00ec rispettivamente. Le monete da 5, 10 e 20 scudi erano coniate in oro.\nVengono coniate monete in argento da 1 e 2 scudi, in oro da 5 e 10 Scudi, in bronzo da 10 grani ed in argento da 9 tar\u00ec."}
{"id": "1618552", "revid": "298229", "url": "https://it.wikipedia.org/wiki?curid=1618552", "title": "Baseball ai Giochi della XXIII Olimpiade", "text": "Le gare di baseball alle olimpiadi estive del 1984 si sono svolte ad agosto a Los Angeles."}
{"id": "1618553", "revid": "109845397", "url": "https://it.wikipedia.org/wiki?curid=1618553", "title": "Colla di coniglio", "text": "La colla di coniglio \u00e8 una colla con alto potere adesivo ed indurente, ottenuta dalle pelli di coniglio (cascami). Si tratta di un prodotto naturale.\nSolubile in acqua e biodegradabile, non \u00e8 pericolosa per la salute e non irrita la pelle. In genere viene venduta in fogli, scaglie e perline.\n\u00c8 una colla di origine animale ed \u00e8 una colla \"debole\" in quanto ottenuta da cascami, a differenza della colla Cervione ottenuta da ossa, che \u00e8 una colla \"forte\".\nOltre che nel restauro viene usata anche nella doratura e per l'indurimento della scagliola ad uso artistico o per il restauro di mobili e particolari architettonici intarsiati con la tecnica del finto marmo.\nUsata anche per lavori di falegnameria.\nPreparazione.\nLa colla di coniglio \u00e8 una colla di derivazione organica ottenuta dai cascami di pelli.\nSi prepara facendo rigonfiare i pezzi in acqua fredda per diverse ore, poi scaldando leggermente a bagno maria senza arrivare mai a bollitura dell'acqua che provoca la denaturazione delle proteine.\nLe colle cos\u00ec preparate formano soluzioni colloidali acquose reversibili:\nuna volta seccate per evaporazione dell'acqua possono essere ridisciolte in acqua. Le soluzioni di colla vengono biologicamente attaccate da micro funghi perdendo in adesivit\u00e0, perci\u00f2 vanno protette con antifermentativi a piccole dosi che permangono per tempi limitati.\nRisulta costituita principalmente da sostanze proteiche quali il collagene e sali organici.\nTra gli amminoacidi costituenti le proteine sono presenti la glicilina e l'idrossipilina.\nIl legame che le caratterizza chimicamente \u00e8 il legame peptidico tra un acido e un gruppo amminico (amminoacidi) per condensazione (eliminazione di acqua).\nHa composizione variabile, a seconda della preparazione e purificazione (il processo di purificazione prevede la pulitura tramite filtraggio della colla facendola prima rigonfiare in acqua e poi filtrandola usando delle stoffe con mesh differenti).\nLe pi\u00f9 impure sono anche le pi\u00f9 adesive, le cosiddette colle forti; le pi\u00f9 pure sono le gelatine costituite quasi esclusivamente da collagene, pi\u00f9 adatte come leganti.\nUso.\nLa colla animale costituisce il legante per la tempera a colla.\nSi pu\u00f2 trovare anche insieme alla gomma.\nCostituisce il legante delle preparazioni a bolo per la doratura.\nNella pittura a secco su muro pu\u00f2 essere il legante per alcuni colori e viene stesa prima della pittura a secco per preparare il muro.\nCollegamenti esterni.\nScheda di sicurezza colla di coniglio in Italiano faichim.com"}
{"id": "1618555", "revid": "228587", "url": "https://it.wikipedia.org/wiki?curid=1618555", "title": "Occhio (disambigua)", "text": ""}
{"id": "1618561", "revid": "287204", "url": "https://it.wikipedia.org/wiki?curid=1618561", "title": "Interporto di Bologna", "text": " L'interporto di Bologna \u00e8 una struttura di scambio per trasporti intermodali, tipicamente strada-rotaia che sorge nel territorio di Bentivoglio. L'interporto \u00e8 fornito di una stazione ferroviaria da dove, dopo le opportune manovre di carico dei container dagli autocarri sugli appositi carri ferroviari portacontainer i treni vengono inviati nelle diverse direzioni. I treni partono cos\u00ec nella forma di treno completo e non sono soggetti a manovre intermedie fra le stazioni di partenza e di arrivo. I tempi di consegna delle merci sono quindi ridotti al minimo.\nViceversa, lo scarico dei container dai carri ferroviari e il relativo carico su autocarri permette una veloce distribuzione delle merci a distanza relativamente contenute nell\"'hinterland\" locale.\nIl collegamento autostradale \u00e8 assicurato dal casello \"Bologna Interporto\" sull'Autostrada A13, Bologna-Padova e dalla strada Provinciale 44 \"Galliera\".\nIl collegamento ferroviario avviene tramite le due stazioni R.F.I. di San Giorgio di Piano (disabilitata e telecomandata dalla stazione San Pietro in Casale) per arrivi e partenze lato Padova; il collegamento verso sud \u00e8 dato dalla stazione R.F.I. di Castel Maggiore che da qualche anno, con il quadruplicamento della tratta Bologna Corticella-Castelmaggiore, smista anche i treni nella linea di Cintura da dove possono essere diretti in tutte le linee afferenti Bologna\nL'interporto di Bologna presenta una superficie di circa 3.000.000 di metri quadrati. 650.000 metri quadrati sono utilizzati per gli impianti di Trenitalia S.p.a. Sono previsti allargamenti per un'area complessiva di altri 1.100.000 circa.\nOltre agli uffici delle imprese di trasporto nazionali ed internazionali sono disponibili: dogana, magazzini generali, una stazione di servizio per carburante e lavaggio autocarri, ufficio postale, ristorazione self service e bar. Di un certo interesse il completo cablaggio con fibre ottiche e la curiosit\u00e0 dell'installazione di una webcam che mostra l'ingresso stradale."}
{"id": "1618568", "revid": "767487", "url": "https://it.wikipedia.org/wiki?curid=1618568", "title": "Premonition (film 2004)", "text": " \u00e8 un film del 2004 diretto da Norio Tsuruta.\nIl film, di genere J-Horror, \u00e8 ispirato al manga \"Kyoufu Shinbun\" (\"Il giornale del terrore\") di Jiro Tsunoda, pubblicato sulla rivista \"Shonen Champion\" nel 1973.\nIl film fa parte della serie horror J-Horror Theater.\nTrama.\nDopo essersi fermato ad una cabina telefonica per inviare documenti con il modem del proprio portatile, il professor Hideki Satomi rinviene un ritaglio di giornale con la data del giorno dopo che riporta la notizia della morte di sua figlia Nana di 5 anni in un incidente stradale. Di l\u00ec a poco un camion travolge l'auto ferma sul ciglio della strada uccidendo la bambina che era rimasta all'interno.\nTre anni dopo Hideki ha divorziato dalla moglie Ayaka, che comunque ha continuato a cercare persone dotate del potere sovrannaturale di ricevere il \"fatale\" giornale del giorno dopo per poter tornare a credere all'ex-marito, verso cui nutre ancora sentimenti. Ayaka scopre che effettivamente esistono persone che sono colpite da una maledizione simile e si rimette in contatto col marito. Egli infatti continua ad essere perseguitato da visioni di notizie che devono ancora accadere."}
{"id": "1618573", "revid": "2202095", "url": "https://it.wikipedia.org/wiki?curid=1618573", "title": "Angeli spezzati", "text": "Angeli spezzati (\"Broken Angels\") \u00e8 un romanzo di genere distopico, fantastico e noir del 2003, dello scrittore britannico Richard Morgan. \u00c8 il secondo dei tre romanzi della serie di Takeshi Kovacs.\nTrama.\nTrent'anni dopo le vicende descritte in \"Bay City\", Takeshi Kovacs \u00e8 fuggito dalla Terra, ed \u00e8 ora al servizio nel \"Cuneo di Carrera\", un plotone mercenario che \u00e8 coinvolto in una guerra ingaggiata su di una lontana colonia dal governo sostenuto dalle grandi compagnie commerciali contro i ribelli guidati dal comandante Kemp. \nDopo una terribile battaglia, durante la riparazione della sua custodia, Kovacs si imbatte in Jan Schneider, un pilota di navi spaziali, in cerca di un alleato per una spedizione ad un sito archeologico marziano scoperto subito prima dell'inizio del conflitto (come illustrato nel precedente romanzo, in questo universo immaginario dell'autore la colonizzazione dei pianeti da parte dei terrestri \u00e8 avvenuta grazie all'uso delle antiche carte di navigazione marziane).\nPresso il sito archeologico giace un portale che conduce in un punto dello spazio in cui si trova una nave spaziale marziana abbandonata. Kovacs e Schneider, attratti dalle opportunit\u00e0 economiche della scoperta, si recano in un campo di prigionia ed ottengono la liberazione di Tanya Wardani, l'archeologa che aveva scoperto il portale e conduceva i lavori presso il sito prima dello scoppio del conflitto, con lo scopo di includerla nella spedizione. Per sgomberare la zona del sito, che si trova lungo la costa, dalle forze che si fronteggiano con armi nucleari, Kovacs ottiene l'aiuto di un top manager di una delle compagnie che foraggiano la guerra, la \"Mandrake Corporation\", di nome Matthias Hand.\nKovacs e Hand comprano quindi centinaia di pile corticali di soldati e mercenari caduti in battaglia e iniziano la selezione della speciale unit\u00e0 che verr\u00e0 impiegata nella spedizione. La fase finale di questa selezione avviene in un ambiente virtuale, e conduce alla formazione della speciale squadra composta da Ole Hansen, Yvette Cruickshank, Jiang Jiamping, Ameli Vorgsavath, Luc Deprez, e Markus Sutjiadi, al quale \u00e8 affidato il comando.\nGiunti al sito, la squadra vi trova un peschereccio abbandonato lungo la costa, nelle cui reti sono intrappolati due corpi senza pila corticale. Il portale viene rinvenuto all'interno di una grotta e Tanya inizia a tradurre i geroglifici per aprirlo, mentre alcuni membri della squadra, Sutjiadi pi\u00f9 di tutti, temono che possibili minacce possano pervenire attraverso il portale dopo la sua apertura. L'attesa \u00e8 resa ancora pi\u00f9 drammatica dai \"nanobii\", esseri viventi microscopici e intelligenti che si assemblano nella formazione di bio-macchine mutanti in grado di evolversi e combattere in modo via via pi\u00f9 aggressivo. I nanobii, che attaccano la squadra a pi\u00f9 riprese riuscendo a ucciderne due membri, sono stati creati in realt\u00e0 proprio dalla Mandrake, che li ha messi nel luogo per scoraggiare le compagnie concorrenti, le quali per\u00f2 li hanno modificati e resi molto pi\u00f9 offensivi. Durante l'ultimo attacco dei nanobii Tanya riesce ad aprire il portale, e la squadra lo attraversa per ritrovarsi nello spazio esterno. Nell'area circostante la nave spaziale marziana vengono cos\u00ec rinvenuti i corpi vaganti dei membri del gruppo di scavi archeologici di Tanya.\nLa squadra raggiunge l'immensa astronave marziana e riesce a penetrarvi. Durante l'esplorazione del suo interno la nave marziana subisce l'improvviso attacco da parte di un nemico sconosciuto, ed i suoi meccanismi di combattimento si attivano automaticamente per difendersi. Durante la battaglia Kovacs, Tanya e gli altri hanno delle visioni dei Marziani che volano all'interno della nave, e rasentano la follia, arrivando a tentare il suicidio. Alla fine della battaglia il Nucleo di Carrera interviene e recupera la squadra, per poi imprigionarne i membri, in quanto il loro capo Sutjiiadi era ricercato come traditore. Kovacs considera i suoi compagni come amici e sceglie di rimanere con loro in prigionia. Durante la mostruosa tortura cui Sutjiadi viene sottoposto, Kovacs inganna un suo ex-subordinato, lo uccide e ne prende le armi, con cui massacra tutti gli altri componenti del Nucleo di Carrera; a fuggire riesce solo il comandante Carrera, che attraverso il portale torna verso l'astronave. Nonostante la sua custodia sia prossima al totale decadimento fisico a causa delle radiazioni, Kovacs lo raggiunge e riesce ad ucciderlo.\nKovacs ha finalmente compreso che Tanya era una \"Kempista\" che aveva tentato di boicottare la sua stessa operazione archeologica a causa delle intenzioni che i suoi compagni archeologi avevano mostrato dopo aver aperto a suo tempo il portale, ovvero vendere l'astronave al miglior offerente per uso di guerra; era dunque stata lei ad uccidere sia i due ritrovati nel peschereccio, sia gli altri dispersi nello spazio oltre il portale. Tanya ammette a Kovacs le sue colpe e decide di rimanere presso il sito per il completamento degli scavi e per essere certa del destino del portale. Kovacs e gli altri partono per il pianeta \"Latimer\".\nKovacs comprende che la specie umana \u00e8 solo una delle minori dell'universo, popolato da civilt\u00e0 ben pi\u00f9 antiche e progredite, che combattono guerre di durata epocale."}
{"id": "1618574", "revid": "880848", "url": "https://it.wikipedia.org/wiki?curid=1618574", "title": "Emiparesi", "text": "L'emiparesi \u00e8 una difficolt\u00e0 motoria che interessa una parte laterale del corpo.\nTipologie.\nVi sono due livelli di emiparesi: parziale e completo.\nTra i tipi di emiparesi vi \u00e8 quella facciale, che colpisce il viso. Altre che colpiscono tutto il corpo possono portare anche alla paralisi.\nTra le pi\u00f9 difficoltose da curare vi \u00e8 l'emiparesi che colpisce il cervello.\nPatologie correlate.\nMolte sono le disfunzioni dell'organismo che possono manifestare tale forma di paralisi, fra le pi\u00f9 comuni le comparse di masse tumorali come i meningioma."}
{"id": "1618577", "revid": "2091899", "url": "https://it.wikipedia.org/wiki?curid=1618577", "title": "Roberto I di Bassavilla", "text": "Biografia.\nDiscendeva da un'antica famiglia originaria di Vassonville, vicino a Dieppe in Normandia, trapiantata nell'Italia del sud nella seconda met\u00e0 dell'XI secolo.\nNel 1110, Roberto spos\u00f2 Giuditta, la figlia pi\u00f9 giovane di Ruggero I di Sicilia e della sua seconda moglie Eremburga di Mortain.\nNel 1132 il ribelle Alessandro, Conte di Conversano, fugg\u00ec in Dalmazia e fu spossessato dei suoi territori dal re Ruggero II di Sicilia che, nel 1135 diede il Principato di Capua al proprio figlio Alfonso (\u20201144) e la contea di Conversano al cognato Roberto.\nRoberto mor\u00ec poco tempo dopo e gli successe il figlio Roberto II di Bassavilla. "}
{"id": "1618578", "revid": "239447", "url": "https://it.wikipedia.org/wiki?curid=1618578", "title": "FC Wacker Tirol", "text": ""}
{"id": "1618583", "revid": "124433974", "url": "https://it.wikipedia.org/wiki?curid=1618583", "title": "Convocazioni per il campionato europeo di calcio 2000", "text": "Elenco dei giocatori convocati da ciascuna Nazionale partecipante agli Europei di calcio 2000.\nGruppo A.\nGermania.\nAllenatore: Erich Ribbeck\nInghilterra.\nAllenatore: Kevin Keegan\nPortogallo.\nAllenatore: Humberto Coelho\nRomania.\nAllenatore: Imre Jenei\nGruppo B.\nBelgio.\nAllenatore: Robert Waseige\nItalia.\nAllenatore: Dino Zoff\nSvezia.\nAllenatore: Lars Lagerb\u00e4ck e Tommy S\u00f6derberg\nTurchia.\nAllenatore: Mustafa Denizli\nGruppo C.\nJugoslavia.\nAllenatore: Vujadin Bo\u0161kov\nNorvegia.\nAllenatore: Nils Johan Semb\nSlovenia.\nAllenatore: Sre\u010dko Katanec\nSpagna.\nAllenatore: Jos\u00e9 Antonio Camacho\nGruppo D.\nDanimarca.\nAllenatore: Bo Johansson\nFrancia.\nAllenatore: Roger Lemerre\nPaesi Bassi.\nAllenatore: Frank Rijkaard\nRepubblica Ceca.\nAllenatore: Jozef Chovanec"}
{"id": "1618584", "revid": "108107", "url": "https://it.wikipedia.org/wiki?curid=1618584", "title": "Reddito operativo", "text": ""}
{"id": "1618594", "revid": "121129870", "url": "https://it.wikipedia.org/wiki?curid=1618594", "title": "Simoesio", "text": "Simoesio \u00e8 un guerriero menzionato nel quarto libro dell\"Iliade\".\nIl mito.\nLe origini.\nAlto e di bell'aspetto, Simoesio era un giovinetto troiano, figlio del pastore Antemione. Lo avevano cos\u00ec chiamato da un fiume che scorreva nei pressi di Troia, il Simoenta. Infatti la madre di Simoesio lo partor\u00ec proprio agli argini del fiume, dove Antemione aveva portato il gregge a pascolare.\nLa morte in guerra.\nSimoesio non ha ruoli particolarmente rilevanti nelle vicende dell\"'Iliade\", anche se \u00e8 comunque presentato come guerriero valoroso nel suo unico e fatale scontro: come narra il poema omerico, egli infatti tent\u00f2 di affrontare Aiace Telamonio, che per\u00f2 lo colp\u00ec con la lancia al petto. Il giovane eroe rimase infilzato e croll\u00f2 morto al suolo come un pioppo abbattuto, facendo grande fragore.\n&lt;poem&gt; \" \"Qui il Telamonio Aiace colp\u00ec il figlio d'Antemione,\"\n\"un giovane florido, Simoesio, che un giorno la madre,\"\n\"scesa dall'Ida, del Simoenta alla riva\"\n\"partor\u00ec, ch\u00e9 venne coi genitori a badare la greggia;\"\n\"perci\u00f2 Simoesio lo dissero; ma ai suoi genitori\"\n\"non rese compenso, breve per lui la vita\"\n\"fu, poi che cadde sotto la lancia d'Aiace magnanimo.\"\n\"Mentre avanzava, lo colse per primo, nel petto, sulla mammella\"\n\"destra; la punta di bronzo diritta traverso la spalla\"\n\"pass\u00f2, egli piomb\u00f2 nella polvere, in terra, come un pioppo\"\n\"cresciuto nell'umido prato di grande padule,\"\n\"liscio, e i rami in cima gli spuntano\" \" &lt;/poem&gt;"}
{"id": "1618596", "revid": "114483997", "url": "https://it.wikipedia.org/wiki?curid=1618596", "title": "Geological Society of London", "text": "La Geological Society of London (\"Societ\u00e0 geologica di Londra\") \u00e8 una associazione scientifica del Regno Unito che ha per scopo lo studio della struttura della Terra. \u00c8 la pi\u00f9 antica societ\u00e0 di geologia del mondo, e anche la pi\u00f9 grande in quanto conta oltre novemila soci. La societ\u00e0, basata in parte sulla \"Societ\u00e0 Askesian\", \u00e8 stata fondata nel 1807. Tra i suoi membri fondatori si trovano, fra gli altri, William Babington, Humphry Davy e George Greenough. Ha ottenuto il suo statuto reale da Giorgio IV nel 1805. \nNel 1831 ha istituito un premio annuale, la medaglia Wollaston considerato il pi\u00f9 importante premio conferito agli studiosi di Scienze della Terra. Dal 1874 la sua sede, \"Burlington House\", \u00e8 a Piccadilly, Londra. \u00c8 associata al \"Science Council\" fondato nel 2000. La \"Geological Society of London\" nel 2007 ha celebrato il bicentenario sotto la presidenza di Richard Fortey."}
{"id": "1618597", "revid": "962319", "url": "https://it.wikipedia.org/wiki?curid=1618597", "title": "Tuffi ai Giochi della XI Olimpiade", "text": "Le competizioni dei tuffi ai Giochi della XI Olimpiade si sono svolte nei giorni dal 10 al 15 agosto 1936 al \"Berlin Olympic Swim Stadium\".\nCome a Los Angeles 1932 si sono svolti 4 eventi: le gare dal trampolino e dalla piattaforma, sia maschili che femminili."}
{"id": "1618600", "revid": "547992", "url": "https://it.wikipedia.org/wiki?curid=1618600", "title": "Elisabetta Ferracini", "text": "Figlia di Mara Venier, ha raggiunto la popolarit\u00e0 negli anni novanta conducendo il programma per ragazzi \"Solletico\", in onda di pomeriggio su Rai 1 per diverse stagioni.\nBiografia.\nFiglia primogenita dell'attrice e conduttrice televisiva Mara Venier e dell'attore Francesco Ferracini, ha debuttato come attrice nel 1991 nella serie televisiva di Italia 1 \"Chiara e gli altri\", mentre nel 1992 ha recitato nella fiction \"Italia chiam\u00f2\". L'esordio come conduttrice \u00e8 arrivato invece tre anni dopo, nel 1994, quando ha condotto al fianco di Pippo Baudo il programma del sabato sera di Rai 1 \"Tutti a casa\" e \"Sanremo Giovani\". \u00c8 diventata nello stesso tempo volto della tv dei ragazzi della Rai, affiancando Mauro Serio alla conduzione di \"Solletico\", variet\u00e0 in onda ogni pomeriggio su Rai 1 di cui ha condotto tre edizioni consecutive, dal 1994 al 1997. Nello stesso periodo \u00e8 stata testimonial pubblicitaria dei prodotti di Sailor Moon distribuiti da Giochi Preziosi e ha condotto, nel 1995, lo \"Zecchino d'Oro\" al fianco di Cino Tortorella.\nNell'estate 1998 ha presentato lo show musicale \"Tourn\u00e9e\", mentre nella stagione 1998-1999, seguendo le orme della madre, \u00e8 diventata co-conduttrice di \"Domenica in\" Dal 2000 al 2002 \u00e8 stata conduttrice su Stream Tv dei programmi \"Il nostro mondo \"e \"Terzo Tempo - Champions League\". Dall'ottobre del 2004 ha condotto i collegamenti esterni del programma sportivo della domenica di Rai 2 \"Quelli che il calcio\". Nel 2012 ha condotto un programma tutto suo, intitolato \"Vado a casa di Elisabetta\", in onda su Play.me, mentre l'anno successivo \u00e8 apparsa nuovamente su Rai 1 con \"Un caso di coscienza 5\" per la regia di Luigi Perelli (episodio 5X03)."}
{"id": "1618601", "revid": "1573940", "url": "https://it.wikipedia.org/wiki?curid=1618601", "title": "Kobus leche", "text": "Il lichi (Kobus leche ) \u00e8 un mammifero artiodattilo della famiglia dei Bovidi.\nDescrizione.\nIl lichi \u00e8 un'antilope imparentata strettamente tanto col kob che con il cobo. Ha un mantello piuttosto lungo, grossolano, ma senza criniera, e le corna lunghe, snelle, a forma di lira, presenti solo nel maschio, sono incurvate due volte. Non ha ghiandole facciali e le ghiandole inguinali sono rudimentali. \u00c8 alto 1\u00a0m; ha pelo lungo e arruffato e colori assai differenti. Se ne conoscono cinque sottospecie:\nIl pi\u00f9 ampiamente diffuso \u00e8 il lichi rosso, presente nello Zambesi superiore e nei suoi tributari, nello Zambia occidentale, nell'Angola sud-orientale, nelle paludi Ngami del Botswana e nella striscia di Caprivi, in Namibia. \u00c8 rossastro-camoscio chiaro, con l'intera regione inferiore, dal ventre al mento, bianca; le parti frontali delle zampe anteriori e degli stinchi posteriori sono bianche. La seconda sottospecie pi\u00f9 numerosa \u00e8 il lichi del Kafue, presente solo nelle paludi del corso mediano del fiume Kafue, un tributario dello Zambesi. In esso, le corna, lunghe e distese, raggiungono gli 82\u00a0cm, e la linea nera sopra la zampa anteriore si espande sulla spalla a formare una chiazza ben visibile. Nella terza sottospecie, il lichi nero, il color nero si \u00e8 ulteriormente diffuso, in modo da coprire l'intera testa, le regioni superiori e quelle frontali degli arti. Il lichi nero \u00e8 diffuso dal lago Bangweulu al lago Mweru e, oltre il confine dello Zambia, nella Repubblica Democratica del Congo. \u00c8 pi\u00f9 piccolo degli altri due. Il maschio della sottospecie rossa o di quella del Kafue pesa 100-117\u00a0kg e la femmina 75-83\u00a0kg, ma il maschio del lichi nero pesa solo 68-90\u00a0kg. Molto simile a quest'ultima sottospecie \u00e8 il rarissimo lichi dell'Upemba, ristretto alle paludi omonime, nella Provincia di Katanga. L'ultima sottospecie, l'ormai estinto lichi di Roberts, simile al lichi rosso, viveva lungo il fiume Luapula, nello Zambia nord-orientale.\nBiologia.\nEcologia.\nNelle vaste paludi note con il nome di Kafue, lunghe 224\u00a0km, larghe 16-48\u00a0km e ricoprenti 4.000\u00a0km\u00b2 del bacino dello Zambesi, vive il pi\u00f9 conosciuto dei lichi. Le piogge vi cadono da novembre a marzo, e le pianure si inondano; da aprile a ottobre, esse sono secche, con l'acqua praticamente confinata al solo letto del fiume. Il lichi \u00e8 perci\u00f2 semiacquatico, vivendo ai margini del fiume e nelle acque basse, nutrendosi di erbe tanto in acqua che sulla terra. Le mandrie sono assai sparse e varie, e i due sessi tendono a mantenersi in mandrie separate. Quando le inondazioni sono al livello massimo, alla fine della stagione delle piogge, i lichi sono confinati in una stretta striscia dell'estensione di poco pi\u00f9 di 1 km all'interno del fronte dell'acqua. In questo periodo, non vi \u00e8 molto pascolo da procurarsi in acqua, ed essi si cibano principalmente di erbe secche mature da tempo, il cui valore nutritivo \u00e8 scarso. Allora, i lichi versano generalmente in cattive condizioni. In giugno-luglio, la piena recede, scoprendo centinaia di chilometri quadrati di pascolo, e solo allora le loro condizioni migliorano enormemente. Pi\u00f9 tardi, quando cominciano di nuovo le piogge, le tempeste ricacciano gli altri animali, come zebre e gnu, fuori dalle pianure; in tal modo, i lichi hanno tutto lo spazio per s\u00e9.\nRiproduzione.\nCalori ardenti si sviluppano dal tardo ottobre fino ai primi di gennaio; seguitano poi sporadicamente fino alla fine delle piogge. Finti combattimenti tra i maschi si verificano in ogni stagione ma, in questo periodo, la lotta \u00e8 una cosa tremendamente seria, e le ferite, le zoppie e le corna rotte sono fatti comuni. Tra i lichi neri, i combattimenti sono spesso mortali. I maschi emettono grugniti distinti l'uno dall'altro, udibili a distanza di mezzo chilometro. Non vengono formati propri territori; i maschi si limitano a raccogliere l'harem attorno a s\u00e9. Delle femmine di un anno d'et\u00e0, il 40% si riproducono, e quasi tutte lo fanno l'anno successivo. La gestazione dura 7-8 mesi. I piccoli sono partoriti da maggio a dicembre, con una punta da met\u00e0 luglio alla fine di agosto. Le femmine lasciano, da sole o in gruppo, la mandria e partoriscono in aree ad erba alta, spesso in territori elevati, circondati da acque di inondazione. I piccoli rimangono nascosti per 3-4 settimane prima di ricongiungersi alla mandria assieme alle madri. La met\u00e0 dei piccoli muore prima dello svezzamento (che si verifica a 3-4 mesi d'et\u00e0); successivamente, nella stagione secca, molti giovani di un anno muoiono spesso per una infestazione di tafani. In tal modo, la selezione nel lichi \u00e8 assai severa davvero, e coloro che sopravvivono sono, nel pi\u00f9 stretto senso darwiniano del termine, \u00abi pi\u00f9 adatti\u00bb.\nI maschi sono completamente sviluppati a 4 anni, le femmine a tre. Le corna del maschio fanno la loro apparizione a 5-6 mesi. Ad un anno, esse sono lunghe 15\u00a0cm; a due anni, 38\u00a0cm; a tre anni, 58\u00a0cm; a quattro anni, sono lunghe in media 81\u00a0cm (il record \u00e8 di 92\u00a0cm). La striscia nera sulla zampa appare a 3-4 anni d'et\u00e0.\nNemici.\nI lichi subiscono l'attivit\u00e0 predatoria di iene, coccodrilli, ghepardi e licaoni, in ordine di gravit\u00e0, come pure di leoni quando vi sono. Pitoni e leopardi predano anche loro probabilmente a danno dei giovani. Altrettanto fanno le aquile e probabilmente i becchi a scarpa. Infine, molti giovani sono calpestati durante corse tumultuose.\nConservazione.\nI lichi sono d'importanza immensa nell'ecologia della palude. Essi forniscono una gran quantit\u00e0 di letame, che rende l'area fertile e la mette in grado di sostentare un gran numero di animali, non solo lichi, ma anche gnu, zebre e bovini domestici. Le loro eiezioni migliorano anche la fertilit\u00e0 dell'acqua, il che \u00e8 determinante per una pesca prospera e per l'abbondanza di uccelli acquatici. La somma di proteine fornite da tutti gli animali che vivono nelle paludi del Kafue \u00e8 assai grande. Nel 1930, si stimava vi fossero 250.000 lichi: si tratta probabilmente di una sovrastima, mentre la cifra vera \u00e8 pi\u00f9 vicina ai 160.000 lichi. Nel 1960 ve n'erano 25.000. La causa di questo decremento \u00e8 probabilmente nel \"chila\", una caccia grossa annuale che dura da due a quattro giorni, tradizionale presso la trib\u00f9 Ila. Gruppi di lichi vengono accerchiati, costretti con l'acqua profonda alle spalle e poi uccisi. Il pi\u00f9 grosso \"chila\" dei tempi moderni ebbe luogo nel 1956; ad esso parteciparono pi\u00f9 di 1.100 uomini. Ragazzi furono aggregati per custodire i bovini che trainavano i 175 carri per il trasporto della carne. In due giorni e mezzo, furono uccisi pi\u00f9 di 2.000 lichi, il 63% dei quali femmine. Nei \"chila\" precedenti, la percentuale di femmine pu\u00f2 essere stata anche pi\u00f9 elevata. \u00c8 pi\u00f9 facile ucciderle, perch\u00e9 tendono a concentrarsi nelle aree inondate con acqua bassa, che sono proprio quelle pi\u00f9 idonee per il \"chila\", mentre le mandrie di maschi preferiscono la terra asciutta. Anche la loro pelle \u00e8 pi\u00f9 soffice e pi\u00f9 pieghevole ed \u00e8 molto apprezzata per mantelli indossati in occasione di riti della pubert\u00e0 o funebri. I \"chila\" furono interrotti nel 1957, ma le conseguenze si protrassero ancora per molti anni. Per molti anni ancora circa il 60% della popolazione adulta fu costituito da maschi, quando in altre zone dello Zambia solo il 20-30% era costituito da maschi. Fortunatamente, il loro numero, attualmente, \u00e8 risalito a 50.000-70.000 esemplari e ora che i \"chila\" non si svolgono pi\u00f9 e che nel 1972 il governo dello Zambia acquist\u00f2 il Lochinvar Ranch (41.530 ettari sulla riva sud del fiume Kafue, dove molti dei lichi vivono) per crearvi il Parco Nazionale di Lochinvar, il futuro di questa sottospecie sembra essere assicurato.\nAnche i lichi neri sono stati oggetto di caccia eccessiva. La popolazione si \u00e8 costantemente ridotta da un milione di individui nel 1900, a 150.000 nel 1934, a 16.000 nel 1959, a 8.000 nel 1967. Fortunatamente, in questo caso il rapporto tra i sessi rimase fermo al 33% di maschi. Oggi, i lichi neri sono 30.000."}
{"id": "1618603", "revid": "167080", "url": "https://it.wikipedia.org/wiki?curid=1618603", "title": "Terouanne", "text": ""}
{"id": "1618608", "revid": "962319", "url": "https://it.wikipedia.org/wiki?curid=1618608", "title": "Tuffi ai Giochi della X Olimpiade", "text": "Le competizioni dei tuffi ai Giochi della X Olimpiade si sono svolte nei giorni dall'8 al 13 agosto 1932 al \"Los Angeles Swimming Stadium\".\nCome a Amsterdam 1928 si sono svolti 4 eventi: le gare dal trampolino e dalla piattaforma, sia maschili che femminili."}
{"id": "1618615", "revid": "2215986", "url": "https://it.wikipedia.org/wiki?curid=1618615", "title": "Gears of War 2", "text": "Gears of War 2 \u00e8 il seguito dello sparatutto in terza persona \"Gears of War\", sviluppato da Epic Games e pubblicato da Microsoft Game Studios.\nIl 21 febbraio 2008, alla \"Game Developers Conference '08\" a San Francisco, \u00e8 stato pubblicato il primo annuncio ufficiale riguardo al gioco, con un primo trailer dimostrativo.\nIl gioco sfrutta una versione migliorata e aggiornata dell'Unreal Engine 3.0 (l'Unreal Engine 3.5). \"Gears of War 2\" \u00e8 uscito nei negozi il 7 novembre 2008 riscuotendo grande successo nelle vendite fin dai primi giorni; infatti fin dalla prima settimana ha contato ben due milioni di copie vendute, riscuotendo un gran successo in tutto il mondo, riuscendo ad arrivare terzo come gioco pi\u00f9 venduto in una settimana preceduto da \"GTA IV\" al secondo posto e da \"Halo 3\" al primo.\nTrama.\n\"Gears of War 2\" riprende le vicende della Squadra Delta, comandata dal Sergente Marcus Fenix lasciate in sospeso nel primo capitolo.\nLa vicenda inizia con la voce della regina delle locuste che narra del passato dell'uomo dalle \"Pendulum Wars\" all'E-day.\nAtto 1: Punta di lancia.\nLa bomba solare non ha rallentato l'offensiva delle Locuste, anzi, esse sono decise pi\u00f9 che mai ad assalire Jacinto, l'ultimo baluardo di Sera. Dopo aver conosciuto Ben Carmine, fratello del Carmine morto nel precedente \"Gears of War\", Marcus Fenix e Dominic Santiago (grazie anche all'aiuto di Tai Kaliso vecchio amico di Marcus e veterano delle guerre Pendulum) respingono le Locuste dall'ospedale. Conseguentemente ai ripetuti attacchi delle Locuste, sempre pi\u00f9 prossime alla conquista di Jacinto, il Presidente Prescott - Capo del Consiglio dei Sovrani - annuncia all'Esercito di voler apportare un attacco di massa alla roccaforte delle Locuste, a partire da Landown. Comincia cos\u00ec l'attacco su larga scala ad opera del COG, che mobilita tutti i mezzi disponibili; l'attacco principale verr\u00e0 apportato dai Soldati, che verranno inviati nel sottosuolo con speciali capsule-trivelle. Tutto questo succede nonostante le Locuste tentino in ogni modo di impedire la realizzazione di questo piano; interviene persino il \u201csostituto\u201d del generale RAAM, Skorge, che fa a pezzi da solo un carro armato e impedisce a vari soldati(fra cui Tai) di accedere alle trivelle. Nonostante ci\u00f2 Marcus e Dom giungono sottoterra e cominciano l'offensiva assieme agli altri Gears.\nAtto 2: Naturalizzati.\nLa missione non \u00e8 semplice; molti soldati perdono la vita e lo stesso Ben Carmine viene salvato solo dall'intervento di Marcus e di Dom. A tutto ci\u00f2 si aggiunge la terribile scoperta di un enorme Verme di Pietra, utilizzato da Skorge e dalle Locuste per distruggere le varie citt\u00e0. Nonostante ci\u00f2 Marcus e Dom (assieme a Carmine) ritrovano i loro vecchi amici, Augustus Cole e Damon Baird, con i quali cercano di liberare dei prigionieri catturati dalle Locuste; tra questi c'\u00e8 pure Tai, il quale per\u00f2, per le devastanti torture subite, si suicida. Proprio mentre la squadra Delta sta per essere ripresa da un elicottero Raven, il Verme di Pietra inghiotte l'intero veicolo. Per risolvere la situazione, Marcus, Dom, Cole e Baird sono costretti a tagliare i tre cuori del gigantesco verme; durante la missione per\u00f2 Ben Carmine viene ucciso dagli anticorpi del mostro. Usciti dal Verme di Pietra, Marcus richiede il trasporto, ma invece di essere recuperati da un elicottero, gli viene inviato un carro armato con il quale, secondo le direttive di Hoffman, dovranno raggiungere un centro di ricerche, la cui esistenza \u00e8 stata resa nota dal presidente Prescott in persona. Lo scopo della missione \u00e8 recuperare le informazioni necessarie a trovare la roccaforte delle locuste.\nAtto 3: Tempesta in arrivo.\nArrivati a destinazione i Delta sono stupiti dallo scoprire che il posto \u00e8 in uno stato di abbandono totale. Dopo aver fatto irruzione dall'ingresso principale gli si para davanti un'intelligenza artificiale a guardia di una porta blindata la quale richiede i dati di autenticazione. I dati di autenticazione sono forniti da Baird sotto forma di bomba dal potenziale altamente distruttivo. Toccher\u00e0 a Marcus e Dom portare la bomba fino alla porta. Dopo aver piazzato la bomba, Marcus e Dom hanno accesso alla struttura che Niles, l'intelligenza artificiale, chiama \"Centro di Nuova Speranza\" il quale sembra pi\u00f9 un lager che un centro di ricerca. Addentrandosi nel centro trovano un laboratorio che sembra essere il punto nevralgico delle ricerche; dopo aver riattivato l'energia, Jack, l'unit\u00e0 robotica fornita alla squadra, trova un terminale contenente un messaggio vocale di uno scienziato(Niles Samson) che parla di una spedizione verso Monte Kadar per la quale il presidente non ha concesso l'impiego di mezzi di trasporto. Questo scienziato, che ha dato la sua personalit\u00e0 all'intelligenza artificiale che ora protegge la struttura, afferma che le ricerche sono state finanziate per \"curare dei bambini\"(per ora questo aspetto della trama \u00e8 destinato ad essere svelato solo in \"Gears of War 3\", ma si pu\u00f2 dedurre che queste ricerche siano state finanziate per 3 ragioni; la prima potrebbe essere che le Locuste sono il frutto di un esperimento, la seconda che volessero curare delle malattie inguaribili \"fondendo\" il DNA umano con quello delle Locuste e la terza che volessero creare il guerriero perfetto met\u00e0 uomo e met\u00e0 locusta). Questa struttura ospita delle camere criogeniche nelle quali sono contenute orrende creature simili a locuste ma con sembianze pi\u00f9 umane, chiamate Siri. Aver riattivato l'energia sembra abbia fatto risvegliare i Siri e perci\u00f2 Marcus e Dom dovranno affrontare un'intera orda di Siri prima e di Locuste poi per tornare al veicolo dove li attendono Baird e Cole. Sfuggiti miracolosamente dagli aggressori riescono grazie alla potenza del carro ed alle abilit\u00e0 in campo meccanico di Baird ad arrivare all'ingresso di Monte Kadar il quale \u00e8 pesantemente sorvegliato. Dopo averne sbaragliate qualche centinaio riescono ad arrivare in un punto in cui trovano degli arenati; uno di essi, un vecchio di nome Chaps, rivela ai Delta dove si trova il Nexus, la roccaforte delle Locuste. Mentre Cole e Baird portano gli arenati al sicuro, Marcus e Dom si addentrano nel Nexus. Non prima di aver sconfitto un gigantesco mostro acquatico.\nAtto 4: Alveare.\nPrima di addentrarsi nel Nexus, Dom intende ritrovare sua moglie Maria, in quanto Chaps gli aveva rivelato che poteva trovarsi proprio a ridosso del Nexus. Marcus e Dom, cercando fra i vari terminali di catalogazione dei prigionieri, ritrovano Maria, ma le condizioni della donna, dovute alle innumerevoli torture subite, sono pietose e orribili e Dominic, pur con molta sofferenza, \u00e8 costretto a porre fine alla vita di sua moglie. Compiuto ci\u00f2 Marcus e Dom finalmente arrivano al Nexus, dove attivano il segnalatore ricevendo cos\u00ec man forte dagli altri soldati. Ritrovati Cole e Baird, La Squadra Delta Si Addentra nella Fortezza principale del Nexus all'interno della quale, scoprono di una guerra interna tra locuste e gli splendenti(locuste brillanti) apparentemente per il controllo del Vuoto e successivamente trovano un terminale con un messaggio di Adam Fenix (il padre di Marcus) il quale rivela che l'unico metodo per annientare le locuste, \u00e8 far sprofondare Jacinto per poter distruggere definitivamente il Vuoto (cos\u00ec si spiega il motivo dei vari attacchi da parte delle Locuste; la disperazione). I Delta riescono ad arrivare fin nella Sala del Trono, dove li attende la Regina Myrrah. Essa, contrariamente alle aspettative, appare quasi umana, con lievi mutazioni fisiche. Dopo aver fatto alcune allusioni al padre di Marcus, ella scappa, ed il suo servitore Skorge tenta di uccidere i Delta.\nAtto 5: Ripercussioni.\nDopo aver sconfitto Skorge, Marcus e i suoi compagni tornano a Jacinto, cavalcando due Reaver. Giunti in citt\u00e0 e respinto un'offensiva nemica, i Delta scoprono di dover apportare un ulteriore attacco alle Locuste, in modo da inondare il Vuoto. Riuscendo a cavalcare un Brumak, Marcus e Dom sfondano l'avanguardia delle Locuste. Il tentativo di distruggere Jacinto con la bomba solare fallisce, ma il Brumak, proprio alla fine, viene posseduto dall'Imulsion -che pare avere una volont\u00e0 propria- e, dopo ripetuti attacchi effettuati da Marcus con il Martello dell'Alba, esplode, facendo sprofondare l'intera citt\u00e0, allagando sottosuolo e Nexus. Tutti i Delta si salvano, compresi Anya e Hoffman. Il finale resta ancora aperto, e la scena si conclude con un vago discorso della Regina Myrrah a proposito della continuazione del conflitto.\nDopo i titoli di coda si pu\u00f2 ascoltare una richiesta da parte del padre di Marcus (che si dava per morto) il quale chiede spiegazioni riguardo al motivo della inondazione.\nMigliorie.\nIl gioco usufruisce del motore grafico Unreal Engine 3.5 che comporta molti miglioramenti grafici nel sistema di illuminazione, nella gestione dei poligoni, nella distruttibilit\u00e0 degli ambienti e nella fisica dei corpi (rigidi, fluidi e morbidi). Quando il personaggio viene ferito lascia tracce di sangue a terra e sui muri.\nNella modalit\u00e0 co-op off-line sar\u00e0 possibile impostare un livello di difficolt\u00e0 differente per ogni giocatore. Le granate potranno essere collocate su un muro e detoneranno al passaggio del nemico. Oltre alle piastrine sono presenti anche altri oggetti nascosti da recuperare ognuno dei quali ha una storia o citazione ad eventi esterni o di contorno alla storia. Jack, il robot che accompagna Marcus, sar\u00e0 dotato di uno schermo. In questo modo Anya potr\u00e0 dettare istruzioni direttamente da l\u00ec. Una volta che una locusta nemica verr\u00e0 abbattuta potremo usarla come \"scudo di carne\" per ripararci dai nemici. Ora \u00e8 vi \u00e8 la possibilit\u00e0 di eseguire diverse esecuzione sui nemici a seconda dell'arma che sta usando il protagonista.\nI compagni di squadra guidati dal computer potranno curarci. Quando il personaggio verr\u00e0 abbattuto, sar\u00e0 possibile trascinarlo verso posti pi\u00f9 sicuri. Si potranno utilizzare degli scudi che, se presi, impossibiliteranno l'uso di un'altra arma all'infuori delle pistole. Vengono introdotti i seguenti veicoli: COG Centaur Tank (carrarmato dei COG) e Derrick (mezzo di trasporto per le squadre dei COG).\nVengono introdotte nuove armi quali la Mitragliatrice Mulcher, la Pistola Gorgon, l'Hammerburst II, il lanciafiamme Scorcher, le granate a inchiostro e il Mortaio. Ogni arma avr\u00e0 la sua esecuzione specifica. Le granate potranno attaccarsi ovunque per creare mine di prossimit\u00e0. Inoltre, le mitragliatrici fisse Troika e quelle portatili Mulcher saranno soggette a surriscaldamento e sar\u00e0 possibile raffreddarle premendo il tasto dorsale destro.\nVengono introdotte nuove tipologie di nemici: Kantus e diverse specie di Boomer: con Boomshot (Boomer), con Mulcher (Grinder), con Scorcher (Flame Boomer), con una mazza chiodata esplosiva e Scudo (Mauler) e con una Spada corta (Butcher). Inoltre appaiono i Bloodmounts: Bestie che vengono cavalcate dalle locuste (Guardie Theron, Beast Rider); la Locusta splendente; Ticker e Ticker splendenti (questi ultimi solo contro Skorge); Guardie Del Palazzo; Mostro marino (Leviatano); Skorge, munito di bastone sulle cui estremit\u00e0 sono poste delle motoseghe simili a quelle del lancer; Granatiere e granatiere \u00e9lite brillanti (splendenti) non affrontabili dal giocatore e Brumak splendente.\nMarcus, Dom, Cole e Baird sono ancora i personaggi principali, ma vengono presentati nuovi personaggi: Tai Kaliso (compagno di Marcus durante le guerre Pendulum), Benjamin Carmine (fratello minore di Anthony Carmine, visto in GOW 1), Chairman Prescott (presidente della COG) Dizzy Wallin (pilota del Derrick chiamato \"Betty\" che trasporter\u00e0 la squadra Delta nel secondo capitolo) e Maria Santiago (moglie di Dominic \"Dom\" Santiago, di cui lui \u00e8 alla disperata ricerca).\nL'online del gioco e impostato per battaglie di 10 giocatori divisi in due squadre (Umani e Locuste) e quindi si disputeranno dei match da 5 vs 5, Si potranno creare partite personalizzate con i \"bot\" scegliendone la difficolt\u00e0. \u00c8 presente il matchmaking. Una volta morti sar\u00e0 possibile vagare in giro per le mappe e scattare delle foto tramite una ghost cam che potranno essere condivise con tutta la community.\nVengono aggiunte nuove mappe: Fiume, Sicurezza, Primo giorno, Assetati di sangue, Valanga, Stasi, Jacinto, Padiglione, Rovine e Grandine. Altre mappe invece sono disponibili a pagamento tramite l'acquisto dei relativi pacchetti tramite il Marketplace di Xbox Live. Queste sono: Ingorgo, Palazzo, Sottopassaggio, Canali, Stazione di Tyro (\"Flashback Map Pack\"); Inondazione, Stazione di Benzina, Corsa all'Oro (\"Combustibile Map Pack\"); Cortile, Trituramento, Tunnel, Deposito (\"Snowblind Map Pack\"). Le espansioni sono scaricabili singolarmente o in un unico pacchetto chiamato \"All Fronts Collection\".\nVengono introdotte delle nuove modalit\u00e0: Guardiano (modifica della modalit\u00e0 \u201cAssassinio\u201d con introdotto il respawn, Compagno (i giocatori saranno divisi in squadre da due e ogni squadra avr\u00e0 gli stessi personaggi), Capitolazione (\"Acchiappa bandiera\" ma con lo scopo di catturare un personaggio al centro della mappa ed usarlo come scudo umano, cercando di trascinarlo nella propria base difendendolo dagli avversari e Orda (una squadra composta da 5 giocatori COG deve affrontare 50 ondate dell'orda di locuste, ogni 10 ondate le locuste aumentano in precisione, salute e danno e il numero di locuste e il tipo ritornano come le 10 ondate precedenti. Per esempio l'ondata 11 avr\u00e0 lo stesso numero di locuste e gli stessi tipi dell'ondata 1 ma solo pi\u00f9 potenti).\nNella modalit\u00e0 Annessione (vecchio Annex) sono state introdotte le regole di esecuzione ovvero i giocatori si rialzano dopo aver ripreso le forze.\nAll'E3 2008 Microsoft ha annunciato che i possessori della \"Limited Edition\" avranno a disposizione nel multiplayer un lancer dorato. Nella \"Limited Edition\" \u00e8 compreso un abbonamento Xbox Live Gold da 2 giorni, 1 codice per scaricare il multiplayer Flashback Map Pack ovvero un pacchetto di vecchie mappe riadattate al nuovo motore grafico ed 1 codice per riscattare un fucile lancer dorato.\nGDC Unreal Tech Demo.\nAssieme al primo trailer dimostrativo, durante la conferenza di \"Epic Studios\", tenuta al GDC 2008, \u00e8 stato presentato anche un video mostrante una tech demo della versione aggiornata del Unreal Engine 3.0(l'Unreal engine 3.5), il motore grafico di licenza Epic.\nIl video mostra un netto miglioramento nella gestione dell'illuminazione in tempo reale, nella creazione di fluidi e nella quantit\u00e0 di poligoni mossi in contemporanea su schermo; oltre a questo anche la possibilit\u00e0 di danneggiare qualsiasi superficie si vada a colpire.\nSeguito.\n\"Gears of War 3\" \u00e8 uno sparatutto tattico in terza persona sviluppato da Epic Games, e seguito di \"Gears of War 2\", pubblicato da Microsoft Game Studio. Inizialmente il titolo sarebbe dovuto uscire l'8 aprile 2011, ma \u00e8 stato rimandato al 20 settembre 2011 per motivi prettamente commerciali, e sfruttare quindi le feste natalizie."}
{"id": "1618618", "revid": "767487", "url": "https://it.wikipedia.org/wiki?curid=1618618", "title": "Provincia di Cangallo", "text": "La provincia di Cangallo \u00e8 una delle 11 province della regione di Ayacucho nel Per\u00f9. Il capoluogo \u00e8 Cangallo.\nProvince confinanti.\nConfina a nord con la provincia di Huamanga, a est con la provincia di Vilcas Huam\u00e1n, a sud con la provincia di V\u00edctor Fajardo e a ovest con la regione di Huancavelica.\nGeografia antropica.\nSuddivisioni amministrative.\n\u00c8 divisa in otto distretti:"}
{"id": "1618619", "revid": "463686", "url": "https://it.wikipedia.org/wiki?curid=1618619", "title": "Limone femminiello del Gargano", "text": ""}
{"id": "1618622", "revid": "34971", "url": "https://it.wikipedia.org/wiki?curid=1618622", "title": "Girardengo", "text": ""}
{"id": "1618624", "revid": "1343317", "url": "https://it.wikipedia.org/wiki?curid=1618624", "title": "Arancia del Gargano", "text": "Arancia del Gargano \u00e8 un prodotto ortofrutticolo italiano a indicazione geografica protetta."}
{"id": "1618628", "revid": "26415", "url": "https://it.wikipedia.org/wiki?curid=1618628", "title": "Bella della Daunia", "text": ""}
{"id": "1618630", "revid": "599013", "url": "https://it.wikipedia.org/wiki?curid=1618630", "title": "Barry Robson", "text": ""}
{"id": "1618638", "revid": "33689", "url": "https://it.wikipedia.org/wiki?curid=1618638", "title": "Giunio Valentino", "text": " \nBiografia.\nIl suo nome \u00e8 conservato da tre iscrizioni, una tavola di bronzo e alcuni pesi; una delle iscrizioni \u00e8 sui \"Rostra vandalica\" nel Foro Romano. Le iscrizioni attestano che fu \"praefectus urbi\" di Roma; il loro contenuto e il loro stile suggeriscono un'epoca compresa tra il sacco di Roma ad opera dei Vandali (455) e la caduta dell'Impero romano d'Occidente (476).\nDedic\u00f2 i \"Rostra vandalica\", una estensione degli antichi \"Rostra\", in occasione di una vittoria navale, probabilmente una di Leone I e Antemio sui Vandali (470)."}
{"id": "1618640", "revid": "547034", "url": "https://it.wikipedia.org/wiki?curid=1618640", "title": "Audiosurf", "text": "Audiosurf \u00e8 un videogioco definibile come via di mezzo fra un rompicapo e uno musicale. \u00c8 stato pubblicato il 15 febbraio 2008 attraverso la piattaforma di distribuzione Steam; con il gioco \u00e8 inclusa la colonna sonora dei giochi presenti nella compilation \"The Orange Box\" della stessa Valve in formato MP3. \"Audiosurf\" \u00e8 il primo titolo che sfrutta il pacchetto di sviluppo Steamworks.\nGioco.\nIl gioco, di natura astratta, \u00e8 composto da dei circuiti simili a montagne russe divisi in tre corsie, che vengono generati (e sincronizzati) a seconda del tempo e dell'intensit\u00e0 di una canzone scelta dall'utente. Nel circuito si devono guidare delle astronavi, con le quali si devono collezionare, toccandoli, dei blocchi colorati. Questi vengono posti (secondo l'ordine in cui vengono raccolti) in una scacchiera posta sotto l'astronave, e quando formano una qualsiasi disposizione di almeno tre blocchi adiacenti dello stesso colore, scompaiono dando al giocatore dei punti; il punteggio finale, che pu\u00f2 aumentare ulteriormente tramite dei bonus, pu\u00f2 essere messo online insieme a quello di altri giocatori, suddiviso per canzone e difficolt\u00e0. Visualmente il gioco \u00e8 simile, per molti aspetti, alla serie \"Wipeout\".\nModalit\u00e0 di gioco.\nEsistono diverse modalit\u00e0 di gioco, ognuna rappresentata da un personaggio dotato di una diversa vettura, e suddivise in tre gruppi di crescente difficolt\u00e0."}
{"id": "1618642", "revid": "120064673", "url": "https://it.wikipedia.org/wiki?curid=1618642", "title": "Himont", "text": "La Himont S.p.A., abbreviazione di Hercules Montedison, \u00e8 stata un'azienda italo-statunitense che operava nel settore chimico. Era considerata uno dei \u201cgioielli\u201d tecnologici del gruppo Montedison.\nStoria.\nOrigini.\nNacque nel 1983, come joint venture per la produzione di propilene e polipropilene, tra la Montedison e il gruppo statunitense Hercules, rilevando il Centro Ricerche Giulio Natta, sito nel Polo chimico di Ferrara. Entrambe le aziende partecipavano Himont al 50%, che giunse in breve tempo ad essere leader mondiale nel settore del polipropilene. Hercules e Montedison gi\u00e0 dal 1969, avevano intrapreso una politica di collaborazione creando la societ\u00e0 Neofil, partecipata da entrambe al 50%.\nL'espansione.\nIl buon andamento della joint venture indusse la Montedison (1986) ad apportarvi il 40% della controllata \"Taiwan Polypropylene Company\"; a sua volta la Hercules confer\u00ec il 38% (poi sceso al 33%) della brasiliana \"Companhia Industrial de Polipropileno\". Oltre a ci\u00f2, la Himont possedeva il 49% della thailandese \"Hmc Polymers\", joint venture con la \"Metro Company\" di Bangkok. Dopo che, sempre nel 1986, Montedison ed Hercules avevano costituito una nuova joint venture nel campo del film e delle fibre di polipropilene, apportando rispettivamente lo stabilimento di Terni e l'impianto di Brantham a Moplefan e Moplefan U.K., a cui Himont aveva a sua volta conferito gli impianti per la produzione del fiocco polipropilenico, nei primi mesi del 1987 Himont cedette la quota in Moplefan a Montedison ed Hercules.\nIl disimpegno di Hercules.\nI brillanti risultati della societ\u00e0 ne consentirono la quotazione alla borsa di New York.\nDest\u00f2 quindi grande scalpore l'annuncio, nel settembre 1987, della cessione da parte di Hercules della propria quota in Himont a Montedison, che rilev\u00f2 il 38,7% della societ\u00e0; era poi intenzione della stessa Montedison di portare la propria quota di controllo all'80%. Nel 1988 la Montedison decise quindi di non conferire alla neonata societ\u00e0 Enimont (joint venture tra ENI e Montedison) il controllo di Himont.\nIl subentro di Shell.\nDopo diversi anni di controllo maggioritario da parte di Montedison, nel 1995, la Shell divenne partecipataria e Himont divent\u00f2 Montell.\nLa cessione da parte di Montedison.\nA partire dalla vicenda Enimont e proseguendo con la crisi finanziaria del gruppo Ferruzzi, la Montedison nel 1997 vendette tutte le sue partecipazioni in Himont. L'azienda allora mut\u00f2 il proprio nome in Basell, grazie alla joint-venture tra Shell e BASF. Nel 2005, Basf e Shell vendettero Basell ad Access Industries, azienda statunitense. Dal 20 dicembre 2007 la ragione sociale di quella che \u00e8 stata la Himont, \u00e8 LyondellBasell Industries, frutto dell'ulteriore fusione tra Basell e l'azienda Lyondell."}
{"id": "1618646", "revid": "198277", "url": "https://it.wikipedia.org/wiki?curid=1618646", "title": "Atalanta Bergamasca Calcio 1999-2000", "text": "Questa voce raccoglie le informazioni riguardanti lAtalanta Bergamasca Calcio nelle competizioni ufficiali della stagione 1999-2000.\nStagione.\nDopo la precedente annata, nella quale la promozione era sfuggita all'ultima giornata, la societ\u00e0 decide di affidare la squadra a Giovanni Vavassori, tecnico della squadra primavera. Il nuovo allenatore detta ferree regole e punta decisamente sui giovani provenienti dal vivaio, ottenendo subito ottimi risultati, vincendo 5 delle prime 6 gare. L'andamento positivo subisce un lieve rallentamento nella fase centrale, per riprendere definitivamente nella fase cruciale del campionato.\nIl calcio espresso suscita grandi entusiasmi nella piazza bergamasca, anche grazie all'ottimo mix tra giocatori giovani e pieni di entusiasmo (i vari Zauri, Bellini, Lorenzi e i gemelli Zenoni) e quelli pi\u00f9 esperti (Caccia, Carrera, Nappi e Doni su tutti). La stagione si conclude con il secondo posto a pari merito con Brescia e Napoli, con conseguente promozione in Serie A.\nAnche il cammino in Coppa Italia \u00e8 positivo: i nerazzurri eliminano infatti nel girone del primo turno Cremonese, e Chievo, e al secondo turno il . Negli ottavi all'Atalanta spetta il Milan, sconfitto all'andata per 3-2 (memorabili i due gol di Marco Nappi a tempo scaduto), ma capace di rifilare un sonoro 3-0 nella gara di ritorno, risultato che decreta l'eliminazione dei bergamaschi dalla competizione nazionale.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "1618648", "revid": "104458", "url": "https://it.wikipedia.org/wiki?curid=1618648", "title": "Convocazioni per il campionato europeo di calcio 2004", "text": "Elenco dei giocatori convocati da ciascuna Nazionale partecipante agli Europei di calcio 2004.\nGruppo A.\nGrecia.\nAllenatore: Otto Rehhagel\nPortogallo.\nAllenatore: Luiz Felipe Scolari\nRussia.\nAllenatore: Georgij Jarcev\nSpagna.\nAllenatore: I\u00f1aki S\u00e1ez\nGruppo B.\nCroazia.\nAllenatore: Otto Bari\u0107\n1 Stipe Pletikosa sub\u00ec un infortunio pochi giorni prima l'inizio del torneo e il suo posto venne preso da Vladimir Vasilj.\nInghilterra.\nAllenatore: Sven-G\u00f6ran Eriksson\nFrancia.\nAllenatore: Jacques Santini\nSvizzera.\nAllenatore: Jakob \"K\u00f6bi\" Kuhn\nGruppo C.\nBulgaria.\nAllenatore: Plamen Markov\nDanimarca.\nAllenatore: Morten Olsen\nItalia.\nAllenatore: Giovanni Trapattoni\nSvezia.\nAllenatore: Tommy S\u00f6derberg e Lars Lagerb\u00e4ck\nGruppo D.\nRepubblica Ceca.\nAllenatore: Karel Br\u00fcckner\nGermania.\nAllenatore: Rudi V\u00f6ller\nLettonia.\nAllenatore: Aleksandrs Starkovs\nPaesi Bassi.\nAllenatore: Dick Advocaat"}
{"id": "1618649", "revid": "339392", "url": "https://it.wikipedia.org/wiki?curid=1618649", "title": "Vassilis Tsiartas", "text": ""}
{"id": "1618659", "revid": "339392", "url": "https://it.wikipedia.org/wiki?curid=1618659", "title": "Segretario generale dell'ONU", "text": ""}
{"id": "1618668", "revid": "237256", "url": "https://it.wikipedia.org/wiki?curid=1618668", "title": "Yusupov", "text": ""}
{"id": "1618674", "revid": "2205449", "url": "https://it.wikipedia.org/wiki?curid=1618674", "title": "Castello di Bernalda", "text": "Il castello di Bernalda sorge nell'omonima localit\u00e0, in provincia di Matera.\nStoria.\nSi trova in posizione dominante sulla valle del Basento ed \u00e8 orientato verso sud-est.\nFu costruito nel IV secolo D.C. ad opera dei Romani (precisamente a cavallo tra Costantino e Valentiniano II) che sentirono l'esigenza di proteggere il Porto Imperiale di Metaponto come confermato da recenti scoperte e studi sulla struttura. Da queste infatti capiamo che sia la torre Normanna che quella Angioina sono state adattate alla struttura originaria: un quadrato di 20 x 20 con una sola torre a guardia della valle e del mare.\nIl castello attuale \u00e8 quello fatto erigere da Bernardino de Bernaudo segretario di re Alfonso II di Napoli, dal cui nome prender\u00e0 il nome la citt\u00e0 e anche il Santo Patrono divenuto San Bernardino invece che San Donato, e dai Perez Navarrete, che hanno dato al castello l' attuale sembianza ampliandolo di sette metri in avanti e altri sette verso Nord.\nNel 1735 vi dimor\u00f2 Carlo III di Borbone, il quale volle visitare i territori del suo regno, appena acquisito in seguito alla guerra di successione polacca.\nArchitettura.\nIl castello, attualmente, ha forma rettangolare con tre torri angolari, perch\u00e8 una fu distrutta a seguito dell'ampliamento voluto dai Perez Navarrete.\nLe torri sono tutte e tre diverse l'una dall'altra: una troncoconica (tipicamente angioina), una cilindrica (romana essendo l'unica che non subisce attaccature forzate sulle murature) e l'altra quadrata (tipicamente normanna e corpo aggiunto al nucleo primigenio).\nOriginariamente la struttura era pi\u00f9 piccola (20 m x 20 m) e comprendeva altre torri.\nLe tre torri rimaste hanno delle fortificazioni rivolte sia all'esterno che all'interno del castello.\nNella parte interna del castello vi sono diversi cunicoli, uno in particolare raggiungeva la val Basento ed era una via di fuga in caso di assedio. Questa lo \u00e8 diventata a seguito della dismissione della cisterna romana, ancora presente nel castello, ed era, originariamente, il livello del pieno cisterna. Sono infatti ancora visibili sul cocciopesto i segni dell'acqua che arrivava proprio in corrispondenza del cunicolo. Di questa via di fuga sono ancora oggi in corso studi e ricerche.\nNel castello sono presenti tre cisterne interne, di cui una ancora piena, questo fa capire che lo stesso poteva fornire di acqua tutto il feudo e garantire acqua potabile alla popolazione.\nIl sistema di raccolta acque interno, sia piovane sia di falda, \u00e8 infatti un sistema strategico militare che puntava ad evitare l'avvelenamento delle acque di uso comune e non.\nSecondo piano.\nLa parete con il muro originario del quadrato ha una trave perch\u00e9 al piano di sopra si trovava il cammino di ronda, utilizzato spesso da arcieri e balestrieri corrispondente e adiacente alle merlature visibili all'interno e all'esterno. Originariamente per difendersi c'erano anche i merli che servivano per proteggere le persone, ma questi non hanno una conformazione tipicamente medioevale, avendo un metro di apertura per permettere agli arcieri di scoccare e due metri di chiusura, intervallati da una feritoia centrale (tipicamente angioina). Essi sono stati tamponati a seguito del passaggio da fortezza militare a palazzo feudale, per cui la loro funzione era venuta meno.\nPercorrendo il quadrato si osserver\u00e0 una volta a crociera che \u00e8 successiva perch\u00e9 in mattoni. Nella parete del quadrato veniva effettuato il tiro piombante cio\u00e8 il tiro con dei sassi e dello sterco, meno probabile l'olio perch\u00e9 costava, molto pi\u00f9 probabile l'acqua bollente essendo sia l'altopiano che il castello ricco di sorgenti e cisterne, per difendersi dai nemici che stavano sotto. Il castello \u00e8 formato da tre torri: la torre normanna ossia la torre quadrata, creata per mettere in comunicazione i feudi della contea di Montescaglioso con la canaletta, ritrovata al suo interno, quella che i soldati usavano come bagno. La seconda torre viene definita come la \"Torre di origine\", totalmente rifatta perch\u00e9 ha subito dei crolli. Ha una serie di feritoie che permettevano di controllare se i soldati si trovavano vicino al castello con anche la parte lignea, cio\u00e8 la parte nel frenare la balestra.\nAl suo interno \u00e8 stata ritrovata anche un'incisione raffigurante un pentacolo. La terza torre \u00e8 quella angioina che ospitava le bocche da fuoco a difesa della porta sud del feudo e dell'ingresso.\nIl castello di Bernalda era propriet\u00e0 dei Caruso, dal 1870 al 1990, e quindi ben vincolato. Poi nel 1999 \u00e8 diventato propriet\u00e0 del comune. Ma quando lo avevano i Caruso, questo castello veniva affittato: il piano di sotto era un vero e proprio appartamento abitato dalle persone, mentre il piano di sopra era sede dei Carabinieri. La finestra permette di dominare tutta la vallata, si vede Metaponto, Torre Mare e, dall' altro lato, Torre Accio, con la quale il castello comunicava ad esempio attraverso le fiaccole. Torre Accio era non solo una torre di avvistamento ma anche una torre di pedaggio, cio\u00e8 le navi risalivano dal castello di Torre Mare, situato sul porto del lago Santapelagina. Perch\u00e9 era importante questo lato del castello? Perch\u00e9 fin dal 700/800, ma anche dai regni romano-barbarici, i Turchi cercavano di arrivare nel Mediterraneo, addirittura rapivano le persone. Infatti tra Bernalda e Pisticci furono rapiti 8 cittadini, non tutti sono stati riscattati, quindi era un pericolo e bisognava essere attenti ad avvistare e comunicare. Andando avanti si pu\u00f2 percorrere un locale che \u00e8 esterno al quadrato e da dove si vede bene la torre angioina. Da quel punto si pu\u00f2 notare una sporgenza, ovvero il \"Toretto\" che serviva per impedire ai nemici di arrampicarsi.\nSi pu\u00f2 osservare una torre dall'esterno che \u00e8 perfettamente troncoconica, che all'interno si \u00e8 cercato di rendere quadrata per creare una stanza, precisamente una cucina, come si pu\u00f2 vedere dal camino che c\u2019\u00e8. L'altra particolarit\u00e0 \u00e8 la volta ad unghie, aggiunta successivamente. Si pu\u00f2 osservare ancora la feritoia strombata puntata su Porta Marinara e su dov'era il fossato. Poi ancora, si riesce a vedere tutto Corso Italia che era un punto strategico per l'avvistamento. Uscendo dal quadrato, possiamo vedere il balcone, dove il re vi si affacciava per parlare ai cittadini. Tutto questo spazio antistante \u00e8 stato aggiunto verso la fine del 700 per allargare il castello e al posto del fossato sono state fatte delle sale. I balconi, siccome non c'erano materiali, erano fatti sempre con il carparo e le tombe. Troviamo poi una volta a schifo, proprio nella zona dove ci dovrebbe essere la torre cilindrica, che \u00e8 stata tagliata per creare il posto al salone. Nel 1735 il 20 gennaio Carlo III di Borbone venne a Bernalda e i Bernaldesi gli fecero una festa per i suoi 18 anni. Loro gli andarono a chiedere delle suppliche contro i Perez Navarrete signori che li opprimevano, li mettevano tante tasse, avevano anche deciso di togliere la fontana di piazza e prendersela per tassarla. Supplicarono il re e lui diede a Bernalda il titolo di citt\u00e0, cio\u00e8 a togliere le tasse, gli sgravi fiscali."}
{"id": "1618677", "revid": "246499", "url": "https://it.wikipedia.org/wiki?curid=1618677", "title": "Petrini editori", "text": ""}
{"id": "1618679", "revid": "246499", "url": "https://it.wikipedia.org/wiki?curid=1618679", "title": "Petrini Editori", "text": ""}
{"id": "1618682", "revid": "1728", "url": "https://it.wikipedia.org/wiki?curid=1618682", "title": "Conti di Loritello", "text": ""}
{"id": "1618690", "revid": "298229", "url": "https://it.wikipedia.org/wiki?curid=1618690", "title": "Tym", "text": "Il Tym (; in lingua selcupa: \"\u04c3\u0430\u0301\u043b\u04f7\u044b, \u04c3\u0430\u0301\u043b\u04c4\u044b\") \u00e8 un fiume della Russia siberiana meridionale, affluente di destra dell'Ob'. Scorre nell'Enisejskij rajon del Territorio di Krasnojarsk e nel Kargasokskij rajon dell'Oblast' di Tomsk.\nDescrizione.\nIl Tym ha origine nella dorsale boscosa dello spartiacque Ob'-Enisej, a circa 176\u00a0m di altezza, nella parte orientale del grande bassopiano siberiano occidentale e scorre con direzione ovest o ovest-sud-ovest attraverso una zona quasi completamente paludosa; sfocia nel fiume Ob' fra le cittadine di Nazino e Kargasok, presso l'insediamento di Ust'-Tym.\nIl fiume ha una lunghezza di 950\u00a0km e il suo bacino \u00e8 di 32\u00a0300\u00a0km\u00b2. La sua portata media al villaggio di Napas (272\u00a0km dalla foce) \u00e8 di 191,20\u00a0m\u00b3/s. Tra i suoi affluenti maggiori, da destra: Lymbel'ka, Kosec, Sangil'ka e Van\u017eil'; da sinistra: Podelga. \nIl bacino del Tym \u00e8 asimmetrico, il 70% del suo territorio si trova sulla riva destra del fiume. Le parti superiore e centrale del bacino sono situate nella pianura Ketsko-Tymskaja (\u041a\u0435\u0442\u0441\u043a\u043e-\u0422\u044b\u043c\u0441\u043a\u0430\u044f \u0440\u0430\u0432\u043d\u0438\u043d\u0430) e le zone inferiori si trovano nella pianura centrale dell'Ob' (\u0421\u0440\u0435\u0434\u043d\u0435\u043e\u0431\u0441\u043a\u0430\u044f \u043d\u0438\u0437\u043c\u0435\u043d\u043d\u043e\u0441\u0442\u044c).\nLungo il suo corso tocca solo alcuni piccoli insediamenti: Molod\u00eb\u017enyj, N\u00ebgotka, e i suddetti Napas e Ust'-Tym. Il Tym \u00e8 navigabile, in modo irregolare, fino a Napas (a 263 km a monte della foce). \u00c8 interessato, analogamente a tutti i fiumi siberiani, da lunghi periodi di gelo (mediamente, da fine ottobre/primi di novembre a fine aprile/primi di maggio). Lo spessore del ghiaccio \u00e8 di 60\u201380 cm."}
{"id": "1618691", "revid": "22475", "url": "https://it.wikipedia.org/wiki?curid=1618691", "title": "Leva (meccanica)", "text": "Una leva, in meccanica, indica un dispositivo a leva azionato con la mano. Pu\u00f2 fornire energia meccanica ad un dispositivo sfruttando la stessa pressione della mano, oppure attivare un contatto elettrico.\nCollegamento.\nLa leva pu\u00f2 essere collegata all'organo comandato in diversi modi:\nApplicazioni.\nLe applicazioni pi\u00f9 comuni sono\nLeva della frizione.\nLa leva della frizione \u00e8 un'applicazione comune nei motocicli, ciclomotori, trattori agricoli o carri armati congolati e il Piaggio Ape, viene disposta sul manubrio o semimanubri nei mezzi a due o tre ruote, mentre nei mezzi cingolati \u00e8 disposta davanti al guidatore e generalmente vincolata alla base della cabina, questa generalmente ha un collegamento a cavo d'acciaio per azionare la frizione, ma esistono anche collegamenti a liquido.\nLeva del freno.\nTale leva viene disposta sul manubrio o semimanubri, per azionare il freno anteriore (tutti i mezzi a due ruote) o il freno posteriore (quasi tutte le biciclette e in alcune motociclette come optional).\nQuando queste leve sono utilizzate su mezzi motorizzati, devono avere un sensore/interruttore per azionare il segnale luminoso di stop, generalmente per l'azionamento dell'interruttore s'interpone una sfera d'acciaio o un cilindro in alluminio (generalmente da 6,5\u00a0mm) tra la leva e l'interruttore, oppure in alcuni impianti idraulici si usa un interruttore azionato dalla pressione del liquido.\nQuesta leva/e di comando pu\u00f2 avere un collegamento a filo d'acciaio, idraulico o a aste a seconda dell'importanza, delle caratteristiche minime da rispettare e dei costi.\nLeva del cambio.\nLa leva del cambio \u00e8 presente sulle autovetture, autocarri e simili, ma anche su torni e altre macchine da lavoro, la quale ha la funzione di far selezionare all'utente la marcia desiderata, se si tratta di un cambio normale, oppure di aumentare o diminuire il rapporto se si tratta di un cambio sequenziale o semiautomatico, mentre nei cambi automatici, questa non viene selezionata.\nLeva Gas.\nUsata su mezzi agricoli, come i trattori o in altre applicazioni, come quelle militari sui vecchi carri armati, ma anche su alcune piccole macchine operatrici, quali il decespugliatore e la motosega, assumendo la forma di un grilletto.\nLeva di pompaggio.\nQuesta leva aziona una pompa, che pu\u00f2 essere di varia natura e applicazioni, come la pompa dell'acqua e la pompa a pressione o pompa a spalla, dove in agricoltura servono per l'irrigazione o spruzzare l'insetticida.\nAccorgimenti.\nGli accorgimenti possono essere diversi a seconda della tipologia dell'applicazione\nCaratteristiche fisiche.\nLe leve per migliorare il loro uso possono:\nRegolazioni e protezioni.\nAlcune leve hanno delle caratteristiche per migliorarle:\nAlcune leve (azionamento a cavo) per poter essere funzionali e permettere una correzione e adattabilit\u00e0 del sistema hanno:"}
{"id": "1618694", "revid": "1543377", "url": "https://it.wikipedia.org/wiki?curid=1618694", "title": "Beechcraft 18", "text": "Il Beechcraft Model 18, o \"Twin Beech\" come era meglio conosciuto in ambito statunitense, era un bimotore multiruolo ad ala bassa a 6-11 posti prodotto dall'azienda statunitense Beech Aircraft Corporation di Wichita nello stato del Kansas.\nQuesto modello fu in servizio durante e dopo la seconda guerra mondiale in diverse versioni per l'United States Army Air Forces (\"C-45 Expeditor\", \"AT-7 Navigator\", \"AT-11 Kansan\"), e per l'United States Navy, \"UC-45J Navigator\" e \"SNB-1 Kansan\". In complesso gli esemplari prodotti hanno volato per 20\u00a0000\u00a0000 ore.\nIl Beech 18 vanta il singolare primato di essere l'aereo pi\u00f9 modificato fra quelli certificati dalla Federal Aviation Administration, l'agenzia federale statunitense per l'aviazione civile, vantando oltre 200 modifiche al progetto originario. L'aereo venne impiegato per gli usi pi\u00f9 disparati rivelandosi molto versatile sia per impieghi militari che civili. Venne impiegato anche per il trasporto passeggeri dalla Philippine Airlines, la pi\u00f9 antica compagnia aerea asiatica.\nStoria del progetto.\nVerso la fine degli anni trenta, la Beechcraft decise di intraprendere lo sviluppo di un nuovo progetto, designato Model 18, che potesse rispondere alle esigenze del mercato militare e che avrebbe determinato un sensibile aumento della produzione. L'ufficio di progettazione propose un velivolo dall'aspetto, per l'epoca, piuttosto convenzionale, un bimotore monoplano ad ala bassa di costruzione interamente metallica con Fusoliera semi-monoscocca e Carrello d'atterraggio retrattile con movimento verso coda, tranne per l'impennaggio per il quale si scelse l'inusuale configurazione a doppia deriva, il cui disegno richiamava la serie dei pi\u00f9 grandi Lockheed L-10 Electra.\nIl prototipo del Beech 18 venne portato in volo per la prima volta il 15 gennaio 1937 al quale seguirono i primi modelli di serie, equipaggiati con una coppia di motori radiali Jacobs L-6 da 330\u00a0hp (250\u00a0kW) o Wright R-760E da 350\u00a0hp (260\u00a0kW). I successivi adottarono i pi\u00f9 potenti Pratt &amp; Whitney R-985 da 450\u00a0hp (336\u00a0kW), soluzione che venne mantenuta dalle versioni prebelliche C18S in poi.\nImpiego operativo.\nItalia.\nIl Beech 18 arriv\u00f2 in Italia nel secondo dopoguerra per poter colmare il drammatico vuoto lasciato dal conflitto appena concluso nella rifondata Aeronautica Militare. L'Aeronautica riusc\u00ec ad acquistare, nel 1948, un'elevata quantit\u00e0 di velivoli utilizzati dagli alleati che oramai, vista la conclusione degli eventi bellici, erano considerati inutili e in soprannumero per le loro esigenze. Tra questi vi erano 124 esemplari di Beech C-45 Expeditor di provenienza USAAF, 65 dei quali ceduti addirittura gratuitamente per le loro condizioni considerate pessime dal governo statunitense. Soprannominati \"bici\" dal personale aeronautico italiano, i C-45 Expeditor vennero riportati in gran parte in condizioni di volo, diventando per molti anni l'ossatura del trasporto leggero e di collegamento fino alla loro radiazione avvenuta nel 1979, andando inizialmente ad equipaggiare il 36\u00ba Stormo e il 46\u00ba Stormo. Il loro servizio svolto in Italia \u00e8 simbolicamente ricordato con la conservazione di un esemplare esposto al Museo storico dell'Aeronautica Militare di Vigna di Valle.\nUn esemplare di UC-45 ex-AM (MM61714 codici RR-18) soprannominato \"Spirit of Guidonia\" \u00e8 stato acquisito nel 1990 dal GAVS Torino ed \u00e8 attualmente conservato in attesa di restauro.\nL'unico esemplare in Italia di C45 da osservazione aerea, rimasto per 40 anni nell'hangar dell'Istituto Statale di Istruzione Superiore \"Arturo Malignani\" di Udine per essere studiato dagli allievi del corso di aeronautica, l'8 febbraio 2021 \u00e8 stato trasferito presso il nucleo dell'Aeronautica Militare di Piacenza per essere rimesso in volo .\nVersioni.\nCivili.\nSalvo diversamente specificato, le versioni si intendono equipaggiate con una coppia di motori radiali Pratt &amp; Whitney R-985.\nVersione con motori Continental R9-A da 525\u00a0hp e peso massimo al decollo di 4.081\u00a0kg entrata in servizio nel 1947.\nTrentuno aerei costruiti con numeri di serie da AA-1 a AA-31.\nVersione con ala riprogettata e peso massimo al decollo di 4.217\u00a0kg.\n403 aerei costruiti con numeri di serie da BA-1 a BA-402 e BA-947.\nVersione simile all'E18S con peso massimo al decollo di 4.399\u00a0kg.\n57 aerei costruiti con numeri di serie da BA-403 a BA-433 e da BA-435 a BA-460.\nVersione simile all'E18S con peso massimo al decollo di 4.399\u00a0kg.\n155 aerei costruiti con numeri di serie BA-434, da BA-461 a BA-496, da BA-498 a BA-562 da BA-564 a BA-579 e da BA-581 a Ba-617.\nVersione alleggerita del G18S con peso massimo al decollo di 4.150\u00a0kg.\nUn solo aereo costruito con numero di serie BA-563.\nUltima versione di serie con peso massimo al decollo di 4.490\u00a0kg.\n149 aerei costruiti con numeri di serie BA-580 e da BA-618 a BA-765.\n109 aerei di questa versione avevano carrello d'atterraggio a triciclo prodotto dalla VOLPAR.\nMilitari.\nAereo da trasporto per sei passeggeri derivato dal C18S.\nUndici aerei costruiti.\nAereo da trasporto per otto passeggeri derivato dal C18S.\nVenti aerei costruiti.\nNuova denominazione introdotta nel 1948 per tutti i ricognitori F-2, F-2A e F-2B ancora in servizio.\nAereo da trasporto derivato dal C18S con diversa disposizione dell'interno.\n223 aerei ordinati. Questa versione \u00e8 stata denominata UC-45B nel 1943.\nDenominazione assegnata a due Model 18S acquisiti dall'USAF, denominati UC-45C nel 1943.\nDenominazione assegnata a due AT-7 (matricola militare 42-56785 e 43-33281) convertiti in aerei da trasporto passeggeri durante la costruzione, denominati UC-45D nel gennaio 1943.\nDenominazione assegnata a due AT-7 e quattro AT-7B (matricola militare 42-43484, 42-43486 e da 43-33282 a 43-33285) convertiti in aerei da trasporto passeggeri durante la costruzione, denominati UC-45E nel gennaio 1943.\nAereo da trasporto per sette passeggeri derivato dal C18S, riconoscibile dalle versioni precedenti per il muso allungato. 1137 aerei ordinati.\nAT-7 e AT-11 convertiti nei primi anni cinquanta in aerei da trasporto per l'USAF simili ai D18S civili dotati di autopilota e motori R-985-AN-3. 372 aerei convertiti con numeri di serie da AF-01 a AF-60 e da AF-157 a AF-468, matricola militare da 51-11444 a 51-11503 e da 51-11600 a 51-11911.\nVersione da addestramento equipaggi derivata dal C-45G.\nAT-7 e AT-11 convertiti nei primi anni cinquanta in aerei da trasporto per l'USAF simili ai D18S.\n96 aerei convertiti con numeri di serie da AF-61 a AF-156, matricola militare da 51-11504 a 51-11599.\nAT-7 e AT-11 convertiti nei primi anni cinquanta in aerei da trasporto per l'USAF simili ai D18S civili dotati di motori R-985-AN-14B ma privi di autopilota. 432 aerei convertiti con numeri di serie da AF-469 a AF-900, matricola militare da 52-10539 a 52-10970.\nDenominazione assegnata nel 1962 agli RC-45J dell'US Navy a seguito dell'imposizione da parte del DoD di un sistema di denominazione comune per tutte le forze armate.\nDenominazione assegnata nel 1962 ai TC-45J dell'US Navy a seguito dell'imposizione da parte del DoD di un sistema di denominazione comune per tutte le forze armate.\nVersione da addestramento navigatori derivata dal C18S dotata di astrodome e posti per tre allievi.\nVersione idrovolante derivata dall'AT-7. Sei aerei costruiti.\nAT-7 modificati per climi freddi. Nove aerei costruiti.\nVersione derivata dal C18S con motori R-985-AN3. 549 aerei costruiti.\nVersione da addestramento per puntatori e mitraglieri derivata dall'AT-7 dotata di postazione per il puntatore nel muso, stiva bombe, finestrini circolari in fusoliera, una mitragliatrice nel muso ed una in una torretta dorsale. 1.582 aerei costruiti per l'USAAF pi\u00f9 24 ordinati dall'aeronautica olandese acquisiti dall'USAAF ed impiegati alla Royal Netherlands Military Flying School di Jackson in Mississippi.\nVersione da addestramento navigatori derivata dall'AT-11. 36 aerei convertiti.\nDenominazione assegnata agli UC-45F convertiti in aerei guida per bersagli teleguidati, denominati DC-45F nel giugno 1948.\nVersione da ricognizione derivata dal B18.\nVersione da ricognizione migliorata.\nVersione da ricognizione migliorata.\nVersione da ricognizione fotografica per l'US Navy derivata dal C18S dotata di coperture sulla strumentazione di cabina per migliorare la visibilit\u00e0.\nVersione da trasporto leggero per l'US Navy derivata dal C18S.\nVersione da ricognizione fotografica simile al C-45B. 23 aerei costruiti.\nVersione da trasporto equivalente all\u2019'UC-45F. 328 aerei costruiti.\nVersione per l'US Navy simile all'AT-11.\nVersione da addestramento navigatori per l'US Navy derivata dall'AT-7. 299 aerei costruiti.\nVersione per l'US Navy simile all'AT-7C.\nVersione ambulanza per l'US Navy.\nVersione da addestramento alla ricognizione fotografica per l'US Navy.\nVersione per l'US Navy simile all'AT-7C.\nVersione da addestramento alle contromisure elettroniche per l'US Navy.\nSNB-2 ed SNB-2C aggiornati.\nVersione da addestramento alla ricognizione fotografica per l'US Navy."}
{"id": "1618697", "revid": "36426", "url": "https://it.wikipedia.org/wiki?curid=1618697", "title": "San Ladislao re d'Ungheria", "text": ""}
{"id": "1618700", "revid": "287204", "url": "https://it.wikipedia.org/wiki?curid=1618700", "title": "Pallavolo Torino", "text": "La Pallavolo Torino \u00e8 una societ\u00e0 pallavolistica italiana con sede a Torino. Il club odierno, rifondato nel 2006, \u00e8 la continuazione sportiva dello storico sodalizio del CUS Torino nato nel 1952. Milita nel campionato italiano di Serie C.\nStoria.\nLe origini e i trionfi.\nLa squadra di volley del CUS Torino viene fondato nel 1952, iscrivendosi al campionato di Serie D. Nel 1965 \u00e8 promossa in Serie C, mentre l'anno successivo arriva in Serie B dove rimane fino al 1972, quando ottiene la promozione in Serie A.\nA partire dalla stagione 1972-73 la squadra gioca nel massimo campionato italiano e, con Silvano Prandi come allenatore, in pochi anni arriva ai vertici nazionali, facendo suo lo scudetto nelle edizioni 1978-79, 1979-80, 1980-81 e 1983-84, rivaleggiando spesso con la Pallavolo Parma, mentre in quattro occasioni arriva seconda, nel 1975, 1976, 1982 e 1983.\nIl 18 marzo 1980 \u00e8 la prima squadra pallavolistica italiana a vincere una coppa europea, la Coppa dei Campioni, battendo in finale ad Ankara i cecoslovacchi del VKP Bratislava; nel 1982 il club torinese torna in finale a Parigi, dove stavolta viene sconfitto dai sovietici del VK CSKA Mosca. Nel 1983 disputa la finale nella Coppa delle Coppe, ma anche in questa occasione i piemontesi vengono sconfitti ancora da un club sovietico, stavolta dall'Avtomobilist. La Coppa delle Coppe arriva l'anno successivo, battendo in finale gli spagnoli del Club Voleibol P\u00f2rtol.\nAl torneo olimpico di , la nazionale italiana che vince la medaglia di bronzo vede il CUS Torino rappresentato dall'allenatore, Silvano Prandi, e da 6 giocatori, Franco Bertoli, Giancarlo Dametto, Guido De Luigi, Gianni Lanfranco, Piero Rebaudengo e Fabio Vullo; in questo periodo il club arriva ad avere fino a nove giocatori contemporaneamente in azzurro.\nDeclino.\nNel 1985 Torino si unisce a un'altra compagine piemontese di massima serie la Voluntas Asti, nell'ambito di un progetto originariamente ambizioso che per\u00f2 non dar\u00e0 i risultati sperati. I costi di gestione incompatibili con il \"budget\" a disposizione, nel 1988 spingono Torino a rinunciare alla Serie A1 e a cedere dopo 16 anni il titolo sportivo al Cuneo Volley Ball Club. Nonostante la perdita della massima serie, il club \u00e8 ripartito dalle serie inferiori.\nDi questo periodo restano i risultati, come il record di partite vinte consecutivamente, ben 51 dal 12 gennaio 1980 al 10 marzo 1982, e il primato di partite vinte in casa, 46, per un totale di 6 stagioni consecutive chiuse al primo posto nella fase a girone del campionato, oltre ai 2 scudetti e la Coppa dei Campioni, la prima vinta da un club non proveniente dall'Europa Orientale, messi in bacheca nell'arco di appena 10 mesi.\nCoppa Italia di A2.\nDopo aver ceduto il titolo sportivo a Cuneo, e dopo essere ripartita dalle serie inferiori, nell'estate del 1994 Torino torna con un nuovo progetto. Con la presidenza di Giovanni Lecce, il club acquisisce il titolo della Pallavolo Mantova per ripartire dalla Serie A2. Dopo un biennio terminati a met\u00e0 classifica, al termine della stagione 1995-96 la societ\u00e0 decide di rinunciare all'iscrizione al successivo campionato. Tra le cause la freddezza dei tifosi e delle istituzioni locali. \nCon la nuova denominazione sociale di Pallavolo Torino (questa volta senza pi\u00f9 il CUS per avere pi\u00f9 libert\u00e0 di movimento), nuovi colori sociali giallobl\u00f9 (quelli della citt\u00e0), con la nuova presidenza di Riccardo Giribaldi, Torino riparte dalla B1. Con Mauro Berruto come allenatore ottiene la promozione in A2 al termine del campionato 1998-99 e, con la sponsorizzazione Pony Express Kappa nel 2001 vince la Coppa Italia di A2 contro la Pallavolo Falconara, prima di optare per la fusione con la squadra di massima serie di Cuneo, operazione che va a dare vita al Piemonte Volley.\nA fine stagione il titolo sportivo viene ceduto alla Pallavolo Piacenza.\nRifondazione e anni recenti.\nIl poco spazio ottenuto da Torino nel Piemonte volley, spingono alcuni imprenditori torinesi a rifondare il club nel luglio del 2006. Sotto la presidenza di Andrea Tellini nel 2007 la societ\u00e0 si propone di riportare il grande volley a Torino con il progetto MA.GI.A. (Mauro Berruto, Gino Primasso, Andrea Tellini). Quando ormai si pensava che l'operazione potesse partire, la cordata si ritir\u00f2. Dopo l'abbandono di Tellini, nell'estate del 2011 la Pallavolo Torino si unisce con la Polisportiva Dravelli, e il Gasp Moncalieri, per dare vita a una collaborazione finalizzata a creare un polo di attrazione per il movimento pallavolistico maschile torinese: il progetto prende il nome di PMT, acronimo di Pallavolo Moncalieri Torino. Nella stagione 2014-15 la squadra guadagna sul campo l'approdo in Serie B2, ma per motivi di \"budget\" dovette in seguito rinunciare alla promozione.\nArchiviato il progetto PMT, dalla stagione 2016-17, grazie alla collaborazione tra la sezione volley del Santa Maria di Testona Moncalieri, e il Trofarello Calcio, la squadra torna a chiamarsi Pallavolo Torino con presidente Leonardo De Albertis e direttore generale Gianni Mannori. Da allora il club milita in Serie C guidato in panchina da coach Roberto Ravera."}
{"id": "1618701", "revid": "237256", "url": "https://it.wikipedia.org/wiki?curid=1618701", "title": "Feliks Feliksovi\u010d Yusupov", "text": ""}
{"id": "1618702", "revid": "767487", "url": "https://it.wikipedia.org/wiki?curid=1618702", "title": "Heaven Tonight", "text": "Heaven Tonight \u00e8 il terzo album in studio della rock band Cheap Trick, pubblicato nel 1978 e ripubblicato nel 1998 con l'aggiunta di 5 bonus track."}
{"id": "1618705", "revid": "48040", "url": "https://it.wikipedia.org/wiki?curid=1618705", "title": "CUS Torino Pallavolo", "text": ""}
{"id": "1618708", "revid": "123439342", "url": "https://it.wikipedia.org/wiki?curid=1618708", "title": "Radiante (astronomia)", "text": "Il radiante, in meteoritica, \u00e8 il punto da cui sembrano provenire le meteore di uno sciame.\nDescrizione.\nI radianti non sono fissi, si muovono sulla volta celeste di giorno in giorno, in genere di circa un grado con un'ascensione retta crescente ogni giorno, oltre a una variazione della declinazione, verso declinazioni pi\u00f9 settentrionali o meridionali a seconda del caso.\nIl radiante \u00e8 da molti erroneamente considerato un punto geometrico, senza dimensioni, in realt\u00e0 un radiante meteorico \u00e8 un'area, in genere circolare o ellittica, di dimensioni apprezzabili, in genere dell'ordine del grado, ma che per vari sciami con radiante ellittico, pu\u00f2 arrivare ad avere dimensioni dell'ordine dei 10\u00b0 e oltre di semiasse maggiore e oltre 5\u00b0 di semiasse minore.\nPer nuovi corpi, comete o asteroidi, possibili originatori di sciami meteorici, possono venire calcolati, con appositi programmi, il o i radianti teorici. L'esperienza di due secoli insegna tuttavia che gli sciami reali non hanno mai esattamente la posizione prevista a causa di innumerevoli fattori, alcuni dei quali non conosciuti, che non permettono una previsione precisa in tale campo.\nSpesso gli sciami meteorici hanno pi\u00f9 radianti, attivi durante periodi diversi o anche contemporanei o parzialmente contemporanei: molti radianti hanno un radiante Nord e un radiante Sud, in genere con picchi sfasati nel tempo anche di parecchi giorni e Tasso orario zenitale (ZHR) differenti.\nCause.\nLe piogge di meteoriti sono per lo pi\u00f9 causate dalle poveri e dai detriti associati alla coda di una cometa. La polvere continua a muoversi lungo la scia della cometa, per cui quando la Terra passa attraverso questa scia di detriti, ne risulta la pioggia meteorica. Dal momento che tutti i detriti si muovono pi\u00f9 o meno nella stessa direzione, le meteore che impattano con l'atmosfera terrestre sembrano provenire da uno stesso punto della traiettoria della cometa.\nUn'eccezione \u00e8 rappresentata dalle Geminidi, originate da 3200 Phaethon, che viene ritenuto appartenere alla famiglia di asteroidi Pallade."}
{"id": "1618724", "revid": "111325", "url": "https://it.wikipedia.org/wiki?curid=1618724", "title": "Kid\u014d Senshi Gundam 00", "text": ""}
{"id": "1618725", "revid": "962319", "url": "https://it.wikipedia.org/wiki?curid=1618725", "title": "Tuffi ai Giochi della IV Olimpiade", "text": "Le prove di tuffi ai Giochi della IV Olimpiade si sono svolte dal 14 al 24 luglio 1908 allo Stadio di White City di Londra.\nNazioni partecipanti.\nAi Giochi di Londra hanno partecipato 39 tuffatori provenienti da 9 paesi:"}
{"id": "1618727", "revid": "144796", "url": "https://it.wikipedia.org/wiki?curid=1618727", "title": "Manapi", "text": "I Manapi furono una trib\u00f9 celtica dell'Irlanda.\nTerritorio.\nSecondo Tolomeo i \"Manapi\" erano stanziati nel sud-est dell'Irlanda. \nMa toponimi come Fermanagh fanno pensare anche a una loro presenza nel nord-ovest dell'isola."}
{"id": "1618733", "revid": "239497", "url": "https://it.wikipedia.org/wiki?curid=1618733", "title": "Bonorva", "text": "Bonorva (\"Bonorva o 'Onorva\" in sardo) \u00e8 un comune italiano di abitanti della provincia di Sassari in Sardegna.\nDenominata da Giovanni Spano la Siena sarda, per la purezza della Lingua sarda logudorese che viene parlata nel paese.\nGeografia fisica.\nTerritorio.\nIl comune di Bonorva \u00e8 situato nella regione storica del Logudoro e nella sub-regione del Meilogu, a circa 156\u00a0km a nord di Cagliari e a circa 47\u00a0km a sud-est di Sassari. Nel suo territorio si trova l'altopiano di Campeda.\nIl territorio bonorvese presenta un profilo geometrico irregolare con variazioni altimetriche accentuate, che vanno dai 314 m.s.l.m ai 791 m s.l.m.\nIl centro abitato si trova lungo un pendio ripido a 509 m s.l.m., che ha alle sue spalle l'Altopiano di Campeda e ai suoi piedi la fertile piana di Santa Lucia.\nStoria.\nIl poleonimo deriva dal latino \"Bonus Orbis\" e significa \"buona terra\" oppure dalla radice latina Urbs, urbis, perci\u00f2 significherebbe \"citt\u00e0 buona\". O anche \"Bono Orbas\" che significa \"buone case\".\nPreistoria.\nAbitata sin dall'et\u00e0 preistorica, divenne un importante centro durante il periodo della civilt\u00e0 neolitica e nuragica.\nEpoca romana.\nFu poi centro dell'epoca romana, come testimonia la presenza di un'importante via consolare.\nMedioevo.\nNel medioevo appartenne al giudicato di Torres e fece parte della curatoria di Costaval, della quale era capoluogo Rebeccu, attuale frazione di Bonorva. Nel territorio sorgeva anche un'altra villa, Terchiddo, che fu completamente abbandonata nel 1665. Nel 1259 venne acquisita dai Malaspina, che regnarono dopo la fine del giudicato. Nel 1347 fu teatro di un combattimento tra i Doria e gli aragonesi capeggiati da Guglielmo di Cervellon (battaglia di Aidu de Turdu); nonostante la sconfitta gli aragonesi si impadronirono del territorio successivamente. Sotto gli spagnoli il territorio venne nominato contea nel 1630, assegnata ai Led\u00e0 - Carillo. La contea venne poi incorporata nel marchesato di Villarios, formato da Bonorva, Rebeccu e Semestene. Con l'abolizione del sistema fudale il paese venne riscattato nel 1839 agli Amat, che successero ai Led\u00e0 - Carrillo e che furono gli ultimi feudatari.\nSociet\u00e0.\nEvoluzione demografica.\nNel 1871 arriv\u00f2 ad essere l'11\u00ba comune della Sardegna per popolazione.\nEtnie e minoranze straniere.\nSecondo i dati ISTAT al 31 dicembre 2016 la popolazione straniera residente era di 41 persone pari al 1,2% della popolazione residente. La comunit\u00e0 straniera pi\u00f9 numerosa \u00e8 quella proveniente dalla Romania con 23 residenti pari al 56,1% di tutti gli stranieri presenti sul territorio. Le altre nazionalit\u00e0 maggiormente rappresentate in base alla loro percentuale sul totale della popolazione residente erano:\nTradizioni e folclore.\nFestivit\u00e0.\nFamoso in tutto il Logudoro il suo carnevale, considerato uno dei pi\u00f9 belli della Sardegna per i suoi carri allegorici costruiti dai ragazzi bonorvesi e per il numero di mascherate che circolano per il paese nei giorni del carnevale. Altro evento legato al carnevale bonorvese sono le Pariglie che si svolgono nel fine settimana dopo Marted\u00ec grasso,dove i migliori cavalieri di Bonorva si esibiscono in acrobazie a dorso di un cavallo.\nAd Agosto nel sabato che precede Ferragosto si svolge la sagra dello zichi che richiama migliaia di persone da tutta la Sardegna.\nIl 6 di Settembre si svolge la festa patronale che dura 3 giorni,ed organizzata dai cinquantenni, dove negli anni 2010 si sono esibiti cantanti di fama nazionale ed internazionale come Edoardo Bennato, Baby K con Clementino (rapper), Caparezza, Loredana Bert\u00e8 ed infine nel 2018 i Nomadi.\nAltre feste sono la festa camprestre di Santa Lucia il 1 Maggio che si svolge nell'omonima piana, la festa di Santa Vittoria,la festa di san Giovanni Battista il 24 Giugno, san Simeone il secondo finesettimana di Luglio, il 31 Luglio si svolge la festa della Madonna degli Angeli, ed infine il primo sabato di Ottobre si svolge la festa di Santa Barbara.\nCultura.\nIstruzione.\nPer quanto riguarda le scuole di tutti i gradi sono presenti un asilo nido,due scuola dell'infanzia, una scuola primaria,una scuola secondaria di primo grado, un liceo classico ed infine un istituto professionale per l'agricoltura situato nella piana di Santa Lucia a circa 6\u00a0km dal centro abitato.\nMusica.\nNel paese ha sede il coro \"Paulicu Mossa,\"che si esibisce periodicamente in brani della tradizione sarda in giro per la Sardegna e l'Italia.\nCucina.\nAnnoverato in tutta la Sardegna il suo pane tradizionale, lo Zichi.\nEconomia.\nArtigianato.\nTra le attivit\u00e0 pi\u00f9 tradizionali e rinomate vi sono quelle artigianali, che si distinguono per l'arte della tessitura, finalizzata alla produzione di tappeti e di arazzi, realizzati con telai orizzontali e caratterizzati da colori e da disegni ispirati sia dai modelli antichi sia dalle tendenze ed esigenze pi\u00f9 moderne.\nNella zona industriale sono presenti varie aziende operanti nel settore della produzione e lavorazione della plastica,nel settore dell'allumino e nel settore della produzione di materassi e nella produzione del pane tipico locale lo Zichi.\nAgricoltura.\nIn passato l'economia era basata sull'agricoltura,in particolar modo sulla produzione del Triticum nella fertile piana di Santa Lucia, a tal punto da venir denominata il granaio della Sardegna.\nSviluppati sono l'agricoltura e l'allevamento ovino, bovino e suino.\nSettore terziario.\nIl settore terziario si compone di una discreta rete distributiva e di servizi, tra i quali possiamo trovare quelli sociali come 2 Case di riposo, un poliambulatorio, una Banca di Sassari e un Banco di Sardegna,una posta, la caserma della compagnia dell'Arma dei Carabinieri con adiacenti gli alloggi, ed infine la caserma della Guardia Forestale.\nInfrastrutture e trasporti.\nStrade.\nIl collegamento del paese con il territorio circostante \u00e8 garantito principalmente dalla SP 43, che permette inoltre di raggiungere il vicino tracciato della SS 131 distante 1\u00a0km.\nFerrovie.\nBonorva \u00e8 servita dal 1880 dalla omonima stazione ferroviaria: situata nella periferia sud-ovest del paese e lungo la Dorsale Sarda, \u00e8 gestita da RFI ed \u00e8 servita dai treni di Trenitalia.\nSport.\nCiclismo.\nIn passato era presente una squadra di ciclismo denominata \"Santa Barbara.\"\nHa ospitato l'arrivo della prima tappa del Giro di Sardegna 2010 vinta da Francesco Gavazzi.\nCalcio.\nLa locale squadra di calcio, A.S.D. Polisportiva Bonorva, \u00e8 stata fondata nel 1960 i suoi colori sociali sono il bianco-rosso, e vanta come massima categoria raggiunta otto stagioni (la prima in Prima Categoria 1962/1963, l'ultima in Promozione 1970/1971) nel massimo livello regionale (di cui tre a girone unico). Nella stagione 2017-2018 partecipa al campionato di Promozione girone B.\nPallavolo.\n\u00c8 presente anche una squadra di pallavolo maschile: la Virtus Bonorva, avente come colori sociali il blu e il verde.\nCuriosit\u00e0.\nIl 12 agosto 2017, in concomitanza con la sagra dello zichi, si \u00e8 svolta la seconda edizione de \"su ballu tundu da record\", che ha visto la partecipazione di oltre 90 gruppi folk da tutta la Sardegna con oltre 620 ballerini, entrando cos\u00ec nel Guinness dei primati per su \"ballu tundu\" pi\u00f9 grande del mondo, superando il precedente record stanilito l'anno precedente sempre a Bonorva."}
{"id": "1618741", "revid": "2119867", "url": "https://it.wikipedia.org/wiki?curid=1618741", "title": "Monumenti di Ragusa", "text": "Nella sola Ibla sono presenti oltre cinquanta chiese. "}
{"id": "1618742", "revid": "123076097", "url": "https://it.wikipedia.org/wiki?curid=1618742", "title": "Cheap Trick (1977)", "text": "Cheap Trick \u00e8 il primo album in studio della rock band Cheap Trick, pubblicato nel 1977 e ripubblicato nel 1998 con l'aggiunta di 5 bonus track."}
{"id": "1618745", "revid": "117762187", "url": "https://it.wikipedia.org/wiki?curid=1618745", "title": "Phersu", "text": "Nelle pitture etrusche di alcune tombe di Tarquinia, e forse anche di Chiusi, tra varie scene sportive e giochi funebri, \u00e8 raffigurato uno strano personaggio mascherato denominato phersu. \"Phersu\" in \netrusco voleva dire \"maschera\" (il nome si evince dalla chiara iscrizione apposta in due casi accanto al personaggio), da cui deriva l'italiano \"persona\", attraverso il latino \"pers\u014dna\" \"maschera\", nel senso di \u00abapparato atto a far risuonare la voce\u00bb. La paretimologia del latino \"pers\u014dna\" da \"per\" \"attraverso\" e \"sonare\" \"suonare\" \u00e8 smentita dalla quantit\u00e0 breve della O del verbo latino \"sonare\".\nIconografia.\nNelle tombe tarquiniesi la figura in argomento si ritrova quattro volte. Nella Tomba degli \u00c0uguri (seconda met\u00e0 del VI secolo a.C.) il \"phersu\" \u00e8 riprodotto in due diverse scene. Sulla parete destra \u00e8 rappresentato un gruppo costituito da un individuo con maschera rossa barbata, corto giubbetto maculato, stretta fascia rossa ai lombi ed alto berretto a punta, che tiene al laccio un cane (molosso Caucausico o un animale antico di taglia ancora pi\u00f9 grande) che assale un condannato a morte. Quest'ultimo, con evidenti tracce di ferite sul corpo, ha la vista impedita da un sacco che gli avviluppa la testa e tenta di difendersi dagli attacchi del feroce animale con una clava che impugna con la mano destra. Sulla parete sinistra della tomba il personaggio mascherato, seppur con abbigliamento diverso, appare impegnato in una corsa con il capo rivolto all'indietro. &lt;br&gt;\nLa cruenta scena di combattimento sopra descritta si riconosce, nonostante il cattivo stato di conservazione della pittura, anche su una delle pareti della Tomba delle Olimpiadi (ultimo venticinquennio del VI secolo a.C.): in particolare sono visibili le teste del \"phersu\" e del prigioniero incappucciato che tiene in mano un'arma. &lt;br&gt;\nSulla parete sinistra della Tomba del Pulcinella (anni finali del VI secolo a.C.) e della Tomba del Gallo (inizi del IV secolo a.C.) il solito personaggio con maschera barbata \u00e8 invece rappresentato in scene di danza. &lt;br&gt;\nIl personaggio in argomento sarebbe inoltre raffigurato anche in alcune tombe di Chiusi: nella Tomba della Scimmia (prima met\u00e0 del V secolo a.C.), dove un piccolo \"phersu\" accompagna, suonando il flauto, la danza di un guerriero e forse anche nella Tomba del Montollo, oggi distrutta e le cui raffigurazioni ci sono giunte solo grazie alle riproduzioni ed alle descrizioni fornite dal Gori.&lt;br&gt;\nSu un'anfora del Pittore dei satiri danzanti, oggi a Karlsruhe, infine, \u00e8 rappresentato un \"phersu\" che danza con scudo e clava nodosa.\nIpotesi interpretative.\nSul \"phersu\" sono state avanzate varie ipotesi interpretative allo stato prive di riscontro oggettivo. Alcuni, come Giovanni Semerano, vi hanno visto una divinit\u00e0, un demone infernale in qualche modo collegato con la morte; altri, come Massimo Pallottino, pi\u00f9 semplicemente, un attore, una maschera. In effetti la circostanza che il \"phersu\", oltre che nella gara mortale sopra descritta, sia rappresentato anche in contesti del tutto non cruenti e segnatamente in scene di corsa e di danza farebbe propendere per una caratterizzazione generica del personaggio. &lt;br&gt;\nI glottologi comunque ritengono che dalla parola etrusca \"phersu\", nel senso di \"maschera\", derivi la parola latina \"persona\" nel suo significato originario di maschera teatrale. Vi sono invece forti dubbi che la parola etrusca sia, a sua volta, un adattamento del greco \"pr\u00f3sopon\" (volto, maschera).\nRapporto con gli spettacoli gladiatori.\nNella crudele scena di combattimento orchestrata dal \"phersu\" si \u00e8 ritenuto di vedere (in questo senso, Raymond Bloch) un'anticipazione dei giochi gladiatori romani che deriverebbero appunto dai giochi funebri dell'Etruria nel corso dei quali venivano offerti al defunto selvaggi combattimenti tra avversari che cercavano disperatamente di salvare le loro vite. Questa tesi sembrerebbe trovare conferma nello storico greco Nicola di Damasco (in Ateneo, \"Deipnosofisti\", IV, 153 fr.) secondo il quale i Romani mutuarono i giochi gladiatori dagli Etruschi."}
{"id": "1618753", "revid": "125017328", "url": "https://it.wikipedia.org/wiki?curid=1618753", "title": "Piedras Negras", "text": "Piedras Negras (\"Pietre Nere\" in spagnolo) \u00e8 il nome con cui sono conosciute le rovine di una citt\u00e0 della civilt\u00e0 Maya localizzata sulla riva nord del fiume Usumacinta nel dipartimento del Pet\u00e9n in Guatemala. Il nome originale della citt\u00e0 in lingua maya \u00e8 stato ritrovato su alcune iscrizioni ed era Yo'k'ib', che ha il significato di \"grande porta\", forse riferimento ad un vasto cenote, ora completamente essiccato.\nStoria.\nPiedras Negras sembra sia stata una citt\u00e0-stato indipendente per la maggior parte del periodo classico, anche se alleata con altri stati per un certo tempo e forse a volte pagando un tributo ad altri. Era alleata con Yaxchil\u00e1n, 40\u00a0km a nord del fiume. Le ceramiche mostrano che il sito \u00e8 stato abitato dalla met\u00e0 del VII secolo a.C. fino all'850 d.C.\nIl periodo scultoreo e architettonico pi\u00f9 interessante risale agli anni che vanno dal 608 d.C. fino all'810, sebbene secondo alcune testimonianze Piedras Negras fosse gi\u00e0 una citt\u00e0 di una certa importanza fin dal 400 d.C. L'arte della scultura del tardo periodo classico di questa citt\u00e0 \u00e8 considerata particolarmente raffinata. Il sito presenta due sale da ballo e diverse piazze; ci sono palazzi a volte e templi a piramide, compreso uno collegato a uno dei molti scavi sul luogo. Lungo le rive del fiume si trova un grande sasso che come emblema ha un glifo con incisa la parola Yo'ki'b rivolta verso il cielo.\nUna caratteristica unica dei monumenti di Piedras Negras \u00e8 la frequenza con cui ricorrono le \"firme degli artisti\". Singoli artisti sono stati identificati dall'uso ricorrente di certi glifi e altri rilievi sulle tavole. Prima che il luogo venisse abbandonato alcuni monnumenti furono deliberatamente danneggiati, anche le immagini e i glifi dei condottieri furono distrutti, ma non quelli relativi alle divinit\u00e0, cosa che suggerisce una rivolta o una conquista da parte di persone che conoscevano la lingua maya scritta.\nVedi: Itsamk'anahk II.\nStoria moderna del sito.\nIl sito fu esplorato, mappato e i suoi monumenti fotografati da Teoberto Maler alla fine del XIX secolo.\nUn progetto archeologico in questa citt\u00e0 \u00e8 stato condotto dalla universit\u00e0 University of Pennsylvania dal 1931 al 1939, sotto la direzione di J. Alden Mason e Linton Satterthwaite. Un altro lavoro archeologico fu portato avanti dal 1997 al 2000, diretto da Stephen Houston della Brigham Young University e Hector Escobedo della Universidad del Valle de Guatemala, con il permesso dell'Instituto de Antropolog\u00eda e Historia de Guatemala (IDAEH).\nLa studiosa dei maya Tatiana Proskouriakoff grazie al suo lavoro sui monumenti del sito fu la prima a decifrare i nomi e le date di una dinastia maya, una scoperta per l'interpretazione della scrittura maya. Prouskourikoff fu seppellita nel Gruppo F alla sua morte, avvenuta nel 1985.\nNel 2002 il World Monuments Fund stanzi\u00f2 100.000 dollari statunitensi per la conservazione di Piedras Negras. Oggi \u00e8 parte del Sierra del Lacandon parco nazionale del Guatemala."}
{"id": "1618757", "revid": "327773", "url": "https://it.wikipedia.org/wiki?curid=1618757", "title": "Pianoro delle Kerguelen", "text": "Il pianoro delle Kerguelen \u00e8 un pianoro oceanico e una grande provincia ignea dell'Oceano Indiano ed \u00e8 considerato un vero e proprio continente sommerso.\nGeografia.\n\u00c8 situato 3.000\u00a0km a sud-ovest dell'Australia e la sua superficie \u00e8 quasi tre volte quella del Giappone. Il pianoro si estende in acque profonde per pi\u00f9 di 2.200\u00a0km in direzione nord-ovest sud-est, grosso modo tra 30\u00b0 e 60\u00b0 gradi di latitudine sud e tra 70\u00b0 e 100\u00b0 di longitudine. Il pianoro \u00e8 stato formato dell'attivit\u00e0 di un punto caldo della crosta terrestre, in particolare dal punto caldo delle Kerguelen, il quale ha avuto origine da un pennacchio proveniente dal mantello terrestre sorto nel periodo iniziale della frattura di Gondwana, circa 130 milioni di anni fa. Una piccola parte del pianoro si trova al disopra del livello del mare, costituendo le isole Kerguelen, le isole Heard e McDonald. \u00c8 presente un vulcanismo intermittente residuale sulle isole Heard e sulle isole McDonald.\nStoria geologica.\nDal punto di vista geologico si ritiene che il pianoro delle Kerguelen sia di origine vulcanica e sia sorto circa 110 Ma (milioni di anni fa). La presenza di carbone e conglomerato di gneiss indica che per alcuni milioni di anni \u00e8 stato al di sopra del livello del mare e che circa 50 Ma presentava flora e fauna tropicale. Si ritiene pertanto che sia un microcontinente andato in subsidenza sotto il livello del mare circa 20 milioni di anni fa."}
{"id": "1618762", "revid": "287204", "url": "https://it.wikipedia.org/wiki?curid=1618762", "title": "Heinrich Dreser", "text": "Laureatosi ad Heidelberg, lavor\u00f2 presso numerosi laboratori ed insegn\u00f2 all'Universit\u00e0 di Bonn. Dreser, come capo del laboratorio farmacologico della Bayer, fu il responsabile del lancio dell'eroina, che riteneva essere un ottimo antidolorifico non assuefante da sostituirsi alla morfina. Convinto delle potenzialit\u00e0 dell'eroina come farmaco, Dreser all'inizio osteggi\u00f2 l'aspirina sintetizzata da Felix Hoffmann, suo sottoposto, nel 1897."}
{"id": "1618763", "revid": "6923", "url": "https://it.wikipedia.org/wiki?curid=1618763", "title": "Albert Spencer, VII conte Spencer", "text": "Biografia.\nInfanzia.\nNato a Londra, figlio di Charles Spencer, VI conte Spencer e di sua moglie, Margaret Baring, seconda figlia di Edward Baring, I barone Revelstoke.\nGiovinezza.\nDopo essere stato educato alla Harrow School ed al Trinity College, prest\u00f2 servizio nella Prima guerra mondiale come Capitano del Primo Reggimento di Guardie e fu attivo nella politica locale del Northamptonshire come membro del partito conservatore.\nMatrimonio.\nAlbert Spencer spos\u00f2 Lady Cynthia Hamilton, seconda figlia di James Hamilton, III duca di Abercorn, nel 1919 e la coppia ebbe due figli.\nConte Spencer.\nEgli apr\u00ec la propria residenza di famiglia, ad Althorp, al pubblico e divenne un rinomato conoscitore d'arte distinguendosi nell'amministrazione della Wallace Collection e divenendo membro della Royal School of Needlework. Egli era membro di entrambe le Society of Antiquaries of London e della Royal Society of Arts, e per otto anni negli anni '60 del XX secolo fu Avvocato del Consiglio d'Amministrazione del Victoria and Albert Museum. Fu attivo nell'esercito britannico per 43 anni, dal 1924.\nMorte.\nEgli mor\u00ec nella Casa di Cura di San Matteo a Northampton dopo una breve malattia. Gli succedette il figlio, Edward John Spencer, VIII conte Spencer, che fu il padre della Principessa Diana del Galles.\nDiscendenza.\nDal matrimonio tra Albert Spencer e Lady Cynthia Hamilton nacquero:"}
{"id": "1618766", "revid": "2233086", "url": "https://it.wikipedia.org/wiki?curid=1618766", "title": "Catanzaro", "text": "Catanzaro (, : , \"Catanzaru\" in dialetto catanzarese ) \u00e8 un comune italiano di abitanti, capoluogo dell'omonima provincia e della regione Calabria. \u00c8 il secondo comune della regione per popolazione.\nStorico capoluogo dell'antica provincia di Calabria Ultra per oltre duecento anni, la citt\u00e0 \u00e8 sede dell'Universit\u00e0 degli Studi \"Magna Gr\u00e6cia\", il secondo ateneo calabrese per numero di iscritti.\nCatanzaro era anticamente conosciuta come la \"Citt\u00e0 delle tre \"V\"\", riferite a tre caratteristiche distintive della citt\u00e0, ovvero:\nGeografia fisica.\nTerritorio.\nCatanzaro si affaccia sul golfo di Squillace, nel mar Ionio, dove secondo alcuni studiosi si trovava il porto del regno dei Feaci, nel quale, come racconta Omero nell'Odissea, Ulisse fu accolto e raccont\u00f2 la sua storia.\n\u00c8 conosciuta come la \"Citt\u00e0 tra due mari\", in quanto \u00e8 situata nell'istmo di Catanzaro, ovvero la striscia di terra pi\u00f9 stretta d'Italia, dove soli 30\u00a0km separano il mar Ionio dal mar Tirreno. Ci\u00f2 consente di vedere contemporaneamente, dai quartieri nord della citt\u00e0 in alcune giornate particolarmente limpide, i due mari e le isole Eolie. \u00c8 detta inoltre \"Citt\u00e0 dei tre colli\" corrispondenti ai tre colli rappresentati nello stemma civico che sono il colle di San Trifone (oggi San Rocco), il colle del Vescovato (oggi Piazza Duomo) e il colle del Castello (oggi San Giovanni).\nIl territorio comunale si estende dal mare fino all'altezza di 668 metri. La casa comunale sorge a 320\u00a0m. Comprende una zona costiera sul mar Ionio che ospita 8\u00a0km di spiaggia e un porto turistico; da qui il centro abitato risale la valle della Fiumarella (anticamente detta fiume Zaro), sede di un forte sviluppo urbanistico, fino ai i tre colli: del Vescovato, di San Trifone (o di San Rocco) e di San Giovanni (o del Castello) su cui sorge il centro storico della citt\u00e0 e che si ricollegano con la Sila verso Nord. Per la sua particolare orografia il territorio comunale \u00e8 bagnato dal mare, ma soggetto a fenomeni nevosi d'inverno.\nIdrografia.\nI corsi d'acqua principali sono il torrente Fiumarella (nel dialetto locale \"Hjiumareddha\", anticamente detto Zaro), nel quale confluisce il torrente Musofalo, il torrente Corace (anticamente detto Crotalo), il maggiore in termini di portata d'acqua e che delimita il confine comunale a sud, ed il torrente Alli, che delimita il confine comunale a nord. Per loro natura i corsi d'acqua sono a carattere torrentizio ed hanno una scarsa portata nella maggior parte dell'anno, mentre si gonfiano dopo le piogge.\nClima.\nIl clima di Catanzaro \u00e8 tipicamente mediterraneo, caratterizzato dalla presenza costante di fenomeni ventosi anche di forte intensit\u00e0 nei mesi primaverili ed autunnali.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +8,9\u00a0\u00b0C; quella del mese pi\u00f9 caldo, agosto, \u00e8 di +24,5\u00a0\u00b0C.\nIl clima, come detto, \u00e8 segnato dalla presenza del vento, costante e anche di forte intensit\u00e0, soprattutto nei mesi primaverili ed autunnali. L'intensit\u00e0 media annuale \u00e8 di circa 4 nodi con picchi che sfiorano la media di 6 nodi nei mesi di aprile e maggio caratterizzati da forti venti di scirocco e libeccio.\nLe precipitazioni medie annue si aggirano sui 1.000\u00a0mm e si distribuiscono mediamente in 87 giorni, con un prolungato minimo estivo e un picco tra l'autunno e l'inverno.\nStoria.\nEt\u00e0 antica.\nAlcune ipotesi fanno risalire l'origine di Catanzaro ad un'antica colonia greca nel luogo che in seguito divenne l'antica \"Scolacium\", oppure ritengono che sia sorta sulle rovine dell'antica citt\u00e0 di \"Trischines\". Altre ipotesi pi\u00f9 accreditate individuano la fondazione da alcuni insediamenti posti in ordine sparso nella zona dell'attuale Catanzaro Marina, Tiriolo (anticamente Teura), Santa Maria di Catanzaro, sul colle Trivon\u00e0 (Trischines) e lungo la valle del Corace che formavano l'antica \"Terra dei Feaci\". E proprio alla foce del torrente, secondo la leggenda, Ulisse fond\u00f2 l'antica Skilletion.\nNel 2008, durante gli scavi per la costruzione della cittadella della regione Calabria nel quartiere Germaneto, lungo la valle del Corace, sono stati portati alla luce reperti ricollegabili a una necropoli greca del V secolo a.C. e a un antico centro romano, i quali testimoniano la presenza di antichi insediamenti lungo la valle del Corace. Al 2019 risale invece il ritrovamento di reperti rivenuti contestualmente ai lavori per la nuova Metropolitana. Dai ritrovamenti archeologici emerge che l'attuale territorio comunale era compreso nell'area abitata fin dall'et\u00e0 del ferro dalla popolazione dei \"Vituli\", cos\u00ec chiamati perch\u00e9 adoratori del simulacro del vitello, che i greci ribattezzarono \"Italoi\" (adoratori del vitello) e governati dal famoso re Italo (dal quale in seguito prese il nome tutta la penisola italiana), fratello di Dardano progenitore dei troiani.\nEt\u00e0 medievale.\nSecondo la leggenda due condottieri bizantini, Cattaro e Zaro, condussero le popolazioni rivierasche della citt\u00e0 magno-greca di \"Skilletion\" o \"Skillakion\", corrispondente alla romana \"Scolacium\" (nei pressi dell'odierno quartiere Lido), prima sullo Zarapotamo (oggi Santa Maria) poi successivamente sul Trivon\u00e0, in una fortezza militare (secondo alcune ipotesi gi\u00e0 esistente da qualche secolo nel luogo che attualmente \u00e8 il quartiere che porta il nome di Grec\u00eca). La scelta territoriale sarebbe stata legata alle continue incursioni saracene, che spinsero a spostare l'abitato in zone pi\u00f9 elevate. Tale fondazione \u00e8 attribuita tradizionalmente alla seconda met\u00e0 del IX secolo, per decisione del generale bizantino Niceforo Foca il vecchio, dal quale avrebbe inizialmente preso il nome di \"Rocca di Niceforo\".\nIl passaggio da fortezza a centro urbano vero e proprio avvenne ad opera del generale Flagizio che avvi\u00f2 la costruzione di una cittadella, di un recinto fortificato e infine la sistemazione di cisterne e provviste di grani. Potenziato dall'accentramento di popolazione, prese forma urbana ed in seguito fu incastellato e assunse la denominazione di \"Katantz\u00e1rion\", con il permesso dell'Imperatore ottenuto da Flagizio. Secondo alcune ipotesi, proprio da questo periodo che vide lo sviluppo di officine per la lavorazione della seta importata dall'oriente e delle coltivazioni di gelso, deriva il nome attuale della citt\u00e0 dal termine greco \"Katartarioi\", ovvero filatori di seta. Tuttavia l'etimologia pi\u00f9 probabile, ipotizzata dal linguista locale Giovanni Alessio e avvalorata dal collega tedesco Gerhard Rohlfs, suggerisce la fusione tra due componenti, la prima greca (\"k\u00e1ta\", ossia \"sotto\") e la seconda dialettale calabrese (\"anz\u00e0ru\", probabile arabismo significante \"[il] pianoro\"), con evidente riferimento alla posizione geografica del centro storico.\nAgli inizi del X secolo la citt\u00e0 bizantina fu infatti occupata dai Saraceni, che vi fondarono un emirato e prese il nome arabo di \"Qatansar\". La presenza araba \u00e8 testimoniata dai ritrovamenti ottocenteschi di una necropoli che restitu\u00ec oggetti con iscrizioni arabe.\nDurante il periodo Arabo la citt\u00e0 si ribell\u00f2 pi\u00f9 volte. Nel 929 a seguito di una nuova rivolta e del rifiuto di pagare i tributi, Catanzaro venne duramente saccheggiata dal generale saraceno Al-Mahdi.\nIntorno al 1000 Catanzaro si ribell\u00f2 al dominio saraceno, tornando per un breve periodo nuovamente sotto controllo bizantino. Nel 1069 fu l'ultima citt\u00e0 calabrese, dopo mesi di resistenza, a cadere sotto l'assedio dei Normanni di Roberto il Guiscardo che eressero il Castello Normanno, e la citt\u00e0 fu feudo della famiglia Altavilla con il conte Rodolfo (\u2020 1098), figlio di Goffredo d'Altavilla. In quest'epoca conobbe la fioritura delle arti e dei mestieri, e in particolare la lavorazione della seta, con scambi commerciali sia con le altre regioni d'Italia che con i paesi orientali ed europei.\nPer farne un centro di dominio, i Normanni l'elessero a Contea, conferendola a Ugone Falluc e alla sua discendenza, per passare poi sotto il controllo di un ramo cadetto degli Altavilla con Rao (Radulfo) da Loritello. Alla met\u00e0 del XIII secolo in pieno periodo svevo, la citt\u00e0 fu feudo delle famiglia Ruffo che ebbe nel calabrese Pietro I, grande marescalco di Federico II, il primo dei Conti Ruffo di Catanzaro \"Dei Gratia Comes Catanzarii\". Da questi perduta nelle sue lotte contro Manfredi, la citt\u00e0 ritorn\u00f2 ai Ruffo quando Carlo I d'Angi\u00f2 la don\u00f2 al secondo Pietro Ruffo, pronipote del precedente, suo generale nella guerra del Vespro. Per quattordici anni, ad opera del Re Ladislao, rimase nel demanio regio.\nEt\u00e0 moderna.\nNel 1420, la citt\u00e0 ritorn\u00f2 a Nicol\u00f2 Ruffo. Ultima Ruffo fu Enrichetta, figlia di Nicol\u00f2, che and\u00f2 sposa ad Antonio Centelles. In seguito alla ribellione di costui che foment\u00f2 le plebi rurali, Alfonso I ne fece di nuovo una citt\u00e0 demaniale. Per cui pochi anni dopo, nel 1460, si accese una nuova guerra durante la quale Catanzaro trucid\u00f2 i partigiani di Centelles, il quale, per sopprimere la rivolta della popolazione, fece appiccare un incendio che distrusse l'allora quartiere Paradiso, che da quel momento in poi prese il nome di Case Arse.\nRitornata la pace, la citt\u00e0 ebbe concessi nuovi privilegi che favorirono enormemente l'affermarsi della sua industria della seta, per cui i suoi damaschi andavano noti in tutta Europa. Nel 1519, in virt\u00f9 della radicata tradizione serica, Carlo V concesse l'istituzione del Consolato dell'arte della seta, il cui statuto originale, scritto in italiano, \u00e8 conservato presso la biblioteca della Camera di commercio della citt\u00e0. Da quel tempo, Catanzaro acquista sempre pi\u00f9 l'aspetto e l'importanza di quieta citt\u00e0 aristocratica ed artigianale. Tuttavia questa condizione le conferisce l'energia di comportarsi eroicamente, nel 1528, e di resistere all'assedio posto dai francesi, meritandosi da Carlo V il titolo di \"Magnifica et Fidelissima\" e l'autorizzazione a fregiare il proprio stemma con l'aquila imperiale.\nL'importanza economica, ma soprattutto militare port\u00f2, pochi anni dopo, nel 1593, la citt\u00e0 ad essere nominata capoluogo della provincia Calabria Ulteriore.\nEt\u00e0 contemporanea.\nLa citt\u00e0 detenne il ruolo di capoluogo della Calabria Ulteriore per oltre 220 anni, fino al 1816, anno in cui avvenne la divisione amministrativa della provincia.\nNell'Ottocento, Catanzaro ebbe un ruolo rilevante nei moti risorgimentali, giacch\u00e9 in citt\u00e0 fu fervente l'attivit\u00e0 della Carboneria. Il 31 agosto 1860, Catanzaro accolse i garibaldini guidati da Nino Bixio.\nNell'estate del 1943 le forze alleate bombardarono la citt\u00e0 in alcuni suoi punti strategici, radendo al suolo una consistente porzione del centro storico e parte del suo patrimonio architettonico storico.\nNel 1950, in seguito all'introduzione delle regioni nell'ordinamento giuridico italiano con l'entrata in vigore della Costituzione della Repubblica Italiana, datata 1 gennaio 1948, si scaten\u00f2 una dura rivolta interna alla citt\u00e0, che prese il nome di quattro giornate di Catanzaro. La mobilitazione fu causata dal fermento intorno all'elezione del nuovo capoluogo di regione. La citt\u00e0 fu nominata capoluogo della regione Calabria nel 1970, a testimonianza della sua importanza per tutto il territorio regionale e anche per una peculiare questione di centralit\u00e0. La decisione, questa volta, caus\u00f2 la mobilitazione dell'altra citt\u00e0 designata a ricoprire il ruolo, Reggio Calabria.\nNel 1992 (con d.lgs. 6 marzo 1992, n. 249 e d.lgs. 6 marzo 1992, n. 253) furono istituite le province di Crotone e di Vibo Valentia, ripartendo il territorio della Provincia di Catanzaro e ridimensionandolo di circa la met\u00e0 della sua superficie.\nSimboli.\nL'elemento centrale dello stemma della citt\u00e0 \u00e8 l'aquila imperiale accordata da Carlo V nel 1528, in seguito alla resistenza offerta dai catanzaresi contro il francese Odet de Foix de Lautrec, che voleva conquistare la Calabria; lo stemma \u00e8 completato da uno scudo che riproduce i tre colli su cui si erge la citt\u00e0 e da un nastro azzurro, stretto dal becco dell'aquila, su cui \u00e8 riportato il motto \"Sanguinis effusione\" (\"con spargimento di sangue, ottenuta \u00e8 sottinteso\"), motivato dalle perdite riportate in varie battaglie dai combattenti catanzaresi.\nMonumenti e luoghi d'interesse.\nArchitetture religiose.\nSul territorio comunale di Catanzaro sono ubicate circa sessanta chiese, di cui 34 parrocchiali. Ben 16 sono localizzate entro i confini della citt\u00e0 vecchia. Le principali sono la Cattedrale metropolitana di Santa Maria Assunta, la Basilica dell'Immacolata Concezione e la Chiesa del Santissimo Rosario.\nIl Duomo della citt\u00e0 sorge nel sito della prima cattedrale, eretta nel 1121 in epoca normanna e dedicata a Santa Maria Assunta e agli Apostoli Pietro e Paolo. La chiesa venne fortemente rimaneggiata nel 1511 con una facciata rinascimentale, che croll\u00f2 a causa del terremoto del 1638. Danneggiata dai bombardamenti nell'agosto del 1943, che provocarono in particolar modo il crollo del transetto sinistro e il danneggiamento del campanile, venne completamente stravolta nel dopoguerra. I lavori di ricostruzione post bellica terminarono nel 1960.\nLa Basilica dell'Immacolata \u00e8 un luogo ricco di spiritualit\u00e0 ed estremamente importante per la cittadinanza, tanto da essere considerato spesso il principale luogo di culto della citt\u00e0. \u00c8 dedicata alla patrona della citt\u00e0 dei tre colli; era sorta inizialmente come chiesa dedicata alla Trinit\u00e0 nel 1254. Rimaneggiata tra il 1750 e il 1763 con l'aggiunta delle navate laterali e la cupola. Tra il 1783 e il 1833 svolse le funzioni di cattedrale, essendo stato il Duomo danneggiato dal terremoto. La facciata venne ricostruita nel 1913 e venne rimaneggiato anche il campanile. Ha tre navate con cappelle gentilizie e transetto. Nel settembre del 1954 papa Pio XII la elev\u00f2 alla dignit\u00e0 di basilica minore, mentre nel 1998 le viene attribuito il titolo di Santuario Mariano Diocesano.\nLa chiesa del Santissimo Rosario sorge alle spalle della cattedrale e presenta una facciata rinascimentale e interno a navata unica, coperta da volta a botte lunettata, con transetto e quattro cappelle per lato; all'incrocio tra navata e transetto si eleva una cupola priva di tamburo. La costruzione risale al XV o XVI secolo, con numerosi rifacimenti, dovuti ai danni dei terremoti del 1638, del 1783 e del 1832, dopo il quale era rimasta chiusa fino al 1891. \u00c8 annessa la Congrega del XVII secolo con intagli lignei e stucchi.\nIl luogo di culto esistente pi\u00f9 antico della citt\u00e0 \u00e8 tradizionalmente riconosciuto nella chiesa di Sant'Omobono, eretta probabilmente a cavallo fra il XI e il XII secolo, che potrebbe esser stata edificata sopra i resti di un antichissimo tempio del sole. Tuttavia, la prima struttura del Santuario di Santa Maria del Mezzogiorno risalirebbe al IX secolo.\nArchitetture civili.\nLe principali architetture civili della citt\u00e0 sono ubicate entro il perimetro del centro storico. In tal senso, il patrimonio architettonico di Catanzaro \u00e8 composto da numerosi palazzi signorili, il cui passato \u00e8 riconducibile principalmente a famiglie nobiliari del luogo, che ne favorirono l'edificazione a scopo abitativo privato, e dalle quali prendono il nome: tra questi, Palazzo Doria, Palazzo Ferrari-De Riso, Palazzo Anania, Palazzo Rocca-Grimaldi, Palazzo Gironda-Veraldi. Presso Palazzo Ruggero-Raffaelli aveva anticamente sede il convento dei Padri Minimi di San Francesco di Paola.\nLa maggior parte \u00e8 sita negli antichi rioni del centro storico, altri hanno sede lungo Corso Mazzini e si caratterizzano per i loro saloni affrescati sfarzosamente, i dettagli decorativi che adornano i vari ambienti e le ampie corti centrali. Alcuni, come Palazzo Menichini, risentono ancora dei danni provocati dai bombardamenti che colpirono la citt\u00e0 durante la seconda guerra mondiale, nel 1943. Altri invece sono considerati veri e propri simboli di Catanzaro, come Palazzo Fazzari, uno dei maggiori esempi di architettura eclettica in Calabria.\nSull'area di Piazza Prefettura, oltre alla Basilica dell'Immacolata, affacciano i prospetti di tre importanti edifici; un tempo vi sorgeva lo storico teatro comunale, demolito nel 1938, sul cui suolo verr\u00e0 edificato in seguito il palazzo delle poste, sulle cui pareti \u00e8 incastonato un murale dell'artista locale Mimmo Rotella, rappresentativo del macrocosmo delle telecomunicazioni. Vi si affacciano anche Palazzo di vetro, sede della provincia, edificato negli anni sessanta su progetto dell'architetto Saul Greco, e l'edificio che tra questi pu\u00f2 annoverare una maggior tradizione storica e un maggior pregio architettonico: il palazzo della Prefettura, ex sede degli uffici dell'Amministrazione provinciale.\nI palazzi di rappresentanza istituzionale della citt\u00e0 sono: Palazzo De Nobili, situato nella zona sud-est del centro storico, sede dell'Amministrazione comunale dal 1863, Palazzo Grimaldi-Montuori, sede della camera di commercio, che affaccia su Corso Mazzini, e Palazzo degli Itali, moderno complesso architettonico che ospita i lavori della Giunta regionale della Calabria (localizzato nel quartiere Germaneto, alla periferia ovest della citt\u00e0) a partire dal 2016, allorquando gli uffici furono spostati dall'ex sede, Palazzo Alemanni, ubicato nella zona antica della citt\u00e0.\nArchitetture militari.\nFin dalla sua fondazione la citt\u00e0 fu costruita con precisi scopi difensivi, capace di resistere a lunghi assedi. Era una citt\u00e0 fortezza dotata di torri, bastioni, porte civiche e racchiusa in una cinta muraria di circa 7\u00a0km.\nL'impianto difensivo era di tipo complesso, la citt\u00e0 era difesa dalla sua stessa posizione, accerchiata da profonde e ripide valli ed inoltre in prossimit\u00e0 delle mura c'erano fossati e trincee fortificate. In realt\u00e0 la struttura difensiva iniziava fin dalla costa, infatti sulle colline che fiancheggiano la valle dove oggi sorgono i quartieri Sala, Santa Maria e Lido, erano costruite un susseguirsi di torri d'avvistamento fino alla costa, una delle quali \u00e8 ancora visibile sulle colline del quartiere Aranceto.\nLe porte di accesso erano 6:\nIn posizione rialzata rispetto al resto dell'antica citt\u00e0, sul colle del Castello fu costruito il Castello Normanno o d'Altavilla, oggi complesso monumentale San Giovanni, sotto il quale erano costruiti lunghi cunicoli sotterranei, i quali possono essere visitati ancora oggi.\nAltro.\nI principali monumenti della citt\u00e0 sono:\nCatanzaro \u00e8 definita la \"\"citt\u00e0 dei ponti\" in ragione dei numerosi viadotti che collegano i quartieri centrali e settentrionali dell'abitato. Fra questi, quelli caratterizzati da un maggior pregio architettonico e di rilevanza storica sono:\nSiti archeologici.\nDurante i lavori per la costruzione delle fondamenta della Cittadella della regione Calabria, nel quartiere Germaneto, sono stati rinvenuti importanti reperti archeologici risalenti ai periodi greco e romano, che testimoniano la presenza di villaggi sparsi lungo tutta la valle del Corace appartamenti alla parte settentrionale dell'antica Scolacium. Proprio nella storia dell'antica citt\u00e0 di \"Minerva Scolacium\"\" \u00e8 radicata l'origine del capoluogo calabrese.\nIl parco archeologico di Scolacium si trova nella frazione di Roccelletta, nel comune di Borgia, localit\u00e0 tuttavia completamente conurbata con il quartiere marinaro del comune di Catanzaro. Reperti sono stati recuperati anche nel quartiere di Santa Maria di Catanzaro. Dell'abitato preromano rimangono parte delle strade lastricate, degli acquedotti, dei mausolei, di altri impianti sepolcrali, della basilica, di un impianto termale ma soprattutto del teatro, il quale poggia naturalmente pendio di una collina.\nIl parco archeologico \u00e8 anche teatro di importanti eventi, come ad esempio \"Intersezioni\", rassegna di arte contemporanea che si svolse fino ai primi anni duemiladieci e coinvolgeva artisti di fama internazionale, e il festival musicale, di danza e teatro \"Armonie d'arte festival\".\nAree naturali.\nCatanzaro, secondo l'indagine \"Ecosistema urbano\" di Legambiente e Ambiente Italia del 2018, occupa la ventunesima posizione in Italia su 107 capoluoghi di provincia per quanto riguarda il verde urbano, con 52,90\u00a0m\u00b2 di verde per abitante.\nIl Parco della Biodiversit\u00e0 mediterranea \u00e8 il principale polmone verde della citt\u00e0, sito nella zona nord. Inaugurato nel 2004, ha una superficie complessiva di 13 ettari. Ospita strutture sportive, ludiche, servizi e il Centro di recupero per gli animali selvatici (CRAS). \u00c8 anche un importante presidio culturale, ospitando il Museo storico militare Brigata Catanzaro e il Parco Internazionale della Scultura. Corredata al parco \u00e8 la Valle dei Mulini, un ampio percorso naturalistico di 48 ettari. Il Parco della Biodiversit\u00e0, in un reportage del 2019, \u00e8 stato annoverato fra i dieci parchi artistici pi\u00f9 belli d'Italia dal quotidiano \"la Repubblica\".\nVilla Margherita, conosciuta anche come villa Trieste, \u00e8 il giardino storico e villa comunale della citt\u00e0, ubicata nel centro storico. Fu realizzata a partire dal 1878 e inaugurata da re Umberto I nel 1881, occasione in cui fu dedicata alla consorte, la regina Margherita di Savoia. Al suo interno ospita i busti marmorei di alcuni fra i principali sindaci della citt\u00e0, il Museo archeologico numismatico provinciale e la Biblioteca comunale Filippo De Nobili.\nLa pineta di Giovino sorge sul litorale costiero catanzarese, nei pressi del quartiere Lido. \u00c8 un grande polmone verde, attrezzato per lo svolgimento di sport all'aria aperta, che prende il nome di \"parco costiero di Giovino\", che costeggia il lungomare dell'omonimo abitato. Nello zona non soggetta a processi di urbanizzazione sorge invece l'oasi naturalistica delle dune di Giovino, un'ampia zona dalla superficie di 12 ettari in cui trovano l'ideale habitat di sviluppo piante rare.\nParco Gaslini \u00e8 il principale parco urbano del quartiere Lido. \u00c8 stato inaugurato nel 2017 ed \u00e8 il risultato della bonifica e della riqualificazione di un'area industriale dismessa, da cui prende il nome.\nIl bosco \"Li Comuni\", conosciuto anche come pineta di Siano, \u00e8 un'oasi naturalistica di 700 ettari che sorge nei boschi dell'omonimo quartiere della citt\u00e0. Al suo interno ospita un'importante variet\u00e0 faunistica e floristica, tipica della macchia mediterranea. All'interno del parco vi sono inoltre numerosi percorsi sportivi ed escursionistici.\nSociet\u00e0.\nEvoluzione demografica.\nPopolazione storica (migliaia)\nEtnie e minoranze straniere.\nI cittadini stranieri residenti a Catanzaro sono 3.220, cos\u00ec suddivisi per nazionalit\u00e0 (sono indicati solo i dati superiori alle 100 unit\u00e0):\nLingue e dialetti.\nIl dialetto catanzarese \u00e8 di tipo siciliano, distinguendosi sia da quello cosentino (di tipo napoletano), sia dal dialetto reggino, anch'esso di tipo siciliano ma con maggiore influenza greca.\nProprio per la sua posizione centrale, l'istmo di Catanzaro, fa da linea di demarcazione tra queste due aree presentando una forma linguistica con caratteristiche autonome e nello stesso tempo influenzata da entrambe. Per quanto riguarda la pronuncia l'eredit\u00e0 lasciata dal greco \u00e8 evidente nella pronuncia aspirata della lettera \"f\" accompagnata dalle vocali che trasformano ad esempio \"fi\" in \"hi\" e quindi \"fiato\" in \"hiatu\", mentre dal latino la pronuncia marcata delle lettere \"t\",\"d\" e \"p\" (molto simile al sardo) e la presenza della lettera \"u\" in chiusura di parola in sostituzione della \"o\" esempio \"torno\" si trasforma in \"tornu\". Molto utilizzata tra la popolazione cittadina l'espressione dialettale \"Jamma Ja\" a scopo esortativo, equivalente alle espressioni imperative \"avanti!\" - \"andiamo!\".\nTradizioni e folclore.\nIl culto di San Vitaliano da Capua venne introdotto, con la traslazione delle reliquie del santo, giunte dal santuario di Montevergine e da Benevento, in un'apposita cappella della cattedrale voluta dal conte Pietro Ruffo nel 1311. Dopo la rovina della cappella le reliquie furono trasferite ufficialmente dal vescovo Nicol\u00f2 Orazio nel 1583. Secondo la tradizione dal suo sepolcro sarebbe trasudato un liquido miracoloso detto \"manna\".\nIl santo \u00e8 ricordato il 16 luglio, in ricordo probabilmente della prima traslazione delle reliquie, ma viene celebrato a Catanzaro anche in occasione della domenica \"in albis\". Nel 1922 fu celebrato solennemente il settimo centenario dell'arrivo delle reliquie.\nIl culto della Madonna di Porto Salvo ha origini antiche e la festa della protettrice dei pescatori e dei caduti del mare \u00e8 una ricorrenza molto sentita soprattutto a Catanzaro Lido. La statua della Madonna \u00e8 portata in processione su un grande peschereccio al cui seguito vi sono centinaia di barche addobbate a festa.\nIl capoluogo calabrese \u00e8 una citt\u00e0 ricca di tradizioni folkloristiche che si sono conservate a lungo nel corso dei secoli e che trovano occasione di riemergere in momenti particolari della vita catanzarese. Tutto ci\u00f2 non \u00e8 nient'altro che l'eredit\u00e0 lasciata dalle tante popolazioni che si sono succedute nell'insediamento del territorio, influenzandone vistosamente la cultura e lasciando tracce ben visibili ancora oggi.\nLa Naca \u00e8 l'evento principe della settimana santa e uno dei pi\u00f9 attesi in citt\u00e0 durante tutto l'anno. \u00c8 una caratteristica processione del venerd\u00ec santo le cui origini si fanno risalire al medioevo che ogni anno richiama centinaia di fedeli provenienti anche dalla provincia.\nIstituzioni, enti e associazioni.\nCatanzaro, fregiandosi del ruolo di capoluogo di regione, \u00e8 sede di molti enti, istituzioni e associazioni. La citt\u00e0 accoglie la Giunta regionale della Calabria, che ha sede nel nuovo complesso sito nel quartiere Germaneto ed inaugurato nel 2015 e tutte le istituzioni di valenza regionale.\nNell'ambito delle forze di Polizia, sono presenti a Catanzaro la Polizia Scientifica, il centro operativo Direzione Investigativa Antimafia (DIA) e il comando regionale della Guardia di Finanza. La citt\u00e0 dispone di un carcere minorile, che ha sede nel quartiere Stadio, e di un carcere sito nel quartiere Siano.\nEssendo capoluogo dell'omonima provincia e della regione Calabria, Catanzaro ospita, nel comparto della Pubblica amministrazione, le varie sedi regionali della protezione civile, nel quartiere Germaneto, dell'Inps, dell'Inail e, nel quartiere marinaro, dell'Ufficio scolastico regionale. \u00c8 sede anche della direzione regionale dell'Agenzia delle entrate. La direzione regionale del Ministero del Lavoro, invece, \u00e8 allocata a Reggio Calabria.\nNell'ambito della magistratura, la Corte d'appello di Catanzaro \u00e8 la principale della regione, la pi\u00f9 antica e prestigiosa. Fu inaugurata nel 1809 con decreto 29 maggio 1809 n. 381 da parte del re Gioacchino Murat. Nel 1817, dopo la restaurazione Borbonica assunse la denominazione di Gran Corte Civile per volere di re Ferdinando I. L'antica e definitiva denominazione fu ripristinata dopo l'unit\u00e0 d'Italia con decreto del 17 febbraio 1861 da parte di Eugenio Emanuele di Savoia-Villafranca. Precedentemente gi\u00e0 dal 1606 esisteva a Catanzaro la Regia Udienza con sentenza del consiglio Collaterale che vi stabil\u00ec definitivamente la sua sede il 6 aprile 1606 proclamando che \"la Regia Udienza non dovevasi pi\u00f9 muovere da Cathanzario e che in perpetuum vi Rimanesse\". Dagli anni venti del Novecento la sede della Corte d'appello \u00e8 il Palazzo \"Salvatore Blasco\"; negli anni dieci del nuovo millennio \u00e8 stato inaugurato il nuovo tribunale, Palazzo \"Francesco Ferlaino\", in prossimit\u00e0 del primo.\nSui tre colli hanno sede importanti istituzioni religiose. Un esempio \u00e8 rappresentato dal seminario arcivescovile liceale, fondato nel 1567. Catanzaro \u00e8 inoltre sede arcivescovile dell'arcidiocesi di Catanzaro-Squillace.\nL'Azienda ospedaliera \"Pugliese-Ciaccio\" coordina il presidio ospedaliero \"Pugliese\", uno dei pi\u00f9 grandi e importanti della regione, e il presidio ospedaliero \"Ciaccio\". Un altro ospedale, sito nel quartiere Pontepiccolo \u00e8 il \"Sant'Anna Hospital\" alla quale si aggiungono la casa di cura \"Villa del Sole\" e il Centro Medico Diagnostico Igea - Villa Serena.\nQualit\u00e0 della vita.\nSecondo la classifica generale per la \"Qualit\u00e0 della vita 2019\" stilata da \"Il Sole 24 ORE\", Catanzaro occupa la posizione 85 su 107 province, prima fra le calabresi, con 445,2 punti totali. All'interno di questo dato complessivo, la macroarea in cui occupa la miglior posizione in classifica \u00e8 \"Demografia e societ\u00e0\" (52\u00ba posto), mentre quella in cui occupa la posizione peggiore \u00e8 \"Ricchezza e consumi\" (97\u00b0). Nel totale ha guadagnato 3 posizioni rispetto alla classifica stilata nel 2018.\nL'indagine \"Ecosistema urbano\" di Legambiente e Ambiente Italia, afferente al 2018, premia invece Catanzaro, che si classifica al 31\u00ba posto, con un guadagno complessivo di 11 posizioni rispetto all'anno precedente, con un punteggio del 59,36%. L'indicatore migliore \u00e8 \"Incidenti stradali\" (2\u00ba posto), quello peggiore \"Isole pedonali\" (99\u00b0).\nNella classifica sulla \"Qualit\u00e0 della vita 2019\" di Italia Oggi e Universit\u00e0 \"La Sapienza\", Catanzaro occupa l'80\u00ba posto, attestandosi come quarta provincia del Sud Italia dopo Potenza, Matera e Benevento. Nel sistema salute Catanzaro occupa il secondo posto a livello nazionale.\nCultura.\nIstruzione.\nBiblioteche.\nLe biblioteche presenti sul territorio comunale sono:\nDispongono di relativi sistemi bibliotecari anche l'Universit\u00e0 Magna Gr\u00e6cia e l'Accademia di belle arti.\nRicerca.\nLa citt\u00e0 ospitava l'Istituto regionale ricerca educativa (IRRE), che si occupava di ricerca pedagogica e conduceva progetti di sperimentazione in campo educativo. A partire dal 2007 gli IRRE sono stati soppressi per essere assorbiti in una Agenzia nazionale per lo sviluppo dell'autonomia scolastica.\nUniversit\u00e0 e accademie.\nLe istituzioni universitarie che hanno sede in citt\u00e0 sono:\nMusei.\nLe principali istituzioni museali della citt\u00e0 sono:\nMedia.\nStampa.\nLe testate giornalistiche con sede a Catanzaro sono:\nAltre testate regionali con sedi distaccate a Catanzaro sono:\nTelevisione.\nCatanzaro \u00e8 sede di emittenti televisive regionali terrestri e satellitari, le prime delle quali, RTC-Telecalabria nel 1976, e Telespazio TV pochi mesi dopo, furono fondate dall'imprenditore di origini siciliane Tony Boemi, che focalizz\u00f2 i suoi sforzi sulla seconda. A quest'ultimo gruppo \u00e8 legata Telespazio Studio 3. Completa il panorama delle tv locali Infospazio Tv.\nCalabria Channel \u00e8 invece un'emittente satellitare, sul canale 875 di Sky con copertura internazionale che comprende tutti gli Stati europei e i Paesi extra europei che si affacciano sul Mediterraneo.\nArte.\nSulla base di questo testo, si ritiene che l'arte della seta sia stata introdotta a Catanzaro nel 1072, da una casta di Orientali che abitava la citt\u00e0.\nSecondo una tradizione catanzarese, sia il gelso che il baco sarebbero stati introdotti in Europa, proprio in quel secolo che vide la nascita della citt\u00e0, infatti una recente ipotesi fa derivare il nome stesso della citt\u00e0 dal termine \"Katartarioi\" ovvero \"filatori di seta\".\n\u00c8 certo che i primi centri europei dove si lavor\u00f2 la seta, tra la fine del IX e i primi anni del X secolo d.C., sono italiani, per l'esattezza Catanzaro e Palermo. La spiegazione \u00e8 abbastanza intuitiva: la prima era sotto il dominio dei bizantini, mentre la seconda era araba e, quindi, tutte e due strettamente legate a culture orientali allora molto forti.\nAgli inizi del Quattrocento, sotto il dominio Aragonese si ebbe un ulteriore periodo di sviluppo, dovuto all'antica tradizione della lavorazione e del commercio della seta. Nel 1519 Re Carlo V \"riconosce\" il Consolato dell'arte della Seta, anche se gli \"Statuti dell'Arte della Seta\" a noi pervenuti sono dell'8 maggio 1568, \u00e8 certo che a Catanzaro l'arte della seta era gi\u00e0 florida in tempi precedenti, infatti alcuni artigiani furono chiamati in Sicilia (a Palermo nel 1432 e a Messina nel 1468) per insegnare l'arte del velluto, e in Francia (a Lione nel 1466 e Tours nel 1470) quando il re Luigi XI decise di istituire nei propri domini la manifattura della seta, dove comparve il primo telaio meccanizzato attribuito a \"Giovanni il Calabrese\".\nGrande importanza ebbero gli ebrei, ma quando vennero banditi da tutti i territori dominati dalla Spagna, anche la tradizione manifatturiera declin\u00f2, in quanto opera prevalentemente di questa popolazione. Ne resta traccia nel quartiere tuttora chiamato Filanda, dove anticamente erano ubicati i laboratori per la tessitura e la filatura della seta.\nTeatro.\nLa tradizione teatrale della citt\u00e0 risale al tardo Seicento quando in occasione della nascita dell'erede al trono spagnolo, ci furono quasi due mesi di rappresentazioni che animarono piazza San Giovanni. Le attivit\u00e0 teatrali si continuarono a svolgere nelle piazze cittadine e in un piccolo teatro in piazza Duomo, distrutto dal terremoto del 1783.\nIn seguito venne costruito lo storico teatro comunale, progettato dall'architetto Vincenzo De Grazia nel 1818 e terminato nel 1830. Il teatro rappresentava opere di Pergolesi, Rossini, Goldoni, Giacosa e D'Annunzio, Scribe, Sardou, Mirabeau, Dumas, Ibsen, Tolstoj, Shakespeare, Dostoevskij. Ne calcarono il palcoscenico i pi\u00f9 noti artisti del tempo, da Ermete Novelli a Ermete Zacconi, da Giovanni Emanuel a Gustavo Salvini.\nIn seguito alla crisi economica e sociale che invest\u00ec la citt\u00e0 dopo la prima guerra mondiale, il teatro declin\u00f2 e venne infine demolito nel 1938, mentre l'attivit\u00e0 teatrale continu\u00f2 in modo diseguale con il teatro Masciari, inaugurato nel 1923, che raggiunse l'apice del suo splendore negli anni quaranta, e con il teatro Comunale, inaugurato nel 1953. Nel 2002 fu inaugurato il Teatro Politeama, situato nel centro storico, su progetto di Paolo Portoghesi. Occupa lo spazio dove si trovava l'omonimo cinema e teatro costruito negli anni trenta e un vicino mercato coperto della stessa epoca. L'edificio, importante per dimensioni, \u00e8 caratterizzato da un'architettura organica dalle forme armoniose e dal palcoscenico fra i pi\u00f9 avanzati in Italia dal punto di vista tecnologico. La sala centrale a forma di ferro di cavallo, intorno a cui si articola l'edificio, riprende la tradizione del teatro classico all'italiana.\nLa maschera tipica \u00e8 Giangurgolo; nata in citt\u00e0 nel tra il XI e il XII secolo, al tempo della Commedia dell'arte, divenne famosa in quanto rappresentava la figura del Capitano di origine spagnola, vanitoso e bugiardo, che ha pi\u00f9 del furfante che dell'uomo d'armi.\nCucina.\nLa gastronomia di Catanzaro, che affonda le sue radici nella tradizione tipicamente mediterranea, \u00e8 caratterizzata dalla presenza di sapori forti e aromatici. Frequente l'uso del peperoncino piccante, presente in quasi tutti i piatti tradizionali, spesso associato ad altre spezie aromatiche come l'origano, il basilico e l'alloro.\nIl piatto forte della gastronomica locale \u00e8 il morzello (\"u morzeddhu\" in dialetto), di solito servito caldo nella \"pitta\", pane casereccio piuttosto schiacciato e dalla forma circolare, tagliato a libretto. L'ingrediente base \u00e8 costituito dalle interiora di vitello (\"diuneddhi\"), con conserva di peperoni piccanti, sale, origano, alloro, e vino rosso.\nSimile al Morzello \u00e8 il soffritto (\"u suffrittu\"), che i catanzaresi amano mangiare a cena la vigilia di Capodanno. \u00c8 un piatto a base di carne magra di maiale che viene soffritta nella \"tiana\", una caratteristica pentola di terracotta, e insaporita con alloro, origano, vino bianco e concentrato di pomodoro. Anche il soffritto si serve nella pitta.\nAltro piatto tipico locale sono i \"vermituri\" ossia le lumache di terra bollite al sugo con l'aggiunta di peperoncino. Il piatto ha radici molto antiche, vengono raccolte durante le prime piogge nel mese di ottobre e la preparazione \u00e8 rimasta intatta nel tempo. L'usanza prevede che siano lavate bene per eliminare la terra, poi lasciate riposare in un recipiente forato munito di coperchio per 24 ore. Dopo vengono risciacquate e fatte bollire per pi\u00f9 di mezz'ora in una padella con olio, pomodori, aglio, sale, origano e peperoncino piccante.\nI primi piatti pi\u00f9 caratteristici della molto varia cucina catanzarese sono la pasta e ceci con finocchi selvatici, la pasta dei mietitori, con un sugo a base di cipolle, zucchine e patate, la pasta di casa \"(pasta 'e casa)\" che ha una preparazione tutta particolare e che \u00e8 condita con un rag\u00f9 particolare caratterizzato da 'nduja, carne macinata, carote, patate bollite, peperoni, olio extravergine di oliva, aglio, cipolla, sale e infine parmigiano o pecorino; inoltre la pasta con le alici, preparata con acciughe sotto sale, mollica di pane e peperoncino piccante. Molto utilizzata la carne di maiale e di manzo.\nAltra specialit\u00e0 locale del periodo estivo \u00e8 la granita di mandorle (detta anche orzata) con la brioche. La tradizione vuole che venga consumata al mattino, inzuppando la brioche calda appena sfornata nella granita di mandorle servita in una coppa di vetro.\nTra i dolci i \"monaceddhi\", ovvero uova sode farcite di cacao e fritte, la \"pitta nchiusa\", le \"nipitelle\", mezzelune di pasta frolla farcite con uva passa, noci e miele. Una tipicit\u00e0 delle feste pasquali \u00e8 rappresentata dalle \"cuzzupe\", ciambelle decorate con uova.\nTra i drink da aperitivo si segnala il cocktail piccante di origine catanzarese chiamato \"mom\u00f2\". Molto bevuto soprattutto nei mesi estivi, \u00e8 composto da Bitter Campari, Vecchio Amaro del Capo, seltz con l'aggiunta di uno spiedino di frutta e di un peperoncino locale interamente immerso nel drink che rende la bevanda leggermente piccante.\nEventi.\nI principali eventi, talvolta di rilievo nazionale e internazionale, che si svolgono nella citt\u00e0 di Catanzaro, sono:\nGeografia antropica.\nUrbanistica.\nIl nucleo pi\u00f9 antico della citt\u00e0 \u00e8 arroccato su uno sprono a fianchi assai ripidi quasi per tutta la loro lunghezza pressoch\u00e9 impraticabili, tra le due profonde vallate dei torrenti Musofalo e Fiumarella. Nel corso dei secoli, vari fattori di diversa natura ne hanno determinato la perdita dei tipici caratteri medievali in seguito a continue demolizioni di case e costruzione di edifici dalla caratteristica architettura cementizia. Case a non pi\u00f9 di due piani, ornate da balconi e portali pretensiosi, dedali di viuzze strette e anguste hanno visto trasformata la loro struttura originaria, che tuttavia persiste ancora nel centro storico, caratterizzato da antichi rioni formati da antichissimi nuclei alcuni risalenti all'epoca saracena o bizantina.\nLa prima vera trasformazione dell'apparato urbanistico della citt\u00e0 fu graduale e avvenne a cavallo fra c due catastrofici terremoti che colpirono il capoluogo nel 1638 e nel 1783.\nTuttavia l'apertura di Corso Mazzini nel 1870, segn\u00f2 l'inizio di un'epoca di rivoluzione che port\u00f2 alla costruzione di apparati moderni per l'epoca. Notevoli e pregiate costruzioni, con epicentro la principale arteria cittadina, cambiarono il volto alla citt\u00e0. Soprattutto fino agli anni sessanta le architetture edificate intorno al 1890 rappresentavano un aspetto singolare e tutto particolare della citt\u00e0. La nascita del rione Fondachello segn\u00f2 un'importante dilatazione urbanistica che, a partire dal 1885, ebbe come luogo d'espansione le pendici meridionali dello sprone. Intorno alla principale stazione ferroviaria della citt\u00e0 sorse l'odierno quartiere Catanzaro Sala. Ci\u00f2 comportava un progressivo potenziamenti dei trasporti e delle infrastrutture presenti nella zona e la stazione, posta sulla linea ferroviaria diretta al quartiere marinaro, fu proseguita fino al borgo di origine normanna di Sant'Eufemia, oggi parte integrante del comune di Lamezia Terme.\nLa violenta recessione che colp\u00ec la Calabria a cavallo fra il 1890 e il 1910 caus\u00f2 il rallentamento dell'attivit\u00e0 espansiva urbanistica del capoluogo, che negli anni precedenti era stata veloce e progressiva. Una timida ripresa, che successivamente riport\u00f2 le velocit\u00e0 d'espansione a livelli notevoli, venne orientata verso la zona nord del territorio cittadino. Zona pi\u00f9 salubre rispetto alla parte sud, fu teatro del sorgere di un nucleo di abitazioni provvisorie inquadrato con l'appellativo di Baracche, oggi corrispondente a via Mario Greco (\"A scinduta dei Barracchi\" in dialetto locale), eretto successivamente al terremoto che colp\u00ec la citt\u00e0 nel 1832. I nuovi rioni presero i nomi di Milano e San Leonardo, che si svilupperanno ed ingrandiranno negli anni tra le due guerre mondiali, e saranno caratterizzate da villette residenziali.\nSoprattutto dopo la seconda guerra mondiale verso nord sono sorti i quartieri Bellamena e Stadio, e quindi, lungo la strada per la Sila, quelli di Pontepiccolo, Pontegrande, Piter\u00e0 e Sant'Elia. Successivamente, causa la particolare situazione orografica del capoluogo, l'espansione urbana si \u00e8 sviluppata mediante la costruzione di nuovi ponti verso est con i quartieri Siano, Campagnella e Cava e verso ovest con i quartieri Gagliano, Mater Domini e Sant'Antonio.\nNegli ultimi 20 anni l'abitato si \u00e8 espanso verso la costa, lungo la valle della Fiumarella e del Corace, verso i quartieri di Sala, Santa Maria, Pistoia, Corvo, Lido e Giovino e intorno a preesistenti piccole frazioni che sono state inglobate nella citt\u00e0.\nCon il recente sviluppo urbanistico si sta delineando un modello di citt\u00e0 \"tripolare\" organizzata per funzionalit\u00e0, in cui il centro cittadino rimarr\u00e0 polo d'indirizzo politico e organizzativo, il quartiere Lido centro turistico e il nuovo quartiere Germaneto centro universitario e direzionale.\nLungo la costa si \u00e8 assistito ad una progressiva conglomerazione con alcune frazioni di comuni limitrofi come Roccelletta di Borgia, Caraffa di Catanzaro, Sarrotino, Simeri Crichi.\nSuddivisioni amministrative.\nIl territorio comunale \u00e8 suddiviso in 19 quartieri, a loro volta ripartiti in vari sobborghi, rioni e contrade, inizialmente raggruppati in 4 circoscrizioni, venute meno dopo la loro soppressione (per le citt\u00e0 con un numero di abitanti inferiore a ).\nEconomia.\nL'economia \u00e8 stata caratterizzata da periodi di forte sviluppo alternati a fasi di declino. Agli inizi del secolo \u00e8 sede del primo Congresso eucaristico della regione, oltre ad essere un punto di riferimento commerciale e industriale; risale a questo periodo la nascita di numerose fabbriche, situate nella zona sud, come la \"Tonnina\" (produzione del tannino) di propriet\u00e0 francese, la \"Ladoga\" e la \"Gaslini\" oltre ad altre fabbriche situate nelle zone di Santa Maria e Sala. Durante la seconda guerra mondiale si assiste ad un declino economico dovuto alla chiusura della maggior parte delle precedenti attivit\u00e0 produttive. Nel dopoguerra inizia un forte ripresa; in questo periodo \u00e8 sede della prima Fiera Campionaria del meridione.\nAttualmente l'economia \u00e8 incentrata nei settori dei servizi telematici alle imprese e alle amministrazioni pubbliche. Il settore della pubblica amministrazione fa registrare il pi\u00f9 alto numero di addetti, seguito da quello dei servizi.\nAgricoltura.\nCatanzaro \u00e8 il principale mercato agricolo della regione. Nel capoluogo calabrese venne infatti fondato nel 1980 il COMALCA, acronimo di Consorzio mercato agricolo alimentare Calabria, con l'intento di costituire e gestire il nuovo Centro Agroalimentare di Catanzaro rientrante nel Piano nazionale dei mercati. L'azienda \u00e8 il principale centro agroalimentare della Calabria con funzione di coordinamento tra i vari mercati agricoli regionali e nazionali. Ha sede in viale Europa, nel quartiere Germaneto. \u00c8 una societ\u00e0 mista pubblico-privato. La citt\u00e0 \u00e8 anche un importante centro alimentare con numerosi oleifici, pastifici e distillerie. Nel territorio comunale sono attivi l'agricoltura (cereali, barbabietole da zucchero, ortaggi, frutta, soprattutto agrumi, uva da vino, olive e noci), l'allevamento (soprattutto ovino) e lo sfruttamento dei boschi.\nIndustria.\nIl settore industriale \u00e8 per lo pi\u00f9 rappresentato da aziende di medie e piccole dimensioni incentrate su produzioni per il mercato locale e nazionale (esempi di aziende catanzaresi degne di nota sono: Guglielmo Caff\u00e8, Telespazio Tv, RTC Telecalabria, Cal.Me, SIARC, AZ spa distributore del marchio Coop per la Calabria). Di recente costruzione la centrale di turbogas della Edison situata all'entrata della citt\u00e0 in prossimit\u00e0 del torrente Alli.\nTurismo.\nIl settore turistico, viste le grandi potenzialit\u00e0 a disposizione del territorio, potrebbe essere il volano dell'economia catanzarese. Tuttavia la pecca che caratterizza quasi tutto il Mezzogiorno d'Italia \u00e8 la mancanza di strutture adeguate, per far fronte alla sempre pi\u00f9 crescente domanda. Particolarmente sviluppato \u00e8 il turismo marittimo, ma non disdegna nemmeno il turismo artistico, vista l'ampio patrimonio culturale di cui dispone il capoluogo di regione, soprattutto la zona racchiusa entro i confini del centro storico. Anche in questo caso la spesso superficiale valorizzazione economica messa in atto dagli enti locali rappresenta un deficit importante. Nonostante ci\u00f2 sono crescenti le iniziative messe al bando per valorizzare il patrimonio storico-artistico e culturale di cui dispone la citt\u00e0.\nInfrastrutture e trasporti.\nStrade.\nCatanzaro \u00e8 servita dalla strada statale 280, che ha funzione di raccordo autostradale con caratteristiche di superstrada. Questo collegamento comport\u00f2 la realizzazione di imponenti opere d'arte, resesi necessarie a causa della morfologia della citt\u00e0. Fra di esse spicca il noto Ponte Bisantis, che attraversa la valle della Fiumarella, costruito nel 1962 su progetto dell'ing. Riccardo Morandi.\nUn'altra importante arteria che serve Catanzaro \u00e8 la SS 106 Jonica, che attraversa il quartiere costiero di Lido.\nIn passato, fino alla realizzazione delle nuove strade a scorrimento veloce, Catanzaro era raggiungibile percorrendo le tortuose strade statali dell'entroterra, la 19 (per Cosenza e Battipaglia) e la 109 (per Petilia Policastro).\nIl quartiere direzionale di Germaneto \u00e8 servito dalle varianti alle strade statali 106 e 280. Quest'ultima \u00e8 stata aperta al traffico il 12 ottobre 2011, con la classificazione provvisoria di nuova strada ANAS 354 di Germaneto (NSA 354). La classificazione definitiva \u00e8 invece risalente al 2012. La prima invece \u00e8 stata inaugurata successivamente, l'11 aprile 2013.\nFerrovie.\nLa citt\u00e0 \u00e8 servita dalla ferrovia Jonica e dalla trasversale Catanzaro - Lamezia che la collega alla ferrovia Tirrenica. Vi \u00e8 anche una linea a scartamento ridotto, gestita dalle Ferrovie della Calabria, diretta a Cosenza.\nLa stazione principale della citt\u00e0 \u00e8 quella di Catanzaro Lido, posta nel punto di incontro delle tre linee, posta nell'omonimo quartiere. Dopo la dismissione della stazione di Catanzaro, che sorgeva in localit\u00e0 Sala, avvenuta nel 2008 venne sostituita da quella denominata Catanzaro Germaneto, situata nell'omonima zona di espansione nella valle del Corace, alcuni chilometri a ovest della citt\u00e0.\nIl centro cittadino \u00e8 invece servito dalla linea per Cosenza delle Ferrovie della Calabria, particolarmente dalle stazioni Catanzaro Sala e Catanzaro Citt\u00e0. La tratta urbana di tale infrastruttura, comprendente 11 stazioni e costituisce un'importante infrastruttura per la mobilit\u00e0 cittadina; su di essa viene espletato il servizio ferroviario metropolitano, integrato con la rete di autobus urbani.\nPorti.\nIl capoluogo calabrese usufruisce di un piccolo porto turistico sito nel quartiere Lido.\nMobilit\u00e0 urbana.\nLe 25 autolinee sono gestite dalla societ\u00e0 Azienda per la mobilit\u00e0 di Catanzaro (AMC) che ha in capo, oltre la gestione del trasporto pubblico urbano e suburbano, della sosta e il controllo del traffico, oltre che la gestione della funicolare dal giugno 2015.\nI collegamenti con i principali centri della provincia, della regione e con le principali citt\u00e0 italiane sono garantiti delle Autolinee Romano, societ\u00e0 fondata a Crotone nel 1922, che dispone di un capolinea in citt\u00e0 e da autocorse svolte delle Ferrovie della Calabria. L'azienda ha in capo, la gestione di parcheggi di interscambio. Capolinea delle autolinee FC \u00e8 la Stazione di Catanzaro Citt\u00e0, che svolge il ruolo di hub per il trasporto pubblico provinciale e regionale. Inoltre, ha avuto la gestione della funicolare fino al giugno 2015.\nFunicolare.\nLa funicolare di Catanzaro unisce il centro storico con quartieri a sud dello stesso. Il tempo di percorrenza \u00e8 di circa 5 minuti. Il servizio era gestito dalle Ferrovie della Calabria fino a giugno 2015, successivamente il servizio \u00e8 stato affidato all'AMC.\nLa funicolare \u00e8 stata attivata nel 1998 ricostruendo la tratta a funicolare della cosiddetta \"tranvia automotofunicolare\", funzionante dal 1910 al 1954, una linea tranviaria che collegava la stazione FS di Catanzaro Sala con il quartiere Pontegrande, sito a nord della citt\u00e0.\nAmministrazione.\nConsolati.\nHanno sede in citt\u00e0 i consolati onorari di Marocco e Spagna.\nSport.\nHanno sede nel comune numerose societ\u00e0 sportive, tra le quali: la societ\u00e0 di calcio , il Catanzaro Beach Soccer, la formazione di calcio a 5 femminile Woman Soccer Catanzaro."}
{"id": "1618768", "revid": "33689", "url": "https://it.wikipedia.org/wiki?curid=1618768", "title": "INMARSAT", "text": ""}
{"id": "1618769", "revid": "1543377", "url": "https://it.wikipedia.org/wiki?curid=1618769", "title": "Falcone Beneventano", "text": "Biografia.\nNacque probabilmente a Benevento da un'altolocata famiglia di origine longobarda. Nella sua citt\u00e0 svolse l'attivit\u00e0 di notaio (dal 1107) e poi anche di segretario del Sacro Palazzo e dal 1133, come precisa egli stesso nella sua \"Cronaca\", di giudice; studi recenti escludono che fosse un ecclesiastico.\nOpera.\nFu un importante cronachista per gli anni tra il 1102 ed il 1144 nel Mezzogiorno. La sua opera, il \"Chronicon Beneventanum\", di cui \u00e8 andato perduto l'inizio e, probabilmente, anche la fine, racconta in forma annalistica la storia di Benevento e, dal 1127, dell'ascesa di Ruggero II di Sicilia tra le potenze dell'epoca. \u00c8 abbastanza affidabile in quanto testimone oculare, ma dalla parte dei longobardi e dei beneventani che, da oltre un secolo, avevano visto crescere la potenza dei normanni.\nLa sua posizione nella societ\u00e0 del tempo e la sua visione storiografica sono state cos\u00ec sintetizzate da Fulvio Delle Donne:"}
{"id": "1618788", "revid": "767487", "url": "https://it.wikipedia.org/wiki?curid=1618788", "title": "Francesca Gollini", "text": "Biografia.\nDopo un esordio al Festival di Castrocaro con il brano autoprodotto \"Favola\", Francesca debutta nel mondo dello spettacolo nell'estate 1992 come cantante nel programma di Gianni Boncompagni \"Bulli &amp; Pupe\", condotto da Paolo Bonolis.\nNel settembre dello stesso anno entra nel cast di \"Non \u00e8 la Rai\", dove rester\u00e0 per due edizioni (1992-1994).\nAll'interno del programma guadagna una certa fama, conducendo il \"gioco della Metamorfosi\" e cantando con la sua voce alcuni inediti come \"Ailovi\u00f9\", cover come \"La lontananza\" e \"\u00c8 tutto un attimo\" e portando al successo la canzone \"Rosso\", precedentemente incisa da Raffaella Carr\u00e0 e, in seguito alla versione della Gollini, ripresa da Mina per il suo album \"Canarino mannaro\" del 1995.\nIn seguito Boncompagni le propone di incidere un cd, ma Francesca, gi\u00e0 decisa a lasciare il programma di Italia 1, rifiuta la proposta.\nDopo un periodo di pausa dal piccolo schermo diventa corista del quiz preserale di Canale 5 \"Tira &amp; Molla\", condotto da Paolo Bonolis e Luca Laurenti che interpretavano la sigla della trasmissione, nella stagione televisiva 1997/1998 e conduce su alcune reti private locali \"Kaos\" e sulla syndication di Odeon TV la trasmissione musicale \"FM TV solo musica italiana\".\nIn questo periodo Francesca incide il singolo dance \"Only Imagination\" con lo pseudonimo \"Cat Francy\".\nI vari remix vengono inclusi nelle compilation internazionali:\nTra il 1999 e il 2002 posa per numerosi servizi fotografici ed \u00e8 spesso cover-girl della rivista \"Boss Magazine\", per conto della quale posa per un calendario nel 2001 (insieme ad Ilaria Galassi e Roberta Mancino) e realizza due video nel 2000 (\"Vacanze da Spiare\" 1 e 2). con Ilaria Galassi e Marzia Di Maio.\nNel 2001 viene intervistata per il programma \"Non era la RAI\", che celebra i dieci anni dall'inizio del programma che l'ha lanciata.\nNel 2005 la canzone Only Imagination viene riproposta nella compilation \"Italian Dance Music 2005\" \"- Vol. 1\".\nNel 2009 recita il ruolo dell'attrice protagonista nel videoclip del brano \"I Lost You\" di Alberto Bastianelli che \u00e8 l'ultima apparizione in video.\nLa canzone \"Rosso\", cantata da Francesca Gollini, \u00e8 stata inserita nella serie Tv \"1992\" anche se in realt\u00e0 Francesca la canter\u00e0 solo a partire dal 1993, ed \u00e8 anche parte della colonna sonora de \"Il paese delle spose infelici\".\nNel 2007 la canzone di Federico Angelucci \"Amore e Mistero\" \u00e8 stata accusata di plagio da \"Le Iene\" di Italia 1: secondo la loro tesi il ritornello della canzone dell'ex ragazzo di Amici di Maria De Filippi sarebbe molto simile alle strofe di \"Rosso\" (di G. Boncompagni/G. Magalli/F. Bracardi) cantata dalla Gollini durante Non \u00e8 la Rai."}
{"id": "1618791", "revid": "19330", "url": "https://it.wikipedia.org/wiki?curid=1618791", "title": "Veche", "text": ""}
{"id": "1618792", "revid": "1305772", "url": "https://it.wikipedia.org/wiki?curid=1618792", "title": "Servizio Informazioni Volo", "text": "Il Servizio Informazioni Volo (Flight Information Service) o FIS \u00e8 uno dei servizi del traffico aereo, istituito allo scopo di fornire avvisi e informazioni utili per la sicura ed efficiente condotta dei voli.\nRisponde al quarto obiettivo dei servizi del traffico aereo ed \u00e8 fornito da tutti gli enti ATS a tutti gli aeromobili che potrebbero essere interessati alle informazioni e che:\nLaddove gli enti ATS forniscono sia il FIS che il servizio di controllo del traffico aereo, la fornitura di quest'ultimo, quando le circostanze lo richiedono, ha la precedenza sulla fornitura del FIS. Al tempo stesso il controllore deve tenere in considerazione il fatto che in particolari situazioni, ad aeromobili in avvicinamento finale, in atterraggio, in decollo e in salita pu\u00f2 essere necessario fornire senza ritardo informazioni essenziali diverse da quelle relative alla fornitura del servizio di controllo del traffico aereo.\nInformazioni fornite.\nIl FIS include la fornitura delle seguenti informazioni:\nIl FIS fornito ai voli deve includere, oltre a quanto previsto sopra:\nIl FIS fornito ai voli VFR deve includere, oltre alle informazioni riportate sopra, anche la fornitura di informazioni disponibili concernenti le condizioni di traffico e meteorologiche lungo la rotta che probabilmente renderanno impraticabili le operazioni secondo le regole del volo a vista.\nResponsabilit\u00e0.\nAll'interno di una FIR (regione informazioni volo), il Servizio Informazioni Volo (insieme al servizio di allarme) \u00e8 fornito da un centro informazioni volo (in inglese, Flight Information Centre, abbreviato in FIC), a meno che la responsabilit\u00e0 per la fornitura dei servizi non sia assegnata ad un altro ente del controllo del traffico aereo (ATC); entro spazi aerei controllati e sugli aeroporti controllati, il Servizio Informazioni Volo \u00e8 fornito dai pertinenti enti ATC. Su alcuni aerodromi non controllati il FIS viene fornito da un ente AFIS.\nLa responsabilit\u00e0 di fornire il Servizio Informazioni Volo ad un aeromobile passa normalmente dall'appropriato ente ATS di una FIR all'appropriato ente ATS di una FIR adiacente, all'orario in cui l'aeromobile attraversa il confine comune delle due FIR. Quando \u00e8 necessario assicurare coordinamento ma i mezzi di comunicazione sono insufficienti, il primo ente ATS deve continuare, per quanto possibile, a fornire il FIS all'aeromobile finch\u00e9 questo abbia stabilito il contatto bilaterale con l'appropriato ente ATS della FIR nella quale sta entrando.\nLa fornitura del Servizio Informazioni Volo da parte degli enti ATS non esime l'equipaggio di condotta di un aeromobile dalla responsabilit\u00e0 sulle decisioni finali in riferimento a qualsiasi variazione suggerita dal piano di volo.\nMetodi di trasmissione delle informazioni.\nLe informazioni devono essere trasmesse con uno o pi\u00f9 dei seguenti metodi:"}
{"id": "1618799", "revid": "292162", "url": "https://it.wikipedia.org/wiki?curid=1618799", "title": "Torri costiere della Sardegna", "text": "Le torri costiere della Sardegna, sono un gruppo di costruzioni fortificate che dall'alto medioevo (periodo tra il 476 e il 1000 d.C.) sino alla met\u00e0 del diciannovesimo secolo, hanno formato il sistema di difesa, di avvistamento e di comunicazione lungo le coste dell'isola.\nLe origini.\nLe incursioni corsare e piratesche contro la Sardegna ebbero inizio nell'ottavo secolo. Il primo attacco documentato risale al 705, periodo della dominazione bizantina, nel quale vi furono due incursioni degli arabi ai quali il presidio bizantino, poco numeroso e piuttosto improvvisato non pot\u00e9 in nessun modo opporsi. Oltre che seminare il terrore tra la popolazione inerme ed impreparata, la razzia frutt\u00f2 un consistente bottino in beni ma anche di vite umane, infatti decine di uomini e donne furono rapiti per essere ridotti a schiavi. Durante i successivi cinquant'anni gli attacchi seguirono con intensit\u00e0 sempre maggiore: a questo periodo risale la costruzione delle prime torri e castelli lungo le coste della Sardegna.\nIn seguito anche i Giudicati sardi, di Torres, Cagliari, Gallura e Arborea - le forme di governo della Sardegna dall'VIII al XV secolo - e poi le repubbliche marinare di Pisa e Genova, realizzarono numerose fortificazioni costiere di prima difesa che, all'inizio della dominazione spagnola (1479), ammontavano a circa una sessantina.\nCon l'editto del 1502 che decretava la definitiva cacciata dei \"moriscos\" dalla Spagna, la pirateria mediterranea ricevette un forte impulso infatti nell'Africa settentrionale si rivers\u00f2 un gran numero di musulmani, profughi della Penisola Iberica appunto, che si unirono ai Berberi del Nord Africa i quali gi\u00e0 da secoli vivevano dei proventi della guerra \"di corsa\". La costa dall'Egitto a Gibilterra divenne base di operazioni piratesche e per tutta la prima met\u00e0 del Cinquecento le incursioni si moltiplicarono portando terrore e distruzione tra le popolazioni costiere della Sardegna e di gran parte di quelle dell'Italia meridionale e della Spagna; addirittura, dal 1522, anno in cui il condottiero turco-ottomano Khayr al-Din detto \"Barbarossa\" si riprese la citt\u00e0 di Pe\u00f1\u00f3n de V\u00e9lez de la Gomera - che insieme ad Algeri divenne la principale base dell'attivit\u00e0 corsara, gli assalti diventarono pressoch\u00e9 quotidiani. Una lapide rammenta una delle tante scorrerie: \"A 5 de Arbili 1546 esti istada isfatta sa villa de Uras de manus de Turcus e Morus essendi capitanu de Morus Barbarossa\" (\"Il 5 aprile del 1546 \u00e8 stata distrutta la citt\u00e0 di Uras per mano di Turchi e Mori essendo capitano dei Mori Barbarossa\").\nIl grande pericolo turco-barbaresco e l'estrema vulnerabilit\u00e0 delle coste sarde, in ragione della sua vicinanza alla costa del Nordafrica, che - con venti favorevoli - distava soltanto un giorno di navigazione, aumentava dunque il rischio della Corona di Spagna di perdere il controllo dell'isola. A partire dal 1570 inizi\u00f2 a farsi strada l'idea di dotare le coste della Sardegna di una rete di torri simili a quelle di cui erano gi\u00e0 provvisti i regni di Granada e di Valencia e, nel mezzogiorno d'Italia, il Regno di Napoli e la Sicilia. Gi\u00e0 nell'aprile del 1572 venne portata a termine la prima \"Relaci\u00f2n de todas las costas maritimas del Reyno de Cerdena y de los lugares donde se deven hazer las torres y atalayas\", un piano di difesa regionale estremamente dettagliato realizzato da Marco Antonio Camos.\nFu probabilmente il saccheggio dei villaggi di Quartu Sant'Elena, Quartucciu e Pirri da parte dei pirati barbareschi avvenuto nel 1582, che in quell'occasione giunsero fino alle porte di Cagliari, che indusse il re Filippo II di Spagna a concretizzare questo progetto difensivo con la costituzione, pochi mesi dopo, della \"Reale amministrazione delle torri\".\nLa Reale amministrazione delle torri.\nLa Reale amministrazione delle torri, nata nel 1583 e paragonabile ad una moderna agenzia, aveva il compito di pianificare la costruzione di nuove torri oltre che provvedere alla loro manutenzione. Aveva inoltre la gestione del loro funzionamento, dall'arruolamento dei soldati al rifornimento delle armi per le guarnigioni. Rientrava tra i compiti istituzionali anche la ricerca dei fondi per il suo finanziamento.\nL'amministrazione aveva sede a Cagliari e ne erano a capo, oltre al vicer\u00e9, due consiglieri (uno per lo stamento del \"Capo di Sotto\", Cagliari, ed uno per quello del \"Capo di Sopra\", Sassari) ed un capitano con funzioni prettamente militari, da cui dipendevano alcaidi, artiglieri e soldati di stanza nelle torri. Il personale civile era composto da un \"contadore\", un segretario ed un \"clavario\", oltre ad un sindaco ed un portiere, per il Capo di Cagliari, ed un \"pagadore\" ed uno scrivano per il Capo di Sassari.\nLa funzione delle torri costiere venne meno nei primi anni del diciannovesimo secolo quando Inghilterra e Russia, intervenendo decisamente presso i bey di Tunisi, Tripoli e Algeri, li costrinsero ad allinearsi ai dettami del Congresso di Vienna che sanciva l'abolizione della schiavit\u00f9 e, di conseguenza, della pirateria. Coincide infatti col 1815, anno in cui si svolse il Congresso, l'ultima incursione barbaresca nelle coste della Sardegna. La perdita di interesse strategico dei fortilizi comport\u00f2 conseguentemente la sospensione dei finanziamenti per la loro manutenzione e la stessa Reale amministrazione delle torri venne soppressa con il regio editto del 17 settembre 1842 a firma di Carlo Alberto di Savoia. Secondo una relazione datata 20 marzo 1843, conservata nell'Archivio storico di Torino, le torri ancora presidiate a quella data assommano a 63.\nSoltanto alcune di esse conservarono una certa importanza tanto che vennero utilizzate fino alla seconda guerra mondiale come presidio doganale o militare, come sede di impianti telemetrici e di segnalazione o di punti di avvistamento ottico. La definitiva dismissione delle torri costiere come sistema difensivo avvenne nel 1989, in concomitanza dell'intesa Stato-Regione.\nUbicazione delle torri.\nL'ubicazione delle torri era imposta sia dalla natura stessa della costa - alta o bassa e di conseguenza diversamente accessibile agli invasori, che dalla presenza di importanti centri rivieraschi, tanto \u00e8 vero che la densit\u00e0 maggiore di presidi si trova nei golfi di Cagliari, Oristano, Alghero e Asinara, oltre che a Bosa. In questi tratti di litorale le torri erano disposte in punti strategici da cui era possibile scrutare ampi tratti di mare; ciascuna di esse comunicava visivamente con le due adiacenti ed eventualmente, nelle giornate con bassa visibilit\u00e0, i segnali luminosi potevano essere trasmessi servendosi dell'ausilio di \"guardie morte\" situate lungo la traiettoria tra un presidio e l'altro. Oltre ai fuochi segnaletici, costituiti da fiamme o fumate, ci si avvaleva dell'uso di segnali acustici prodotti da corni e campane e l'uso di un codice prestabilito permetteva il passaggio di informazioni piuttosto dettagliate sull'entit\u00e0 dell'eventuale attacco nemico.\nPer contro un ampio tratto di costa che va da Santa Teresa di Gallura a Siniscola non fu interessato dalla costituzione di una protezione costiera probabilmente per l'assenza di centri urbani importanti o forse per il fatto che la vicinanza della penisola italica fungeva da deterrente alle incursioni.\nTipologia delle torri.\nTutte le torri (ad eccezione di quella di Porto Torres, che \u00e8 esagonale, di quella della Salinas di Muravera e di Pischeredda di Nurachi, quadrate) hanno una pianta circolare; il 75% di esse hanno una forma, intesa come prospetto, tronco-conica (56%) o cilindrica (19%): una scelta decisamente opportuna in quanto questo modello costruttivo garantiva la migliore resistenza alle sollecitazioni sia statiche che dinamiche; in particolare permetteva una distribuzione pi\u00f9 omogenea sulla struttura delle cannonate che arrivavano a segno e quelle che colpivano la parete in maniera obliqua potevano anche risultare non eccessivamente dannose.\nAltro aspetto che incise sulla scelta di una struttura a sezione circolare fu la ricerca di criteri di massima economicit\u00e0 e questa poteva essere realizzata utilizzando maestranze non specializzate mentre la forma squadrata avrebbe necessariamente richiesto la presenza di maestri scalpellini. Tutti i materiali da costruzione erano, ovviamente, reperiti in loco e la stessa calce per la malta, se non disponibile per mancanza di calcare, piuttosto che essere trasportata da zone distanti, veniva sostituirla con impasti di sabbia e argilla.\nSin dal periodo bizantino le torri si presentavano in tre diverse tipologie:\nL'accesso alle torri avveniva attraverso un boccaporto posto ad una altezza di 4/6 metri dal suolo e vi si accedeva con l'ausilio di semplici scale in corda o a pioli, che all'occorrenza venivavo ritirate all'interno con facilit\u00e0 dai soldati di guardia. Nelle torri pi\u00f9 piccole la terrazza, detta piazza d'armi, si raggiungeva con le stesse modalit\u00e0, mentre nelle \"senzillas\" e nelle \"torrezillas\" vi si accedeva attraverso delle scale in muratura poste in aderenza al muro perimetrale o ricavate all'interno di esso, oppure a chiocciola, anch'esse poste a ridosso del muro.\nSulla terrazza era quasi sempre presente la \"mezzaluna\", una struttura leggera di forma semicircolare realizzata con canne e coppi, che poggiava sul parapetto, che aveva la funzione di dare riparo ai soldati e alle munizioni.\nPostazioni mobili.\nA supporto del sistema difensivo fisso vi erano gli \"atalayas\" che erano soldati appiedati comandati alla perlustrazione delle porzioni di costa non dotate di torri. Nel periodo piemontese gli \"atalayas\" furono sostituiti con un sistema di \"guardie morte\" cio\u00e8 punti di vedetta fissa poste nelle zone elevate e a maggiore visibilit\u00e0. Vi erano inoltre le ronde marine, composte da tre uomini ciascuna che controllavano tratti prefissati di costa, e i \"bastonatieri\" i quali avevano il compito di recarsi, preferibilmente all'alba, in luoghi predeterminati per avvistare eventuali imbarcazioni nemiche. Il termine \"bastoniere\" deriva da bastone in quanto essi dovevano recarsi nei posti in cui, in precedenza, un funzionario aveva provveduto a depositare un bastone che essi dovevano riportare indietro per dimostrare che effettivamente si erano recati nel luogo prestabilito.\nTuttora vi sono dei promontori che conservano la denominazione, come ad esempio la punta Sa Guardia de is Morus (\"la guardia al moro\") e punta Sa Guardia de is Turcus (\"la guardia al turco\").\nNotizie economiche.\nCome gi\u00e0 accennato in precedenza la Reale amministrazione delle torri aveva, fra i compiti istituzionali, quello di reperire i fondi per il suo funzionamento e per tale ragione venne istituita una specifica tassa sulle esportazioni di alcuni prodotti a carico delle popolazioni dei centri costieri. Inoltre, i comuni distanti dalla costa sino ad un raggio di qualche decina di chilometri, erano tenuti al versamento all'Amministrazione di quote, a titolo di contributo, per gli innegabili benefici tratti dal loro territorio grazie alla presenza delle torri. Malgrado per\u00f2 gli introiti fossero piuttosto consistenti i rendiconti dell'epoca, per la verit\u00e0 piuttosto generici soprattutto nella parte relativa alle uscite, chiudevano spesso in passivo e ci\u00f2 comportava periodici aumenti dei dazi e istituzione di nuove tasse; per limitare le spese, nel 1701 venne addirittura presa in considerazione la proposta di \"dimezzare la paga ai soldati e di abbandonare alcune torri\". La condizione in cui si trovavano i soldati era pessima, come si pu\u00f2 rilevare da un documento del 1798 nel quale il relatore afferma che \"lo stipendio \u00e8 troppo basso perch\u00e9 possano campare\" e, pi\u00f9 avanti, che \"si arruolano solo coloro che sono ridotti alla miseria\". La gran parte di loro passava la propria vita negli spazi angusti delle torri, magari nascondendo le eventuali ferite o malattie per paura di essere riconosciuti inabili al servizio e, di conseguenza, \"sospesi senza alcuna ricompensa\". Sempre sui documenti dell'epoca si pu\u00f2 leggere come non fosse improbabile trovare a presidio delle torri soldati di 60, 70 e anche 80 anni.\nLo stato di conservazione attuale.\nDelle centocinque torri risultanti dai numerosi documenti storici, circa il 25 % \u00e8 andato distrutto o si presenta oggi in forma di rudere, il 35% \u00e8 in condizioni precarie, mentre il 40%, grazie ai lavori di restauro effettuati, \u00e8 in buono od ottimo stato, tanto da poter essere visitate all'interno.\nDal settembre del 2008 tredici torri costiere sono entrate a far parte del patrimonio della Conservatoria delle Coste grazie ad una delibera della Giunta regionale sarda che ha redatto un primo elenco delle aree di particolare rilevanza paesaggistica e ambientale che vengono affidate alla gestione integrata dell'Agenzia regionale Conservatoria delle coste, per le finalit\u00e0 e alle condizioni previste dalla Convenzione di Barcellona e dalla normativa regionale.\nElenco delle torri.\nLe torri sono elencate seguendo un percorso lungo la costa compiuto in senso orario con partenza dalla citt\u00e0 di Cagliari; quelle contrassegnate con l'asterisco fanno parte del patrimonio della Conservatoria delle coste della Sardegna\nNB: per \"anno\" non si intende la data di costruzione della torre, bens\u00ec l'anno in cui viene per la prima volta attestata la sua esistenza nei documenti storici."}
{"id": "1618801", "revid": "1649409", "url": "https://it.wikipedia.org/wiki?curid=1618801", "title": "Fiorino Tagliaferri", "text": "Fu vescovo di Cremona e di Viterbo.\nBiografia.\nVenne ordinato sacerdote il 29 giugno 1945 per la diocesi di Fiesole.\nLaureato in lettere all'Universit\u00e0 di Firenze, fu assistente nazionale dei maestri laici cattolici e docente di ecclesiologia e teologia della cultura alla Pontificia Universit\u00e0 Lateranense.\nEletto vescovo di Cremona il 28 ottobre 1978, ricevette la consacrazione episcopale il 26 novembre dal cardinale Giovanni Colombo (concelebrarono il vescovo suo predecessore Giuseppe Amari e l'allora assistente ecclesiastico generale dell'Azione Cattolica Italiana Marco C\u00e9).\nNel 1982, 550\u00ba anniversario dell'apparizione della Beata Vergine del Sacro Fonte a Caravaggio, celebr\u00f2 un anno mariano per rinnovare quell'evento di grazia scrisse una supplica alla Vergine del Sacro Fonte e volle l'edificazione della chiesa santuario dedicata a Nostra Signora del Fonte in terra africana a Tabaka in Kenya.\nIl 26 maggio 1983 rassegn\u00f2 le dimissioni a seguito della nomina di assistente ecclesiastico generale dell'Azione Cattolica Italiana, avvenuta nel dicembre 1982.\nNominato vescovo di Viterbo il 14 marzo 1987 rimase alla guida della diocesi sino al 30 giugno 1997, giorno in cui rassegn\u00f2 le dimissioni per raggiunti limiti di et\u00e0 e si ritir\u00f2 a vita privata nell'arcidiocesi di Firenze.\nDa vescovo emerito di Viterbo fu presidente della Federazione italiana esercizi spirituali ed autore di numerosi scritti e pubblicazioni tra cui, l'ultima, uscita postuma nel 2007, \"Pensieri come preghiere\".\nSi spense il 22 febbraio 2002.\nRiposa nel cimitero di Viterbo.\nGenealogia episcopale.\nLa genealogia episcopale \u00e8:"}
{"id": "1618806", "revid": "729019", "url": "https://it.wikipedia.org/wiki?curid=1618806", "title": "Isola di Scariff", "text": "L'isola di Scariff \u00e8 una piccola isola situata al largo della baia di Kenmare, nel sud-ovest della Contea di Kerry, in Irlanda.\nDescrizione.\nL'isola \u00e8 lunga 2\u00a0km e larga 1,2.\nMorfologia.\nL'isola dista 700 metri dalla vicina Isola di Deenish e 4,7\u00a0km dalla terraferma. Si erge da una formazione montuosa il cui apice, a sud-ovest, raggiunge i 252\u00a0m. s.l.m. Nonostante siano stati trovati i resti di antichi pozzi, non \u00e8 confermata la presenza di sorgenti di acqua dolce sull'isola.\nCuriosit\u00e0.\nL'isola \u00e8 disabitata ed \u00e8 raggiungibile solo da imbarcazioni private. In passato fu abitata da dei monaci, come mostrano i resti di alcune edificazioni presenti. Secondo credenze locali la colonizzazione dell'isola termin\u00f2 a causa di un'infezione di morbillo diffusasi tra i bambini.\nCollegamenti esterni.\nhttp://books.google.com/books?id=ax9li9GGzcsC&amp;pg=PA83&amp;lpg=PA83&amp;dq=deenish+island&amp;source=web&amp;ots=tz0dMhHrWo&amp;sig=bzeCYLROtjkBABKhFGLRNhZue6Q"}
{"id": "1618809", "revid": "466539", "url": "https://it.wikipedia.org/wiki?curid=1618809", "title": "Felix Hoffmann", "text": " Il 21 agosto 1897 realizz\u00f2 l'acetilazione della morfina ottenendo l'eroina.\nBiografia.\nLaureato in chimica a Monaco di Baviera, \u00e8 noto soprattutto per aver sintetizzato, il 10 agosto 1897, l'acido acetilsalicilico in una forma stabile per applicazioni medicinali. Charles Fr\u00e9d\u00e9ric Gerhardt aveva in ogni caso, gi\u00e0 nel 1853, sintetizzato tale composto, e ne aveva registrato in Francia il brevetto. La Bayer registr\u00f2 questa sostanza con il nome di aspirina.\nEsiste comunque una disputa sull'ideatore del processo che port\u00f2 alla sintesi dell'aspirina. Nel 1949 Eichengr\u00fcn pubblic\u00f2 un articolo in cui sosteneva di essere colui che aveva pianificato e diretto la sintesi e di essere il responsabile dei primi test clinici, dichiarando che il ruolo di Hoffmann sarebbe stato ristretto all'iniziale sintesi di laboratorio, basata sul progetto da lui ideato.\nLa versione di Eichengr\u00fcn fu ignorata dagli storici e dai chimici fino al 1999, quando Walter Sneader del Dipartimento di Scienze Farmaceutiche della Universit\u00e0 di Strathclyde a Glasgow esamin\u00f2 il caso, arrivando alla conclusione che ad Eichengr\u00fcn andasse il merito della scoperta. Hoffmann il 21 agosto 1897 realizz\u00f2 anche l'acetilazione della morfina ottenendo l'eroina. Nel 2002 \u00e8 stato introdotto nel National Inventors Hall of Fame."}
