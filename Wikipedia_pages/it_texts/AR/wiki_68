{"id": "2771204", "revid": "466539", "url": "https://it.wikipedia.org/wiki?curid=2771204", "title": "Charles Henri d'Estaing", "text": "Biografia.\nEra il secondo figlio di Charles-Francois d'Argelliers, marchese di Saillant e di Marie Henriette Colbert de Maulevrier, pronipote di Jean-Baptiste Colbert.\nEntrato nell'esercito reale francese e raggiunto il grado di colonnello di fanteria, partecip\u00f2 alle battaglie di Roucoux e Lauffeldt, quindi accompagn\u00f2 il generale conte Thomas-Arthur de Lally nelle Indie orientali nel 1757, raggiungendo il grado di brigadier generale.\nNel 1759 fu fatto prigioniero dagli inglesi durante l'assedio di Madras ma rilasciato poco tempo dopo; rientrato al servizio della Compagnia francese delle Indie orientali ebbe ordine da Dupleix di distruggere le basi britanniche a Sumatra e nel Golfo Persico, imprese che riusc\u00ec magnificamente a portare a termine.\nNel 1760 ricadde nelle mani degli inglesi e fu incarcerato a Portsmouth fino al 1763, quando fu rilasciato. Nel 1777 raggiunse i gradi di tenente generale e viceammiraglio.\nUn anno dopo lasci\u00f2 il porto militare di Tolone al comando di una flotta di dodici navi di linea e quattordici fregate con l'incarico di prestare assistenza alle colonie americani nella guerra contro gli inglesi. Partito il 12 aprile riusc\u00ec fra l'11 e il 22 luglio a tenere bloccata la flotta inglese di Lord Howe a Sandy Hooke, all'entrata della baia di New York, ma non os\u00f2 attaccarlo, sebbene in superiorit\u00e0 numerica, in quanto le sue navi non riuscirono a passare sui banchi di sabbia.\nIn cooperazione coi generali americani nell'agosto 1778 pianific\u00f2 un attacco alla base inglese di Rhode Island, costringendo gli inglesi a distruggere alcuni vascelli alla fonda. Prima che il previsto attacco avesse luogo prese il mare contro la flotta comandata da Lord Howe, ma, a causa di una violenta tempesta che si scaten\u00f2 improvvisamente e separ\u00f2 le due flotte prima che ingaggiassero battaglia, molte delle sue navi furono costrette a far vela su Boston per le riparazioni.\nFece quindi vela per le Indie occidentali il 4 novembre. Dopo un debole tentativo di riconquistare Saint Lucia in mano all'ammiraglio Barrington, cattur\u00f2 Saint Vincent e Grenada.\nIl 6 luglio 1779 combatt\u00e9 la battaglia di Grenada contro l'ammiraglio Byron, che si ritir\u00f2 a Saint Kitts. Sebbene superiore in forze, d'Estaing non attacc\u00f2 gli inglesi in rada ma fece vela per attaccare Savannah.\nSavannah fu assediata da francesi e americani dal 16 settembre al 18 ottobre 1779; il 9 ottobre fall\u00ec un assalto in grande stile: durante l'attacco il conte polacco Kazimierz Pu\u0142aski, che combatteva per la causa americana, venne mortalmente ferito. Col fallimento dell'assedio gli inglesi mantennero il controllo della costa della Georgia sino alla fine della guerra.\nTorn\u00f2 in Francia nel 1780, ma cadde in disgrazia presso la corte, e fu oggetto di aspre critiche dai subordinati. Tre anni dopo, tuttavia, fu posto a capo della flotta franco-spagnola radunata di fronte a Cadice, ma venne siglata la pace e l'operazione non ebbe luogo.\nDa allora la sua attenzione fu rivolta alla politica. Creato Grande di Spagna, nel 1787 venne nominato all'Assembl\u00e9e des notables. Allo scoppio della Rivoluzione francese d'Estaing abbracci\u00f2 le nuove idee. Nel 1789 fu chiamato nella Guardia Nazionale a Versailles e nel gennaio 1792 ebbe il titolo di ammiraglio di Francia.\nSebbene a favore di una riforma nazionale, rimase leale alla famiglia reale, e nel processo a Maria Antonietta del 1793, testimoni\u00f2 a suo favore. Per questo motivo, e a causa di uno scambio di lettere amichevoli fra lui e la regina, venne processato a sua volta, con l'accusa di essere un reazionario. Fu condannato alla ghigliottina il 28 aprile 1794. Prima dell'esecuzione esclam\u00f2: \u00abQuando la mia testa sar\u00e0 caduta portatela agli inglesi, ve la pagheranno bene!\u00bb"}
{"id": "2771208", "revid": "86343", "url": "https://it.wikipedia.org/wiki?curid=2771208", "title": "Ancash", "text": ""}
{"id": "2771209", "revid": "486946", "url": "https://it.wikipedia.org/wiki?curid=2771209", "title": "Battaglia delle Alture Seelow", "text": ""}
{"id": "2771216", "revid": "110157", "url": "https://it.wikipedia.org/wiki?curid=2771216", "title": "Nokia 6260 Slide", "text": "Il Nokia 6260 Slide \u00e8 uno smartphone prodotto dall'azienda finlandese Nokia e messo in commercio nel 2008."}
{"id": "2771235", "revid": "1005847", "url": "https://it.wikipedia.org/wiki?curid=2771235", "title": "Provincia di Aija", "text": "La provincia di Aija \u00e8 una provincia del Per\u00f9, situata nella regione di Ancash.\nGeografia antropica.\nSuddivisioni amministrative.\n\u00c8 divisa in 5 distretti:"}
{"id": "2771238", "revid": "88740", "url": "https://it.wikipedia.org/wiki?curid=2771238", "title": "Quitman", "text": ""}
{"id": "2771258", "revid": "155634", "url": "https://it.wikipedia.org/wiki?curid=2771258", "title": "Serie A1 1994-1995 (rugby a 15)", "text": "La serie A1 1994-95 fu il 65\u00ba campionato nazionale italiano di rugby a 15 di prima divisione.\n \u2014 due di meno dell'edizione precedente per la concomitanza con la in programma in Sudafrica in tarda primavera \u2014 con la formula \u00abstagione regolare a girone unico pi\u00f9 \"play-off\"\u00bb, e vide per la terza volta l' (rinominato Milan in quanto divenuto sezione rugbistica della polisportiva A.C. Milan di Silvio Berlusconi) in finale, la sua quarta in cinque stagioni.\nFu, anche, la terza volta che si incontrarono in finale i milanesi e il Benetton Treviso e di nuovo i veneti furono sconfitti; il Milan, vincitore nella circostanza del suo diciassettesimo scudetto, s'impose per 27-15 in una gara senza mete, contraddistinta solo da 24 punti di Diego Dom\u00ednguez (8 calci piazzati) e un \"drop\" di Massimo Bonomi contro cinque piazzati di Michael Lynagh per Treviso, autore di tutti i punti della sua squadra.\nSi tratt\u00f2 dell'anno di passaggio dal rugby a 15 dilettantistico a quello professionistico; in quell'anno nacque a opera della neocostituita European Rugby Cup la Coppa Europa di rugby o Heineken Cup, competizione destinata ai club campioni europei che assegnava il titolo di campione d'Europa; le due finaliste, Milan e Benetton Treviso, furono le prime italiane a qualificarsi per tale torneo.\nRetrocedette in A2 il , appena tornato in massima serie dopo 22 stagioni di assenza.\nFormula.\nAi \"playoff\" accedettero le prime quattro classificate di serie A1; preliminarmente agli incontri di semifinale, la quarta classificata di A1 dovette disputare un turno preliminare in gara unica contro la vincitrice del campionato di serie A2; la squadra uscente da tale incontro disput\u00f2 la semifinale contro la prima classificata di A1 mentre la seconda incontr\u00f2 la terza.\nGli incontri di semifinale furono in gara di andata e ritorno, con la seconda gara programmata in casa della squadra meglio piazzata durante la stagione regolare.\nLa finale fu invece disputata in gara unica, con eventuali tempi supplementari in caso di parit\u00e0.\nLa vincitrice della finale era campione d'Italia; l'ultima classificata durante la stagione regolare retrocesse in serie A2."}
{"id": "2771259", "revid": "827882", "url": "https://it.wikipedia.org/wiki?curid=2771259", "title": "Jurij Vladimirovi\u010d Nikulin", "text": "Come clown fu allievo del celebre Karanda\u0161"}
{"id": "2771263", "revid": "486946", "url": "https://it.wikipedia.org/wiki?curid=2771263", "title": "Yuri Nikulin", "text": ""}
{"id": "2771264", "revid": "767487", "url": "https://it.wikipedia.org/wiki?curid=2771264", "title": "Provincia di Antonio Raymondi", "text": "La provincia di Antonio Raymondi \u00e8 una provincia del Per\u00f9, situata nella regione di Ancash.\nGeografia antropica.\nSuddivisioni amministrative.\n\u00c8 divisa in 6 distretti:"}
{"id": "2771270", "revid": "287204", "url": "https://it.wikipedia.org/wiki?curid=2771270", "title": "Associazione Sportiva Cittadella Padova 2000-2001", "text": ""}
{"id": "2771271", "revid": "149727", "url": "https://it.wikipedia.org/wiki?curid=2771271", "title": "Haren (Germania)", "text": ""}
{"id": "2771275", "revid": "1869172", "url": "https://it.wikipedia.org/wiki?curid=2771275", "title": "18 Greatest Hits", "text": "18 Greatest Hits \u00e8 una raccolta della cantante tedesca Sandra, pubblicata il 12 ottobre 1992 dall'etichetta discografica Virgin.\nLa raccolta conteneva diciassette successi della cantante e un inedito, \"Johnny Wanna Live\", pubblicato come singolo per promuovere la raccolta.\nL'album \u00e8 stato ripubblicato nel 2003 con una differente copertina e con il titolo The Essential."}
{"id": "2771283", "revid": "110157", "url": "https://it.wikipedia.org/wiki?curid=2771283", "title": "Provincia di Asunci\u00f3n", "text": "La provincia di Asunci\u00f3n \u00e8 una provincia del Per\u00f9, situata nella regione di Ancash.\nGeografia antropica.\nSuddivisioni amministrative.\n\u00c8 divisa in 2 distretti:"}
{"id": "2771291", "revid": "1005847", "url": "https://it.wikipedia.org/wiki?curid=2771291", "title": "Conversione della rendita", "text": "La conversione della rendita, fu la sostituzione operata nel 1906 dal terzo Governo Giolitti dei titoli di stato a tassi fissi in scadenza con altri a tassi inferiori.\nLa conversione della rendita venne condotta con notevole cautela e competenza tecnica: il Governo, infatti, prima di intraprenderla, chiese ed ottenne la garanzia di numerosi istituti bancari. Inoltre, l'operazione fu portata avanti con molta rapidit\u00e0, per evitare reazioni negative delle borse. Il 29 giugno 1906 il Ministro del tesoro Angelo Majorana-Calatabiano present\u00f2 alla Camera un disegno di legge che prevedeva la conversione delle rendite consolidate che rendevano il 5% (4% netto) al 3,75% netto a partire dal 1\u00ba luglio 1907 e poi al 3,5% netto dopo il 1\u00ba luglio 1912. In un solo giorno il provvedimento fu approvato dalla Camera e dal Senato, sanzionato dal Re e pubblicato in Gazzetta Ufficiale.\nLe critiche che il progetto aveva ricevuto soprattutto dai conservatori si rivelarono infondate: vi fu infatti una fortissima adesione, in quanto su un capitale di quasi 8 miliardi e 100 milioni fu chiesto il rimborso soltanto di 5 milioni di titoli. Inoltre, l'opinione pubblica segu\u00ec quasi con commozione le vicende relative, in quanto la conversione assunse subito il valore simbolico di un risanamento effettivo e duraturo del bilancio e di una stabile unificazione nazionale.\nIl beneficio annuo per il tesoro fu di pi\u00f9 20 milioni per i primi cinque anni e di 40 milioni per quelli successivi. Le risorse risparmiate sugli interessi furono usate per la nazionalizzazione delle ferrovie."}
{"id": "2771297", "revid": "37401", "url": "https://it.wikipedia.org/wiki?curid=2771297", "title": "Pronome atono", "text": ""}
{"id": "2771298", "revid": "1522738", "url": "https://it.wikipedia.org/wiki?curid=2771298", "title": "Chef Louis", "text": ""}
{"id": "2771300", "revid": "123995491", "url": "https://it.wikipedia.org/wiki?curid=2771300", "title": "Marjorie Bruce", "text": "Biografia.\nEra l'unica figlia di Roberto I di Scozia, e della prima moglie, Isabella di Mar, figlia di Donald I di Mar. Sua madre Isabella mor\u00ec appena diciannovenne dando alla luce Marjorie che dovette il suo nome alla nonna paterna, Marjorie, contessa di Carrick. \nSecondo la leggenda, i genitori di Marjorie erano molto innamorati e Roberto I non si rispos\u00f2 fino al 1302 (sei anni dopo la morte della sua prima moglie), con Elisabetta de Burgh.\nIl 27 marzo 1306, suo padre fu incoronato Re di Scozia a Scone, e Marjorie divenne una Principessa di Scozia.\nPrigionia.\nTre mesi dopo la sua incoronazione Roberto I venne sconfitto dagli inglesi alla battaglia di Methven e per questo sped\u00ec la moglie insieme alle sorelle e alla figlia e a Isabella MacDuff verso nord, ma tre mesi dopo il gruppo venne catturato a causa del tradimento di Uilleam, II conte di Ross.\nLe donne finite in mano inglese vennero separate, Marjorie and\u00f2 in un convento presso Watton nello Yorkshire, le sue zie Christina e Mary, insieme a Isabella MacDuff, vennero esposte alla gogna ai castelli di Roxburgh e Berwick, mentre la sua matrigna fu messa agli arresti domiciliari nello Yorkshire. Edoardo I d'Inghilterra aveva infatti bisogno del supporto di suo padre Richard de Burgh, II conte di Ulster e per questo ella ebbe un trattamento meno punitivo. Suo zio Christopher Seton, marito di sua zia Christina, venne invece giustiziato. Per gli anni successivi le cinque donne vennero tenute isolate e le sue zie spesso esposte al pubblico ludibrio, quando Edoardo I mor\u00ec nel 1307 non vi fu nessun cambiamento apprezzabile e fu solo nel 1314 che alla fine a Marjorie venne restituita la libert\u00e0.\nMatrimonio.\nDopo la liberazione di Elisabetta de Brugh e Marjorie dalla loro lunga prigionia in Inghilterra, Walter Stewart, VI grande intendente di Scozia, fu inviato per riceverle alla frontiera anglo-scozzese e ricondurle alla corte scozzese. Ora era libera e con una dote pi\u00f9 che apprezzabile (che includeva la Baronia di Bathgate nel West Lothian), venne quindi data in moglie a Walter Stewart. Il matrimonio avvenne nel giugno 1315.\nLa tradizione vuole che due anni dopo, il 2 marzo 1316, Marjorie stesse cavalcando a Gallowhill, Paisley, mentre era molto avanti nella sua gravidanza. Il suo cavallo si imbizzar\u00ec e la gett\u00f2 a terra. And\u00f2 in travaglio prematuro e nacque suo figlio, Roberto (2 marzo 1316-19 aprile 1390). Marjorie mor\u00ec poco dopo, all'et\u00e0 di circa 20 anni, come sua madre, che aveva all'incirca la stessa et\u00e0 quando mor\u00ec di parto. Tuttavia, non \u00e8 chiaro se questa storia sia corretta; alcuni resoconti indicano che potrebbe essere sopravvissuta fino al 1317. In questo caso potrebbe essere morta in un incidente a cavallo, ma avvenuto dopo la nascita di suo figlio.\nAlla morte senza figli di Davide II di Scozia, fratellastro di Marjorie, la corona di Scozia spett\u00f2 a Roberto, che sal\u00ec al trono col nome di Roberto II di Scozia.\nAll'incrocio tra Renfrew Road e Dundonald Road a Paisley, un tumulo segna il punto chiamato \"The Knock\", vicino al punto in cui Marjorie sarebbe caduta da cavallo. Bruce Road e Marjorie Drive sono chiamati in suo onore. \u00c8 sepolta nell'abbazia di Paisley.\nCommemorazione.\nIl sito originale del castello di Bathgate, che faceva parte della sua dote, si trova nel parco del Bathgate Golf Club. Il sito \u00e8 protetto dall'organizzazione Historic Scotland e al Club \u00e8 vietato eseguire qualsiasi lavoro di scavo sul sito senza previa autorizzazione. Ogni anno, il primo sabato di giugno, la citt\u00e0 di Bathgate celebra il matrimonio di Marjorie e Walter nel loro concorso storico annuale, appena prima della processione della citt\u00e0 e del festival di Newland. I bambini delle scuole locali recitano le parti di Marjorie, Walter e altri membri della corte. Dopo lo spettacolo, tutti si uniscono alla processione insieme a Robert Bruce a cavallo."}
{"id": "2771317", "revid": "1566286", "url": "https://it.wikipedia.org/wiki?curid=2771317", "title": "Oleg Nikolaevi\u010d Efremov", "text": ""}
{"id": "2771324", "revid": "1272592", "url": "https://it.wikipedia.org/wiki?curid=2771324", "title": "Associazione Sportiva Cittadella Padova 2001-2002", "text": ""}
{"id": "2771332", "revid": "1719883", "url": "https://it.wikipedia.org/wiki?curid=2771332", "title": "Sophia", "text": ""}
{"id": "2771333", "revid": "767487", "url": "https://it.wikipedia.org/wiki?curid=2771333", "title": "Angelo Compagnon", "text": "Segretario del gruppo UdC alla Camera dei deputati dal 2006 al 2008 e dal 2008 al 2013."}
{"id": "2771336", "revid": "268849", "url": "https://it.wikipedia.org/wiki?curid=2771336", "title": "Nicol\u00e1s Andr\u00e9s Amodio", "text": ""}
{"id": "2771338", "revid": "268849", "url": "https://it.wikipedia.org/wiki?curid=2771338", "title": "Germ\u00e1n Gustavo Denis", "text": ""}
{"id": "2771340", "revid": "154893", "url": "https://it.wikipedia.org/wiki?curid=2771340", "title": "Telescopio newtoniano", "text": ""}
{"id": "2771342", "revid": "268849", "url": "https://it.wikipedia.org/wiki?curid=2771342", "title": "Mariano Adri\u00e0n Bogliacino", "text": ""}
{"id": "2771343", "revid": "268849", "url": "https://it.wikipedia.org/wiki?curid=2771343", "title": "Hugo Armando Campagnaro", "text": ""}
{"id": "2771345", "revid": "268849", "url": "https://it.wikipedia.org/wiki?curid=2771345", "title": "Ezequiel Iv\u00e1n Lavezzi", "text": ""}
{"id": "2771347", "revid": "268849", "url": "https://it.wikipedia.org/wiki?curid=2771347", "title": "Walter Alejandro Gargano", "text": ""}
{"id": "2771349", "revid": "1305772", "url": "https://it.wikipedia.org/wiki?curid=2771349", "title": "Nasreddin Khoja", "text": "Nasreddin Khoja (far \u0645\u0644\u0627 \u0646\u0635\u0631\u0627\u0644\u062f\u06cc\u0646, \"Mull\u0101 Nasreddin\"; az. Molla N\u0259sr\u0259ddin; tur. Nasrettin Hoca; cur. Mella Nasred\u00een; ar. \u062c\u062d\u0627, \"Ju\u1e25\u0101\", oppure \u0646\u0635\u0631\u0627\u0644\u062f\u064a\u0646 : Na\u1e63r al-d\u012bn; alb. Nastradin Hoxha; bosn. Nasruddin Hod\u017ea; uzb. Nasriddin Afandi (Effendi); kaz. \u049a\u043e\u0436\u0430\u043d\u0430\u0441\u044b\u0440, \"Kho\u017eanasyr\"; uig. N\u00e4sirdin \u00c4f\u00e4nti) \u00e8 una figura favolistica (ma anche presente nella letteratura del sufismo), che la cultura turca vorrebbe vissuta intorno al XIII secolo ad Ak\u015fehir e successivamente a Konya, al tempo della dinastia Selgiuchide, ma che, sotto il nome di Guha, ossia Giuf\u00e0, \u00e8 presente anche nella favolistica araba-siciliana.\nSarebbe stato un filosofo populista, spesso citato in storielle divertenti e aneddoti.\nMolti Paesi e popolazioni del Vicino Oriente, del Medio Oriente e dell'Asia centrale (come ad esempio l'Afghanistan, l'Iran, la Turchia e l'Uzbekistan) rivendicano la sua \"paternit\u00e0\". Il suo nome \u00e8 declinato in maniera differente a seconda della nazionalit\u00e0 ed \u00e8 spesso preceduto o seguito da titoli onorifici come \"Khoja\", \"mull\u0101\" o \"Effendi\"."}
{"id": "2771350", "revid": "110157", "url": "https://it.wikipedia.org/wiki?curid=2771350", "title": "Fading Shades", "text": "Fading Shades \u00e8 un album della cantante tedesca Sandra, pubblicato il 12 giugno 1995 dall'etichetta discografica Virgin.\nL'album \u00e8 stato prodotto da Michael Cretu e Jens Gad ed \u00e8 orientato maggiormente verso il genere dance pop rispetto ai precedenti dischi di Sandra, prevalentemente synthpop.\nSono stati estratti i singoli \"Nights in White Satin\" e \"Won't Run Away\"."}
{"id": "2771351", "revid": "307923", "url": "https://it.wikipedia.org/wiki?curid=2771351", "title": "Un giorno nella vita", "text": ""}
{"id": "2771352", "revid": "287204", "url": "https://it.wikipedia.org/wiki?curid=2771352", "title": "Sophie (album)", "text": ""}
{"id": "2771353", "revid": "1762097", "url": "https://it.wikipedia.org/wiki?curid=2771353", "title": "Sophie", "text": ""}
{"id": "2771362", "revid": "111325", "url": "https://it.wikipedia.org/wiki?curid=2771362", "title": "Emeraldas", "text": ""}
{"id": "2771364", "revid": "395232", "url": "https://it.wikipedia.org/wiki?curid=2771364", "title": "Stazione di Pontedera", "text": ""}
{"id": "2771373", "revid": "36426", "url": "https://it.wikipedia.org/wiki?curid=2771373", "title": "Cacciatore nella foresta", "text": "Cacciatore nella foresta (titolo originale in tedesco: Der Chasseur im Walde) \u00e8 un dipinto a olio su tela del pittore romantico tedesco Caspar David Friedrich.\nStoria.\nLa tela fu realizzata verso la fine del 1814, quando le truppe napoleoniche che avevano invaso Dresda nel 1813, furono cacciate dalla citt\u00e0. In quell'occasione il pittore tedesco decise di fuggire da tutti i tumulti successivi, per ripararsi nell'Elbsandsteingebirge, una regione montuosa non molto distante.\nDescrizione.\nUna rivista dell'epoca commentava cos\u00ec quest'opera: \"Un corvo posato su un ceppo d'albero, intona un canto di morte ad un cacciatore francese, che solitario attraversa la foresta innevata.\"\nIl dipinto dall'andamento verticale, si apre su un fitto e scuro bosco che occupa gran parte della tela. Si innalzano imponenti e impenetrabili, mentre sopra di essi un cielo particolarmente minaccioso sembra presagire un'imminente nevicata. \nIn basso, proprio di fronte alla cortina d'alberi si trova un soldato, che appare piccolissimo rispetto alle alte e fitte chiome degli abeti. L'uomo sembra quasi intimorito, incerto se entrare o meno nella boscaglia. \u00c8 immobile, intento a scrutate l'oscurit\u00e0 del sottobosco. \nDietro di esso, compaiono i resti di due alberi ormai abbattuti da tempo, e proprio su uno di essi \u00e8 poggiato un corvo nero che pare stia gracchiando.\nOltre ad un significato strettamente patriottico, riguardo alla liberazione della citt\u00e0 di Dresda, possiamo ritrovare numerose simbologie ed altri significati.\nLa figura del corvo, come da millenarie credenze popolari, fa riferimento ad una premonizione di morte; ripetuta dall'oscurit\u00e0 della foresta che appare quasi impenetrabile. \nNell'opera la natura si erge come paladina della libert\u00e0 tedesca, perch\u00e9 il soldato appare come rinchiuso nella morsa della morte: dietro di esso il corvo, davanti la scura foresta; entrambi visti come allegoria della morte. Friedrich piega quindi il suo immaginario romantico, al suo patriottismo, evitando di rappresentare scene di battaglie o scontri tra uomini. Preferisce quindi rivisitare il tema della finitezza dell'uomo di fronte alla natura, dando a quest'ultima un significato funesto."}
{"id": "2771374", "revid": "110157", "url": "https://it.wikipedia.org/wiki?curid=2771374", "title": "My Favourites", "text": "My Favourites \u00e8 una doppia raccolta dei brani pi\u00f9 famosi della cantante tedesca Sandra, pubblicata il 4 giugno 1999 dall'etichetta discografica Virgin.\nL'album era composto da ventiquattro tracce divise equamente in due cd: nel primo erano contenute nuove versioni di dodici successi di Sandra, nel secondo erano presenti altrettante tracce in versione originale."}
{"id": "2771382", "revid": "2289", "url": "https://it.wikipedia.org/wiki?curid=2771382", "title": "Ansgar Elde", "text": "Biografia.\nNasce nel nord della Svezia. Studia teatro e marionette a Braunscheing e danza coreografica a Stoccolma. Compie in diversi paesi i lavori pi\u00f9 disparati tra i quali: inserviente di ospedale psichiatrico, costruttore di polene, guardiano d'api, fabbricante di mammut e cinghiali in cartapesta, scultore di modelli di mani in avorio, ma viene licenziato per la strana forma disarticolata che d\u00e0 alle sue produzioni.\nNel 1964 riceve il prestigioso premio \"COPLEY FOUNDATION AWARD CHICAGO\".\nProtagonista dell\"INTERNAZIONAL SITUAZIONISMO\", \u00e8 considerato l'erede artistico del gruppo CO.BR.A.. \nNel 1958 conosce a Stoccolma Aligi Sassu, che lo invita ad Albissola Marina; qui \u00e8 ospite per due anni di Asger Jorn.\n\u00c8 di quel periodo la collaborazione con Jorn per l'esecuzione del grande pannello ceramico destinato al liceo statale di Aarhus (Danimarca). \nAd Albissola Elde si stabilisce partecipando al gruppo comprendente personalit\u00e0 provenienti da tutto il mondo: dall'Argentina Lucio Fontana e Carlos Carl\u00e8, dal Cile Roberto Matta, dalla Danimarca Asger Jorn, da Cuba Wifredo Lam e dalla Svezia appunto Ansgar Elde e si unisce ai gi\u00e0 presenti e noti: Agenore Fabbri, Emanuele Luzzati, Antonio Sabatelli, Aligi Sassu e altri.\nOgnuno porta esperienze e culture diverse ad arricchire il territorio e la cultura dell'arte italiana ed albissolese con nuove idee e creando il collegamento tra la ceramica e la pittura, che \u00e8 uno dei grandi elementi innovativi degli anni sessanta.\nAnsgar Elde, pur viaggiando ed esponendo nei maggiori paesi europei, ha sempre mantenuto come suo riferimento fisso la citt\u00e0 di Albissola, utilizzando il patrimonio che gli offrivano le fabbriche di ceramica come: Mazzotti, Poggi, Viglietti e sperimentando un'interessante e proficua \"avventura di ricerca grafica\" presso il \"Bostrico\" di Alfredo Meconi.\nOpere di Elde si trovano nel Museo d'Arte Moderna dell'Avana a Cuba, in quello di Silkeborg in Danimarca, Halmstad in Svezia, Ixelles in Belgio, nella \"Casa di Cultura Scandinava\" a Parigi. Ad Albissola Marina \u00e8 presente con una composizione ceramica sulla passeggiata degli artisti. \nAlla sua morte, avvenuta nel 2000, la vedova di Ansgar Elde ha donato alla citt\u00e0 di Savona due opere dell'artista scomparso."}
{"id": "2771387", "revid": "1442080", "url": "https://it.wikipedia.org/wiki?curid=2771387", "title": "Euproops", "text": "L'euproope (gen. Euproops) \u00e8 un artropode estinto, appartenente agli xifosuri. Visse tra il Devoniano superiore e il Carbonifero superiore (350 \u2013 300 milioni di anni fa). I suoi resti fossili sono stati ritrovati in Europa e in Nordamerica.\nDescrizione.\nQuesto animale, di piccole dimensioni (lunghezza media circa 4 centimetri), era dotato di uno scudo cefalico a forma di ferro di cavallo, che ricopriva il margine anteriore. La superficie dorsale era suddivisa in una regione mediana e in due laterali, grazie a carene longitudinali ben sviluppate. Gli occhi erano semplici e formati da un complesso di ommatidi. L'addome, al contrario del limulo attuale, era composto da sette somiti fusi fra loro, dotati di spine laterali. L'ultimo somite dava origine a una lunga coda articolata e appuntita (telson).\nClassificazione.\nL'euproope \u00e8 un rappresentante primitivo degli xifosuri, un gruppo di artropodi affini a ragni e scorpioni, che durante il Paleozoico era notevolmente diffuso ma che attualmente \u00e8 rappresentato dal solo limulo. \"Euproops\" \u00e8 noto per numerosi esemplari ben conservati: le specie pi\u00f9 note provengono dalla Gran Bretagna (Euproops rotundatus) e dal giacimento di Mazon Creek nell'Illinois (E. danae)."}
{"id": "2771389", "revid": "124808", "url": "https://it.wikipedia.org/wiki?curid=2771389", "title": "111 Centoundici", "text": ""}
{"id": "2771391", "revid": "281901", "url": "https://it.wikipedia.org/wiki?curid=2771391", "title": "Fossundecima", "text": "La fossundecima (gen. Fossundecima) \u00e8 un anellide estinto, appartenente ai policheti. Visse nel Carbonifero medio (circa 320 milioni di anni fa). I suoi resti sono stati ritrovati in Nordamerica, nel ben noto giacimento di Mazon Creek (Illinois).\nDescrizione.\nQuesto piccolo anellide non raggiungeva i 5 centimetri di lunghezza, e possedeva un corpo corto e piuttosto largo. I segmenti erano relativamente pochi se raffrontati con quelli degli altri policheti. Il capo era dotato di tre corte antenne e quattro lunghi cirri a forma di tentacoli. Le mascelle avevano una caratteristica forma triangolare, con un bordo interno dentellato. I parapodi erano biramati, e possedevano un corto ciuffo di setole su ogni ramo.\nClassificazione.\nLa fossundecima appartiene ai policheti, una classe di anellidi attualmente molto diffusa nei mari. L'ordine a cui appartiene questo animale, i fillodocidi (Phyllodocida), \u00e8 ancora ben rappresentato e nel Carbonifero era gi\u00e0 piuttosto diffuso (\"Didontogaster\", \"Hystriciola\", \"Astreptoscolex\", \"Dryptoscolex\"). La specie pi\u00f9 nota di \"Fossundecima\" \u00e8 F. koneckniorum, proveniente da Mazon Creek.\nStile di vita.\nLa fossundecima era un polichete predatore, che probabilmente si cibava di una grande variet\u00e0 di minuscoli animali. Alcuni esemplari conservano al loro interno i resti di piccoli invertebrati come gli ostracodi, ingeriti dall'animale in vita."}
{"id": "2771394", "revid": "1305772", "url": "https://it.wikipedia.org/wiki?curid=2771394", "title": "Hackberry", "text": ""}
{"id": "2771395", "revid": "729019", "url": "https://it.wikipedia.org/wiki?curid=2771395", "title": "Vladimir Mili\u0107", "text": "Ha vinto un titolo europeo indoor ai Campionati europei indoor di Milano 1982."}
{"id": "2771398", "revid": "37401", "url": "https://it.wikipedia.org/wiki?curid=2771398", "title": "Harrisonburg", "text": ""}
{"id": "2771400", "revid": "287204", "url": "https://it.wikipedia.org/wiki?curid=2771400", "title": "Haughton", "text": ""}
{"id": "2771404", "revid": "1305772", "url": "https://it.wikipedia.org/wiki?curid=2771404", "title": "Haynesville", "text": ""}
{"id": "2771405", "revid": "599013", "url": "https://it.wikipedia.org/wiki?curid=2771405", "title": "Rapha\u00ebl Astier", "text": "Palmar\u00e8s.\nIn carriera ha conseguito i seguenti risultati:"}
{"id": "2771406", "revid": "729019", "url": "https://it.wikipedia.org/wiki?curid=2771406", "title": "Battaglia dell'Isola di Wake", "text": "La battaglia dell'Isola di Wake venne combattuta tra l'8 e il 23 dicembre 1941, nell'ambito del teatro del Pacifico della seconda guerra mondiale: in base ai piani approntati precedentemente per la conquista dei possedimenti coloniali europei nell'area dell'oceano Pacifico, le forze giapponesi iniziarono l'assedio della piccola isola di Wake, possedimento statunitense posto a met\u00e0 strada tra le Hawaii e le Filippine, contemporaneamente agli eventi dell'attacco di Pearl Harbor. Dopo aver sottoposto l'isola ad attacchi aerei, i giapponesi tentarono uno sbarco la mattina dell'11 dicembre, ma furono respinti con gravi perdite dalla resistenza della piccola guarnigione di marine statunitensi ivi dispiegata.\nSottoposta a quotidiani bombardamenti aerei e isolata dal blocco navale giapponese, Wake sub\u00ec un secondo assalto la notte del 23 dicembre 1941: una massiccia forza da sbarco nipponica, appoggiata da portaerei e incrociatori, riusc\u00ec a stabilire una testa di ponte sulle spiagge dell'isola, portando infine alla resa la sparuta guarnigione statunitense. L'isola rimase sotto il controllo giapponese fino al termine delle ostilit\u00e0, tornando in mani statunitensi solo il 4 settembre 1945.\nAntefatti.\nL'isola.\nScoperta il 20 ottobre 1568 dall'esploratore spagnolo \u00c1lvaro de Menda\u00f1a de Neira e poi ufficialmente mappata nel 1796 dal navigatore britannico William Wake (da cui il nome), l'isola di Wake venne dettagliatamente esplorata il 20 dicembre 1840 dalla \"United States Exploring Expedition\" del commodoro Charles Wilkes: l'isola, in realt\u00e0 un atollo composto da tre isolette separate (Wake propriamente detta, Wilkes e Peale) disposte a forma di V intorno a una laguna comune, fu poi formalmente annessa dagli Stati Uniti il 17 gennaio 1899 dopo un'apposita spedizione della cannoniera , ordinata dal presidente William McKinley per prevenire mire dei tedeschi (gi\u00e0 possessori delle isole Marshall) su di essa.\nSituata a circa 3.700 chilometri a ovest di Honolulu e a 2.430 chilometri a est di Guam, Wake divenne un punto di transito lungo la rotta tra gli Stati Uniti e le Filippine, all'epoca un possedimento statunitense: nel maggio del 1935 la compagnia aerea Pan American Airways stabil\u00ec su Wake una base d'appoggio per gli idrovolanti di linea impegnati sulla rotta San Francisco - Manila, costruendo sull'isolotto di Peale un piccolo insediamento (\"PAAville\") dotato di un albergo e di colture idroponiche di verdure e frutta fresca.\nDopo il passaggio di Wake nel 1934 sotto la diretta amministrazione dello United States Department of the Navy, vennero avanzati i primi progetti circa la costruzione di una base militare sull'atollo: nel 1938 il comandante in capo della flotta statunitense, l'ammiraglio Arthur Japy Hepburn, consegn\u00f2 lo \"Hepburn Board Report\", un dettagliato rapporto sullo stato delle difese navali degli Stati Uniti che raccomandava un programma di sviluppo dell'isola come base aerea avanzata nel Pacifico, dal costo di sette milioni e mezzo di dollari e della durata di tre anni; il 9 gennaio 1941 un primo contingente di ottanta genieri della marina sbarc\u00f2 a Wake per dare avvio ai lavori di costruzione di un primo insediamento militare, poi raggiunto da circa 1.200 lavoratori civili della \"Morrison-Knudsen Company\" sotto contratto della marina.\nPreparativi statunitensi.\nI lavori di costruzione di installazioni militari a Wake procedettero inizialmente a rilento, tanto che il 18 aprile 1941 l'ammiraglio Husband E. Kimmel, comandante della United States Pacific Fleet, chiese con insistenza che ai lavori venisse data un'alta priorit\u00e0 e che un'unit\u00e0 di difesa dei marine fosse al pi\u00f9 presto stanziata sull'isola, vista la sua vicinanza ai possedimenti giapponesi delle Marshall, delle Bonin e delle Marianne. Il 19 agosto 1941 un primo contingente di 173 marine distaccati dal 1st Marine defense battalion venne sbarcato a Wake, incrementato poi con successivi invii fino a un totale di 15 ufficiali e 373 sottufficiali e soldati ai primi di novembre; inizialmente guidato dal maggiore Lewis A. Hohn, il contingente dei marine a Wake pass\u00f2 poi sotto il comando del maggiore James Devereux il 15 ottobre 1941. Unitamente alle truppe fu dispiegato su Wake anche un certo quantitativo di armi pesanti: sei cannoni calibro 127\u00a0mm antinave (recuperati da una vecchia nave da battaglia demolita), dodici cannoni contraerei da 76\u00a0mm, diciotto mitragliatrici Browning M2 da 12,7\u00a0mm e trenta pi\u00f9 vecchie mitragliatrici Browning M1917 da 7,62\u00a0mm (molte delle quali in pessime condizioni); il numero delle armi pesanti era anche eccessivo per la non numerosa guarnigione dei marine, tanto che solo sei dei dodici cannoni contraerei erano dotati di una squadra completa di artiglieri: l'operativit\u00e0 di tali armi era inoltre limitata dall'assenza di apparecchiature radar e dalla disponibilit\u00e0 di un'unica centrale di tiro funzionante, mentre la batteria di proiettori da ricerca non era dotata di aerofoni e doveva essere manovrata a mano. I pezzi d'artiglieria erano dispiegati sui tre vertici della V formata dall'atollo: Toki Point su Peale, Kuku Point su Wilkes e Peacock Point su Wake.\nTra ottobre e novembre il campo d'aviazione, dotato di una pista lunga 1.500 metri situata nella parte interna di Wake, venne considerato sufficientemente operativo tanto da essere utilizzato come scalo intermedio per i bombardieri Boeing B-17 Flying Fortress delle United States Army Air Forces diretti dagli Stati Uniti nelle Filippine, ma il resto della base aerea era dotato ancora di strutture abbastanza primitive. Sull'isola di Wake erano dislocati la caserma dei marine, i magazzini e le principali strutture della base navale, Peale ospitava una rampa e zone di parcheggio per idrovolanti oltre a un ospedale, mentre su Wilkes erano collocati solo alcuni depositi di carburante; un canale dragato nel braccio di mare che separava Wilkes da Wake consentiva l'accesso all'interno della laguna. Il 28 novembre 1941 la nave appoggio idrovolanti port\u00f2 a Wake il capitano di fregata Winfield Cunningham, nuovo comandante in capo della base navale, oltre a un distaccamento di personale di terra dell'aviazione dei marine in attesa dell'imminente arrivo sull'isola di una sezione aeronautica: il 4 dicembre seguente, decollando dalla portaerei , dodici nuovi caccia Grumman F4F Wildcat dello squadrone VMF-211 dei marine, al comando del maggiore Paul A. Putnam, si trasferirono nel piccolo aeroporto di Wake.\nAl 6 dicembre 1941 il capitano Cunningham comandava un totale di 38 ufficiali e 485 sottufficiali e soldati: i 388 marine della guarnigione, 12 ufficiali e 49 uomini del personale della VMF-211, 10 ufficiali e 58 uomini del personale della base navale (praticamente tutti disarmati e privi di equipaggiamento campale), un ufficiale e quattro uomini di un distaccamento di trasmissioni dell'aviazione dell'esercito e un marinaio del sommergibile sbarcato giorni prima per ricevere cure mediche; vi erano poi anche 1.221 civili tra lavoratori a contratto e personale della Pan American Airways, di cui il maggiore Devereux aveva inutilmente chiesto l'evacuazione fin da novembre, visto il peggiorare della situazione diplomatica con il Giappone. Lo stato dei rifornimenti era buono, con i marine dotati di razioni per almeno 90 giorni e il personale civile di viveri per sei mesi, mentre le scorte di munizioni erano sufficienti per una difesa di breve periodo; non vi erano sorgenti di acqua dolce sull'isola, ma era disponibile un buon numero di impianti di evaporazione.\nLa battaglia.\nGli attacchi aerei iniziali.\nDomenica 7 dicembre 1941 una squadra di portaerei giapponesi lanci\u00f2 un massiccio attacco aereo contro la base navale di Pearl Harbor, nelle Hawaii, provocando sensibili perdite alla flotta statunitense e dando avvio alle operazioni sul fronte del Pacifico. Agendo sulla base di piani militari preparati da tempo, le forze giapponesi iniziarono contemporaneamente all'attacco di Pearl Harbor una serie di operazioni contro i possedimenti statunitensi, britannici e olandesi nel sud-est asiatico e nel Pacifico centrale, ivi compresa la stessa Wake: l'occupazione dell'atollo con una spedizione anfibia era stata contemplata fin dal 1938, anche se solo nel novembre del 1941 furono formulati alcuni abbozzi di piani in tal senso; l'azione contro Wake sarebbe spettata alla 4\u00aa Flotta giapponese (Dai-yon Kantai) dell'ammiraglio Shigeyoshi Inoue, responsabile anche delle operazioni nella zona delle Marshall e delle Marianne.\nIl giorno dell'attacco di Pearl Harbor a Wake era, per effetto della linea internazionale del cambio di data, la mattina del luned\u00ec 8 dicembre 1941: le prime notizie sulla situazione a Pearl Harbor arrivarono verso le 06:50, quando il distaccamento di comunicazioni dell'aviazione dell'esercito, guidato dal capitano Henry S. Wilson, ricevette una trasmissione radio dall'aeroporto di Hickam Field a Oahu che annunciava l'inizio dell'attacco; Wilson lo rifer\u00ec subito a Devereux, che diede immediatamente l'allarme. L'idrovolante di linea Martin M-130 della Pan American (\"Philippine Clipper\"), partito come di consueto quella mattina da Wake diretto a Guam, fu immediatamente richiamato indietro e fatto ammarare nella laguna; l'operativit\u00e0 del distaccamento aereo di Wake, giunto sull'isola appena quattro giorni prima, era ancora limitata e solo quattro caccia Wildcat furono fatti decollare per avvistare eventuali formazioni giapponesi in arrivo.\nIntorno alle 11:50 il tenente Lewis, al comando della Batteria E dislocata a Peacock Point, avvist\u00f2 una formazione di aerei non identificati in arrivo da sud: si trattava di trentasei bombardieri Mitsubishi G3M dell'aviazione di marina nipponica, decollati dalla base di Roi-Namur nell'atollo di Kwajalein delle Marshall e divisi in tre formazioni di dodici aerei; i bombardieri si accanirono contro il campo d'aviazione, dove gli immobili Wildcat parcheggiati all'aperto erano bersagli facili, oltre che contro le strutture della Pan American su Peale, vanamente contrastati dal fuoco delle batterie antiaeree. Il raid fin\u00ec verso le 12:10, e i bombardieri giapponesi rientrarono alla base con solo danni leggeri: su Wake sette degli otto caccia Wildcat erano stati distrutti (l'ottavo accus\u00f2 solo danni minori), mentre il personale della VMF-211 riport\u00f2 ventitr\u00e9 morti o deceduti per le ferite (tra cui tre piloti) e undici feriti pi\u00f9 o meno gravi; la pista dell'aeroporto aveva subito danni, il centro radio era stato distrutto e un deposito di carburante colpito e incendiato. Su Peale l'albergo della Pan American era in fiamme e le strutture per il ricovero degli idrovolanti erano state colpite, con dieci dipendenti civili della compagnia uccisi durante il raid; il \"Philippine Clipper\" era sopravvissuto all'attacco con solo pochi danni leggeri e verso le 13:00 fu fatto decollare alla volta di Midway. La pattuglia aerea dei quattro Wildcat in volo si trovava a nord di Wake al momento dell'attacco e non riusc\u00ec a intercettare nessun velivolo giapponese: nel rientrare alla base uno dei caccia rimase danneggiato quando urt\u00f2 una massa di detriti presente sulla pista, lasciando solo quattro aerei ancora efficienti in mano ai difensori.\nLa guarnigione statunitense trascorse il resto della giornata a prepararsi per l'attesa successiva ondata di attacchi aerei. Alle 11:45 del 9 dicembre gli apparecchi giapponesi tornarono per una seconda incursione su Wake: approcciando l'atollo da sud-est, il gruppo nipponico fin\u00ec sotto il fuoco dei cannoni da 76\u00a0mm della Batteria E a Peacock Point e della Batteria D a Toki Point; la Batteria D era l'unica dotata di un sistema di controllo del tiro, di cui comunicava i dati anche alla Batteria E tramite il sistema telefonico dell'isola. I Wildcat della pattuglia aerea questa volta si ritrovarono nella posizione giusta per intercettare la formazione nemica, e il tenente David D. Kliewer e il \"technical sergeant\" Hamilton riuscirono ad abbattere un bombardiere rimasto separato dalla formazione, mentre un secondo velivolo nipponico fu colpito e distrutto dal fuoco contraereo; altri quattro furono visti allontanarsi emettendo fumo. Questa volta i giapponesi avevano concentrato il loro attacco sulle postazioni dell'artiglieria a Peacock Point (dove un cannone da 76\u00a0mm della Batteria E fu danneggiato), sulle installazioni della base navale e sull'accampamento dei manovali civili, colpendo anche l'ospedale: quattro marine e cinquantacinque civili rimasero uccisi durante l'incursione.\nUn terzo attacco di ventisei bombardieri si verific\u00f2 alle 10:45 del 10 dicembre, con modalit\u00e0 analoghe ai precedenti: i Wildcat gi\u00e0 in volo intercettarono la formazione e il capitano Elrod rivendic\u00f2 l'abbattimento di due bombardieri. I giapponesi attaccarono le vecchie postazioni della Batteria E a Peacock Point (senza effetto perch\u00e9 evacuate gi\u00e0 dal pomeriggio precedente) e quelle della Batteria D su Peale, ma senza provocare gravi danni; un'incursione sull'isola di Wilkes caus\u00f2 invece l'esplosione di un deposito di dinamite arrecando danni gravi seppur non paralizzanti alla Batteria F (cannoni antiaerei da 76\u00a0mm non operativi) e alla Batteria L (cannoni antinave da 127\u00a0mm), lasciando sul terreno un marine morto e altri quattro feriti.\nDue sommergibili statunitensi, lo USS \"Triton\" e lo , si trovavano a incrociare nei pressi di Wake fin dallo scoppio delle ostilit\u00e0, impegnati in pattugliamenti di routine: dopo i primi attacchi entrambi ricevettero ordine di portarsi pi\u00f9 vicino all'isola per fornirle protezione, ma il \"Tambor\" dovette quasi subito rinunciare alla missione e rientrare a Pearl Harbor a causa di problemi ai motori. La notte del 10 dicembre il \"Triton\" avvist\u00f2 alcune unit\u00e0 giapponesi al largo della costa meridionale di Wake: in emersione per ricaricare le batterie, il battello si immerse immediatamente e lanci\u00f2 quattro siluri verso il nemico (il primo attacco di un sommergibile statunitense del conflitto) ma, bench\u00e9 l'equipaggio avesse udito due esplosioni, non colp\u00ec nessuna nave; il sommergibile fu poi richiamato alla base il 21 dicembre seguente.\nIl primo tentativo di sbarco.\nLa forza d'invasione giapponese salp\u00f2 da Roi-Namur il 9 dicembre: al comando del retroammiraglio Sadamichi Kajioka vi erano gli incrociatori leggeri \"Yubari\" (nave ammiraglia), e \"Tatsuta\", sei cacciatorpediniere (\"Yayoi\", \"Mutsuki\", \"Kisaragi\", \"Hayate\", \"Oite\" e \"Asanagi\"), due pattugliatori (vecchi cacciatorpediniere dell'obsoleta classe Momi, \"Aoi\" e \"Hagi\") e due navi da trasporto (\"Kongo Maru\" e \"Kinryu Maru\"); a bordo dei due pattugliatori, da utilizzarsi come improvvisati mezzi da sbarco, vi erano 450 soldati della Kaigun Tokubetsu Rikusentai (\"Forza navale speciale da sbarco\", l'equivalente nipponico dei marine), mentre le due navi da trasporto portavano personale ausiliario e la futura guarnigione dell'isola. Il piano prevedeva di approcciare l'atollo dal lato sud, considerato migliore per uno sbarco, portando 150 \"rikusentai\" sull'isola di Wilkes e altri 300 sul lato meridionale di Wake, con l'aeroporto come obiettivo principale; nel caso in cui queste forze si fossero dimostrate insufficienti, ulteriori reparti da sbarco sarebbero stati formati con gli equipaggi dei cacciatorpediniere.\nPreceduta da due sommergibili in funzione di ricognitori e muovendosi con circospezione nel timore della presenza di unit\u00e0 navali statunitensi, la forza giapponese giunse in vista di Wake alle 03:00 dell'11 dicembre 1941. Le sagome delle navi giapponesi erano state scorte dalle vedette statunitensi gi\u00e0 dalle 01:50: Cunningham e Devereux ordinarono alla guarnigione di raggiungere i posti di combattimenti e di preparare gli aerei al decollo, ma di non muoversi e non aprire il fuoco per nessuna ragione fino a che i giapponesi non si fossero avvicinati alla costa, per essere certi di avere a tiro le navi nemiche. Intorno alle 05:00, dopo il sorgere del sole, lo \"Yubari\", che apriva la linea delle navi giapponesi, giunse a circa 7.300 metri a sud di Peacock Point, piegando poi verso ovest per procedere parallelo alla costa meridionale di Wake attraverso il mare molto agitato: pochi minuti dopo lo \"Yubari\", il \"Tenryu\" e il \"Tatsuta\" aprirono il fuoco con i loro cannoni principali, battendo in particolare le vecchie postazioni statunitensi a Peacock Point e l'accampamento dei marine su Wake; le batterie costiere statunitensi ne seguirono i movimenti ma non aprirono il fuoco. Dopo aver percorso tutta la costa meridionale di Wake, lo \"Yubari\" e un cacciatorpediniere lasciarono il resto del convoglio al largo di Wilkes e invertirono la rotta per rifare il percorso in senso inverso, accorciando le distanze a circa 6.000 metri e continuando a sparare ma senza ancora ricevere reazioni da parte delle difese statunitensi.\nVerso le 06:00 l'incrociatore giapponese si ritrov\u00f2 una seconda volta di fronte a Peacock Point, e pieg\u00f2 ulteriormente a ovest per iniziare un terzo passaggio; con la distanza ridotta ormai a circa 4.500 metri, alle 06:15 Devereux ordin\u00f2 alla Batteria A di Peacock Point di aprire il fuoco sulle unit\u00e0 giapponesi: bench\u00e9 gli organi di mira e di calcolo delle distanze fossero rimasti danneggiati durante i raid aerei, i due cannoni da 127\u00a0mm della batteria furono ben presto in grado di inquadrare il bersaglio, mentre lo \"Yubari\" cercava di procedere a zig-zag per evitare il fuoco nemico; dopo pochi minuti l'incrociatore fu colpito due volte a mezza nave sul lato di babordo poco sopra la linea di galleggiamento, e mentre cercava di allontanarsi protetto da una cortina fumogena fu colpito ancora da altri due proiettili pi\u00f9 o meno nello stesso punto dei precedenti. Mentre si allontanava verso sud-ovest l'incrociatore ricevette probabilmente un quinto colpo sulla torre dell'artiglieria anteriore, prima di riuscire a scomparire oltre l'orizzonte.\nContemporaneamente, i due cannoni da 127\u00a0mm della Batteria L a Kuku Point aprirono il fuoco sulle navi giapponesi ancora al largo di Wilkes. A una distanza di 3.600 metri il cacciatorpediniere \"Hayate\" fu raggiunto intorno alle 06:52 dalla terza salva della batteria: probabilmente colpito nel suo deposito delle munizioni, il cacciatorpediniere esplose spezzandosi in due tronconi, affondando poi nel giro di due minuti senza lasciare superstiti; il cacciatorpediniere \"Hayate\" divenne la prima nave di superficie della marina giapponese ad essere affondata durante la guerra. La Batteria L concentr\u00f2 quindi il tiro sull'unit\u00e0 che seguiva lo \"Hayate\", il cacciatorpediniere \"Oite\", colpendolo una volta prima che potesse ritirarsi protetto da una cortina fumogena, e bench\u00e9 gli artiglieri statunitensi ne rivendicassero l'affondamento la nave sub\u00ec solo danni leggeri; la batteria allung\u00f2 poi il tiro verso le navi da trasporto \"Kongo Maru\" e \"Kinryu Maru\", obbligandole a ritirarsi, e verso un incrociatore giapponese (il \"Tenryu\" o il \"Tatsuta\"), mancandolo di poco.Tre cacciatorpediniere giapponesi avevano oltrepassato Kuku Point piegando poi a nord-ovest, finendo nel raggio di tiro della Batteria B dell'isola di Peale: da una distanza di 9.000 metri gli statunitensi aprirono il fuoco alcuni minuti dopo le 06:00, subendo per\u00f2 il tiro di risposta dei giapponesi che mise fuori uso uno dei pezzi da 127\u00a0mm; continuando a sparare con il cannone rimasto, gli statunitensi riuscirono a piazzare un colpo sul cacciatorpediniere che guidava la formazione, lo \"Yayoi\", obbligando le unit\u00e0 nipponiche a ritirarsi.\nLe navi di Kajioka erano in piena ritirata quando, pochi minuti dopo le 07:00, finirono sotto attacco da parte dei caccia di Wake: decollati poco dopo l'inizio del combattimento per intercettare eventuali velivoli nemici in arrivo, i quattro Wildcat si avventarono sulle navi giapponesi sparando con le mitragliatrici e lanciando alcune piccole bombe fissate con congegni di fortuna alle ali; rientrando a Wake per fare rifornimento, gli aerei decollarono nuovamente a caccia delle navi giapponesi, sferrando un totale di dieci incursioni durante le quali furono lanciate venti bombe e sparati 20.000 colpi di mitragliatrice. Durante queste missioni l'incrociatore \"Tenryu\" ebbe un impianto lanciasiluri distrutto oltre a cinque feriti tra l'equipaggio, la stazione radio del \"Tatsuta\" fu messa fuori uso a colpi di mitragliatrice mentre il trasporto \"Kongo Maru\" fu colpito da una bomba che appicc\u00f2 un incendio; intorno alle 07:31 il cacciatorpediniere \"Kisaragi\", forse colpito poco prima dal Wildcat del capitano Elrod nel deposito delle bombe di profondit\u00e0 a poppa, esplose fragorosamente e affond\u00f2, ancora una volta senza lasciare superstiti. Questi attacchi ebbero per\u00f2 un costo anche per gli statunitensi: danneggiato dal fuoco antiaereo giapponese, il caccia del capitano Elrod fu costretto a un atterraggio di fortuna al momento del ritorno su Wake, mentre quello del capitano Freuler sub\u00ec danni al motore che non poterono essere riparati.\nGli attacchi aerei statunitensi alle navi giapponesi si erano da poco conclusi quanto verso le 10:00 una trentina di bombardieri nipponici comparvero per una nuova incursione su Wake: gli unici due Wildcat operativi, pilotati dai tenenti Davidson e Kinney, rivendicarono l'abbattimento di due velivoli, mentre un terzo fu distrutto dal fuoco contraereo; i giapponesi lanciarono bombe nelle vicinanze della Batteria D, tanto che Devereux ordin\u00f2 di spostarla in posizione pi\u00f9 sicura, ma non causarono gravi danni. Con il rientro alla base dei bombardieri cess\u00f2 il primo tentativo giapponese di catturare Wake.\nLa fallita missione di soccorso.\nAl prezzo di soli cinque feriti tra i marine, la guarnigione statunitense aveva respinto il tentativo di sbarco giapponese infliggendo al nemico gravi perdite; n\u00e9 Cunningham n\u00e9 Devereux si facevano per\u00f2 molte illusioni sul fatto che questo potesse bastare a impedire un ritorno in forze del nemico, e richieste di rinforzi e rifornimenti furono subito inviate ai loro superiori nelle Hawaii. La stampa statunitense, alla ricerca di notizie positive dopo il disastro di Pearl Harbor, dedic\u00f2 molta attenzione a questa prima vittoria riportata ai danni dei giapponesi: in particolare, fu dato molto risalto a un messaggio di Cunningham che, alla domanda di cosa avesse immediatamente bisogno, rispose \"Mandateci altri giapponesi\" (\"Send us more Japs\"). In realt\u00e0, il messaggio di Cunningham conteneva una dettagliata richiesta di rifornimenti da inviare urgentemente, tra cui munizioni per l'artiglieria e moderni apparati di controllo del tiro: le parole \"\"send us\" e \"more Japs\"\" furono probabilmente aggiunte in cima e in fondo al testo del vero messaggio onde renderne pi\u00f9 complessa la decrittazione al nemico.\nUna prima operazione di soccorso a Wake era stata presa in considerazione dall'ammiraglio Kimmel gi\u00e0 all'indomani dell'attacco a Pearl Harbor: un gruppo navale sotto l'ammiraglio Frank Fletcher (Task Force 14), facente capo alla portaerei (appena arrivata dagli Stati Uniti) e composto da tre incrociatori pesanti e nove cacciatorpediniere, avrebbe scortato a Wake la nave appoggio idrovolanti , carica di munizioni per i cannoni della guarnigione e di altri equipaggiamenti per rafforzare la difesa come filo spinato, mine antiuomo e una nuova apparecchiatura radar; sulla \"Tangier\", incaricata anche di evacuare il personale civile da Wake, sarebbero inoltre stati imbarcati gli uomini del 4th Marine defense battalion, mentre la \"Saratoga\" avrebbe trasferito nell'aeroporto dell'isola i caccia Brewster F2A Buffalo dello squadrone VMF-221 dei marine. Contemporaneamente a questa operazione, un secondo gruppo navale capitanato dalla portaerei avrebbe condotto un'azione diversiva 800 miglia a sud di Wake, attaccando l'atollo di Jaluit nelle Marshall per attirare l'attenzione dei giapponesi; una terza Task Force con la portaerei \"Enterprise\" avrebbe fornito appoggio generale al resto dell'operazione. Il piano fu approvato da Kimmel il 9 dicembre, ma ritardi e ripensamenti fecero slittare l'avvio delle operazioni di carico della \"Tangier\" fino al 12 dicembre.\nIl 15 dicembre le prime unit\u00e0 della Task Force 14 lasciarono Pearl Harbor alla volta di Wake, ma la loro avanzata si rivel\u00f2 molto lenta: la vecchia petroliera di flotta \"Neches\", che accompagnava le navi di Fletcher per garantire i rifornimenti di carburante, non era in grado di sviluppare una velocit\u00e0 superiore ai 12 nodi, mentre le manovre a zig-zag per evitare attacchi di sommergibili giapponesi non facevano altro che rallentare ulteriormente tutto il convoglio. Il 21 dicembre, con le navi di Fletcher a solo 627 miglia a est di Wake, la missione della Task Force 14 fu riconsiderata dall'alto comando statunitense: informazioni di intelligence giunte a Pearl Harbor indicavano la presenza di un massiccio concentramento di aerei giapponesi nelle Marshall e di navi da guerra a est di Wake, tutti grandi ostacoli per le unit\u00e0 statunitensi; i rapporti indicavano anche la presenza di pi\u00f9 portaerei nipponiche in rotta per Wake. Nelle prime ore del 22 dicembre (del 23 dicembre per la Task Force), il vice ammiraglio William S. Pye, nuovo comandante della flotta del Pacifico statunitense dopo la rimozione di Kimmel, decise inizialmente di ordinare la ritirata al grosso della Task Force lasciando la sola \"Tangier\" a fare rotta per Wake, ma, davanti alle proteste di Fletcher circa il pericolo di perdere la nave con tutti i suoi rifornimenti, alle 08:11 annull\u00f2 l'intera missione e richiam\u00f2 alla base la Task Force 14, rassegnandosi alla perdita di Wake per non rischiare l'affondamento della \"Saratoga\".\nWake sotto assedio.\nLa sconfitta patita l'11 dicembre convinse l'ammiraglio Inoue a rafforzare il contingente destinato a occupare Wake: tre nuovi cacciatorpediniere (\"Asanagi\", \"Yunagi\" e \"Oboro\"), unitamente alla nave appoggio idrovolanti \"Kiyokawa\", furono aggregati alla squadra di Kajioka come rimpiazzi per le perdite patite nel primo tentativo di sbarco, mentre da Saipan il posamine \"Tsugaru\" port\u00f2 550 \"rikusentai\" come rinforzo per il contingente da sbarco. Ritenendo queste forze ancora insufficienti, il 15 dicembre Inoue richiese l'assistenza del grosso della flotta da battaglia giapponese, in quel momento sulla via del ritorno in Giappone dopo il vittorioso raid di Pearl Harbor: al comando del contrammiraglio Hiroaki Abe, ora destinato a guidare tutte le unit\u00e0 navali giapponesi impegnate nella missione (Kajioka fu relegato al comando della forza da sbarco), furono inviate a collaborare alla presa di Wake le portaerei \"Soryu\" e \"Hiryu\", sei incrociatori pesanti (tra cui i nuovissimi \"Tone\" e \"Chikuma\") e sei cacciatorpediniere.\nMentre la squadra navale giapponese si concentrava a Roi-Namur, nuovi raid aerei furono lanciati alla volta di Wake. Alle 05:00 del 12 dicembre, due grossi idrovolanti Kawanishi H6K bombardarono il campo d'aviazione e l'isola di Peale, ma uno di essi fu intercettato e abbattuto dal Wildcat del capitano Tharin; il resto della giornata trascorse senza altri attacchi e la guarnigione pot\u00e9 dedicarsi a rinforzare le difese, riuscendo anche a rimettere in condizione di volare uno dei Wildcat danneggiati: pi\u00f9 avanti nel pomeriggio i Wildcat di pattuglia avvistarono un sommergibile giapponese in emersione al largo di Wake, che venne mitragliato e probabilmente danneggiato leggermente dal velivolo del tenente Kliewer. Alle 03:00 del 14 dicembre tre idrovolanti Kawanishi H6K attaccarono nuovamente l'aeroporto, seguiti alle 11:00 da una trentina di bombardieri Mitsubishi G3M: due marine furono uccisi e un terzo ferito ma, pi\u00f9 grave ancora per la guarnigione, un Wildcat fu distrutto al suolo lasciando due soli caccia ancora operativi; un'altra incursione di idrovolanti Kawanishi alle 18:00 del 15 dicembre port\u00f2 alla morte di un civile ma caus\u00f2 pochi danni alle difese dell'isola.\nAlle 13:15 del 16 dicembre un nuovo massiccio raid di ventitr\u00e9 bombardieri si abbatt\u00e9 su Peale, ma la violenta reazione delle batterie contraeree, preavvertite dell'arrivo del nemico dalla pattuglia dei due Wildcat in volo, fece s\u00ec che il grosso delle bombe lanciate finisse nella laguna senza arrecare danni, mentre un velivolo nipponico fu abbattuto; un solitario idrovolante colp\u00ec ancora Peale alle 17:45, senza troppi risultati. Con una procedura divenuta quasi di routine, i bombardieri giapponesi tornarono a colpire Wake la mattina del 17 dicembre seguiti nel tardo pomeriggio dagli idrovolanti, facendo danni alle installazioni su Wilkes ma perdendo un velivolo per il fuoco contraereo; dopo una giornata di riposo, la mattina del 19 dicembre ventisette bombardieri giapponesi attaccarono nuovamente Peale e l'accampamento dei marine a Wake, perdendo un velivolo per il fuoco da terra. Il 20 dicembre era una giornata piovosa e non si verificarono raid giapponesi, ma la pioggia non ferm\u00f2 un solitario idrovolante Consolidated PBY Catalina della marina statunitense che ammar\u00f2 nella laguna di Wake alle 15:30: primo contatto fisico con il mondo esterno dall'inizio dell'assedio, l'equipaggio del PBY port\u00f2 un messaggio per Cunningham circa l'arrivo della spedizione di soccorso e istruzioni per lo scarico degli equipaggiamenti stivati sulla \"Tangier\". Il Catalina ripart\u00ec poi alle prime luci del giorno successivo dopo aver imbarcato i rapporti ufficiali del comandante e le lettere della guarnigione.\nLa mattina del 21 dicembre segn\u00f2 anche l'inizio delle incursioni dei velivoli imbarcati sulle portaerei giapponesi, quando ventinove bombardieri in picchiata Aichi D3A scortati da diciotto caccia Mitsubishi A6M \"Zero\" attaccarono Wake alle 08:50, seguiti da una seconda incursione di trentatr\u00e9 bombardieri basati a terra alle 12:20: questo secondo attacco in particolare centr\u00f2 e distrusse la direzione di tiro della Batteria D su Peale, compromettendo la precisione del fuoco contraereo dei difensori dell'atollo. La mattina del 22 dicembre una formazione di trentatr\u00e9 bombardieri imbarcati scortati da sei Zero in arrivo su Wake fu affrontata dai due superstiti Wildcat dei marine: il velivolo del capitano Freuler rivendic\u00f2 l'abbattimento di uno Zero e il danneggiamento di un secondo, ma fu a sua volta gravemente danneggiato e si schiant\u00f2 al suolo al momento del rientro sull'isola, mentre il caccia del tenente Davidson fu abbattuto con la perdita del pilota mentre cercava di attaccare i bombardieri; i velivoli giapponesi attaccarono poi tutte le postazioni dell'artiglieria statunitense, ma non causarono gravi danni. Senza pi\u00f9 mezzi a disposizione, gli aviatori della VMF-211 furono trasformati in un'unit\u00e0 di fanteria, in previsione dello sbarco ormai ritenuto imminente.\nIl secondo attacco giapponese.\nLa forza di invasione giapponese salp\u00f2 da Roi-Namur alla volta di Wake la mattina del 21 dicembre, arrivando in vista dell'atollo nelle ore finali del giorno successivo, dopo un cauto avvicinamento sotto la protezione di una pioggia intermittente. Il piano ricalcava quello gi\u00e0 predisposto per il primo tentativo di sbarco, con la differenza che questa volta si sarebbe svolto di notte e senza bombardamento preliminare: dei circa mille \"rikusentai\" disponibili, ottocento erano imbarcati sui due vecchi cacciatorpediniere destinati a spiaggiarsi sulle coste dell'atollo, mentre altri duecento avrebbero preso terra a bordo di chiatte e piccoli mezzi da sbarco; un'ulteriore riserva di cinquecento uomini presi dagli equipaggi delle navi era pronta a intervenire in caso di necessit\u00e0. Disturbate dal mare agitato, le operazioni di carico degli uomini sui mezzi da sbarco si svolsero con lentezza, e solo alle 02:00 del 23 dicembre i primi battelli si diressero verso Wake.\nLa guarnigione statunitense era in allerta fin dalle 01:00, quando una serie di luci erano state avvistate all'orizzonte; alle 01:45 pervenne al posto di comando la notizia di uno sbarco nemico a Toki Point su Peale: Devereux chiese conferme al comandante della Batteria B, tenente Kessler, che tuttavia replic\u00f2 che si trattava di un falso allarme. Alle 02:15 un nuovo rapporto indic\u00f2 l'avvistamento di numerose luci al largo della costa meridionale di Wake e Wilkes; alle 02:30 i marine a Peacock Point individuarono i due cacciatorpediniere da trasporto giapponesi intenti nella loro corsa verso le spiagge di Wake, e cinque minuti pi\u00f9 tardi i difensori di Wilkes avvistarono i reparti nemici intenti a sbarcare sulla costa dell'isola. Alle 02:45, mentre i combattimenti su Wilkes erano appena iniziati, i due cacciatorpediniere giapponesi si spiaggiarono a ovest di Peacock Point, venendo illuminati dai riflettori statunitensi. Le due unit\u00e0 erano troppo vicine perch\u00e9 i cannoni antinave da 127\u00a0mm potessero prenderle di mira e i difensori aprirono quindi il fuoco con le mitragliatrici e un pezzo antiaereo puntato ad altezza d'uomo: un primo colpo centr\u00f2 la plancia di comando del cacciatorpediniere \"Hagi\" fermo sulla riva, uccidendo due marinai e ferendo altri sette uomini (tra cui il comandante), mentre i successivi appiccarono il fuoco all'unit\u00e0 che venne evacuata dall'equipaggio; lo \"Aoi\", spiaggiato pi\u00f9 a ovest, fu illuminato dalle fiamme del gemello e raggiunto da tre colpi di cannone, ma queste azioni non impedirono ai \"rikusentai\" di prendere terra, unitamente a un altro centinaio di membri degli equipaggi di entrambe le navi.\nDevereux cerc\u00f2 di inviare verso il punto di sbarco a Wake quanti pi\u00f9 uomini possibile, ma i suoi tentativi di coordinare la battaglia furono ostacolati dal quasi immediato venir meno della rete telefonica che lo collegava alle postazioni sulla spiaggia; alternando tattiche di infiltrazione ad assalti frontali, i giapponesi furono ben presto in grado di aggirare le postazioni dei marine e di estendere la loro testa di ponte, mentre alle 03:30 gli incrociatori nipponici si unirono allo scontro aprendo il fuoco con i loro grossi calibri. Per le 04:30 i giapponesi avevano ormai infranto la linea difensiva dei marine sulla spiaggia e si erano avvicinati al bordo orientale della pista d'aviazione, dove la loro avanzata fu temporaneamente fermata da due postazioni di mitragliatrici statunitensi; verso le 05:00, mentre Devereux richiamava alcuni uomini da Peale e mobilitava il personale dei servizi per formare un'ultima linea di difesa attorno al suo posto di comando, Cunningham invi\u00f2 a Pearl Harbor un breve messaggio radio per informare della situazione: \u00abIl nemico \u00e8 sbarcato, esito incerto\u00bb. Per le 06:00, con il sole ormai spuntato, gli assalti giapponesi divennero pi\u00f9 determinati e diverse postazioni dei marine furono costrette a ripiegare sull'ultima linea di difesa allestita da Devereux, abbandonando il campo d'aviazione.\nSu Wilkes i circa settanta marine del capitano Platt si trovavano gi\u00e0 ai posti di combattimento dopo il falso allarme dello sbarco su Peale, e poterono cos\u00ec accogliere i circa cento \"rikusentai\" sbarcati da due chiatte lungo la costa sud-orientale dell'isola con un pesante fuoco di mitragliatrici: ci\u00f2 nonostante, i giapponesi furono rapidi nel portarsi a ridosso delle postazioni della Batteria F, i cui serventi furono costretti a ripiegare dopo uno scontro corpo-a-corpo; anche in questo caso, i tentativi del capitano Platt di coordinare gli sforzi dei difensori furono ostacolati dal venir meno delle comunicazioni telefoniche con le postazioni sotto attacco. La situazione si stabilizz\u00f2 verso le 04:00, con i giapponesi ammassati nei dintorni della Batteria F ma qui inchiodati dal fuoco delle mitragliatrici dei marine; verso le 05:00 Platt decise di raccogliere una piccola forza (una dozzina di uomini con due mitragliatrici) con cui tentare un contrattacco da ovest prima che la luce del sole potesse avvantaggiare i pi\u00f9 numerosi avversari: strisciando fino a 50 metri dalle postazioni del nemico, gli uomini di Platt colsero di sorpresa i giapponesi, mentre un secondo gruppo di venticinque marine sotto il tenente McAlister lanciava un secondo attacco sul fianco orientale. Il contrattacco ebbe successo: la Batteria F fu riconquistata dai marine e il distaccamento nipponico praticamente spazzato via nel corso di un duro combattimento.\nSu Peale la situazione rimaneva tranquilla, e allo spuntare del sole i pezzi della Batteria B poterono essere puntati sulla spiaggia di Wake dove erano sbarcati i giapponesi, incendiando con pochi colpi il cacciatorpediniere \"Aoi\" spiaggiato; il grosso delle navi giapponesi rimaneva al di l\u00e0 del raggio di tiro dei 127\u00a0mm statunitensi, ma alle 06:45 tre cacciatorpediniere doppiarono l'isola di Wilkes probabilmente intenti in una missione di bombardamento costiero, finendo entro il raggio dei cannoni della Batteria B: il cacciatorpediniere \"Mutsuki\" fu colpito e danneggiato, obbligando la formazione a ritirarsi. Verso le 07:00 gruppi di bombardieri giapponesi decollati dalle portaerei arrivarono su Wake iniziando una serie di precisi attacchi contro le superstiti postazioni dei marine; senza pi\u00f9 notizie da Wilkes e con il loro stesso posto di comando sotto attacco, Devereux e Cunningham discussero dell'opportunit\u00e0 di continuare la lotta: stante anche l'impossibilit\u00e0 di ricevere rinforzi immediati, i due ufficiali optarono per la resa e alle 08:00 lo stesso Devereux si avvicin\u00f2 alle postazioni giapponesi con una bandiera bianca.\nMentre Cunningham avviava le trattative con gli ufficiali nipponici, Devereux fu inviato a recapitare l'ordine di resa alle postazioni dei marine rimaste tagliate fuori; si verificarono ancora scaramucce tra i giapponesi e piccoli gruppi di marine rimasti isolati, prima che Devereux potesse riferire a tutti dell'avvenuto cessate il fuoco: con la resa degli ultimi difensori di Wilkes intorno alle 13:30, la battaglia ebbe termine.\nConseguenze.\nPerdite.\nLa guarnigione statunitense di Wake riport\u00f2 un totale di 89 perdite durante la battaglia: 47 marine (di cui 5 ufficiali), unitamente a tre marinai, rimasero uccisi in combattimento durante gli scontri, con altri due marine dichiarati dispersi bench\u00e9 presumibilmente caduti in azione; altri 32 marine e 5 marinai rimasero feriti nel corso dei combattimenti. Le perdite tra i civili furono pi\u00f9 gravi, con 70 morti e 12 feriti nel corso degli scontri; molti dei civili avevano prestato servizio nel corso della battaglia come personale ausiliario, e per evitare rappresaglie da parte dei giapponesi erano stati formalmente arruolati come genieri della marina. In totale, i giapponesi fecero prigionieri 368 marine, 60 membri della marina, 5 dell'esercito e 1.104 civili.\nPer le sue azioni nel corso della battaglia, il capitano Henry T. Elrod della VMF-211, autore dell'affondamento del cacciatorpediniere \"Kisaragi\" (primo pilota statunitense ad affondare una nave da guerra in combattimento) e successivamente caduto nei combattimenti terrestri del 23 dicembre, fu insignito nel novembre del 1946 della Medal of Honor alla memoria, massima onorificenza degli Stati Uniti.\nNon esistono dati ufficiali sulle perdite giapponesi, per le quali vi sono solo stime da parte statunitense: queste perdite vengono calcolate in 820 caduti e 333 feriti nel corso di tutta la battaglia, comprendendo i \"rikusentai\" rimasti uccisi negli scontri a terra, gli equipaggi delle navi affondate e degli aerei abbattuti. Gli statunitensi rivendicarono l'abbattimento di 21 aerei nemici oltre a 51 danneggiati pi\u00f9 o meno gravemente, sebbene fonti giapponesi riducano tale numero a 8 aerei abbattuti e 20 danneggiati. La marina imperiale perse nello scontro quattro unit\u00e0 navali, i due cacciatorpediniere \"Kisaragi\" e \"Hayate\" affondati l'11 dicembre e i due vecchi cacciatorpediniere spiaggiati il 23 dicembre e ulteriormente danneggiati dal fuoco nemico; danni pi\u00f9 o meno gravi furono riportati anche dagli incrociatori \"Yubari\", \"Tenryu\" e \"Tatsuta\" nonch\u00e9 da tre cacciatorpediniere.\nI prigionieri statunitensi, sia feriti che illesi, furono all'inizio ammassati nella zona di parcheggio degli aerei dell'aeroporto, praticamente senza nessun tipo di assistenza, senza cibo e acqua e senza ripari dal sole; solo il 25 dicembre la massa dei prigionieri fu trasferita nei vecchi alloggi dei lavoratori civili, mentre i feriti furono ricoverati in un ospedale improvvisato. Il 12 gennaio 1942 tutti i prigionieri statunitensi furono imbarcati sulla nave passeggeri \"Nitta Maru\" in previsione del loro trasferimento in Giappone, all'infuori di trecento lavoratori civili trattenuti sull'isola per ricostruirne le fortificazioni e di un centinaio di altri uomini rimasti in ospedale perch\u00e9 troppo feriti o malati per poter essere mossi; la maggior parte degli statunitensi rimasti su Wake fu poi evacuata successivamente. La \"Nitta Maru\" impieg\u00f2 dodici giorni per approdare a Yokohama: i prigionieri ricevettero un trattamento durissimo, concentrati in spazi ristretti, privati dei loro averi e nutriti solo sporadicamente; cinque militari (due marine e tre marinai) furono giustiziati tramite decapitazione dai giapponesi durante il viaggio.\nDopo una sosta a Yokohama, il 24 gennaio 1942 i prigionieri furono trasferiti a Shanghai, nella Cina occupata dai giapponesi, e da qui fatti marciare (ancora vestiti con le loro uniformi tropicali in pieno clima invernale) fino al campo per prigionieri di guerra di Wusong (\u5433\u6dde), nelle vicinanze della citt\u00e0; come per gli altri prigionieri di guerra dei giapponesi, i reclusi ricevettero un trattamento molto duro, con vitto insufficiente, lavori forzati e continue vessazioni e severe punizioni da parte delle guardie: 12 militari e 82 civili morirono nel corso della prigionia. Importante per la sopravvivenza dei superstiti si dimostr\u00f2 il contributo di Edouard Egle, un rappresentante svizzero della Croce Rossa Internazionale a Shanghai: dopo essersi ingraziato le autorit\u00e0 giapponesi locali, Egle si adoper\u00f2 ripetutamente per fornire ai prigionieri cibo, vestiti e assistenza medica.\nCunningham e Devereux seguirono il destino dei loro uomini, e dopo una breve sosta a Yokohama furono destinati anch'essi al campo di Wusong. L'11 marzo 1942 Cunningham e altri tre ufficiali statunitensi detenuti nel campo tentarono la fuga, ma furono ricatturati due giorni dopo: processati come disertori, furono condannati a dieci anni di carcere e trasferiti nella prigione municipale di Shanghai; Cunningham tent\u00f2 ancora di scappare il 6 ottobre 1944 ma fu ricatturato dopo poco e condannato all'ergastolo presso la prigione militare di Nanchino, dove infine fu liberato al termine della guerra.\nDopo essere stato spostato nel dicembre del 1942 nella prigione di Jiangwan (\u6c5f\u6e7e), vicino Shangahai, nel maggio del 1945 Devereux e un gruppo di prigionieri statunitensi presi a Wake furono inviati nella prigione di Fengtai (\u4e30\u53f0), presso Pechino, in vista di un loro trasferimento in Giappone; durante il viaggio in treno un piccolo gruppo cerc\u00f2 di darsi alla fuga: insieme ad altri tre militari (due marine catturati a Tianjin e un aviatore), i marine Jack Hernandez e William L. Taylor saltarono dal treno in corsa ma, mentre il primo si ruppe una gamba e fu ricatturato, il secondo riusc\u00ec a far perdere le sue tracce e a entrare in contatto con i guerriglieri comunisti cinesi, riuscendo dopo 42 giorni di fuga a raggiungere un territorio amico. Gli altri prigionieri, insieme allo stesso Devereux, furono trasferiti nel giugno seguente a Pusan, in Corea, e da qui portati in Giappone, dove rimasero detenuti in un campo per prigionieri di guerra vicino a Osaka fino al termine della guerra nell'agosto del 1945.\nWake sotto l'occupazione giapponese.\nSotto l'occupazione giapponese l'isola di Wake fu rinominata \"Otori-Shima\" (\"Isola degli uccelli\", per via della sua numerosa fauna di volatili): l'atollo fu trasformato in un'isola-fortezza, presidiato da circa 4.000 uomini sotto il comando del retroammiraglio Shigematsu Sakaibara. In ogni caso gli statunitensi non tentarono mai di assalire l'isola, limitandosi a condurre solo periodiche incursioni aeree: gi\u00e0 il 24 febbraio 1942 una squadra navale comprendente la portaerei \"Enterprise\", due incrociatori e sette cacciatorpediniere lanci\u00f2 un primo attacco aereo contro le postazioni giapponesi sull'isola, ancora allo stato embrionale, infliggendo diversi danni. L'isola fu poi saltuariamente attaccata sia da velivoli imbarcati sulle portaerei che da bombardieri strategici fino al termine delle ostilit\u00e0, anche se non fu mai assalita in forze; al contempo, i sommergibili statunitensi imposero il blocco all'atollo attaccando le navi da trasporto che tentavano di rifornirne la guarnigione: questa campagna subacquea si rivel\u00f2 cos\u00ec efficace da provocare una drammatica carenza di rifornimenti alimentari nell'isola, con circa 1.300 soldati giapponesi deceduti per inedia oltre ad altri 600 morti per malattie o nelle incursioni aeree.\nIl 5 ottobre 1943 una massiccia incursione portata dai velivoli della portaerei si abbatt\u00e9 su Wake; temendo che questo fosse il preludio a un tentativo di invasione statunitense, il 7 ottobre seguente l'ammiraglio Sakaibara ordin\u00f2 di giustiziare gli ultimi 98 civili ancora detenuti sull'isola: con le mani legate i prigionieri furono portati sulla costa nord dell'isola e qui uccisi a colpi di mitragliatrice. Uno dei prigionieri, rimasto senza nome, sfugg\u00ec al massacro e incise su un masso corallino vicino al luogo dell'esecuzione la scritta \"98 US PW 5-10-43\"; ricatturato dai giapponesi, fu decapitato personalmente dall'ammiraglio Sakaibara. Nel dopoguerra Sakaibara e il suo vice, tenente di vascello Tachibana, furono processati dagli statunitensi per crimini di guerra in relazione a questo massacro, e condannati a morte: Sakaibara fu giustiziato il 18 giugno 1947 mediante impiccagione, mentre la condanna di Tachibana fu commutata in ergastolo; i corpi degli uccisi furono riesumati e traslati nel National Memorial Cemetery of the Pacific di Honolulu, mentre la roccia con la scritta (\"98 Rock\") fu trasformata in un memoriale.\nL'occupazione di Wake cess\u00f2 solo a guerra finita: il 4 settembre 1945 un distaccamento di marine giunse sull'isola per accettare la resa della guarnigione giapponese e riprendere possesso dell'atollo. Nel dopoguerra l'isola continu\u00f2 a esercitare il suo ruolo di base militare statunitense anche durante la guerra di Corea e del Vietnam, oltre che come centro di sperimentazione per il programma missilistico degli Stati Uniti; proclamata National Historic Landmark (sito di interesse storico nazionale) il 16 settembre 1985, l'isola venne poi trasformata in un'area naturalistica protetta."}
{"id": "2771413", "revid": "767487", "url": "https://it.wikipedia.org/wiki?curid=2771413", "title": "Belotelson", "text": "Il belotelson (gen. Belotelson) \u00e8 un crostaceo estinto, appartenente agli eocaridi. Visse nel Carbonifero inferiore e medio (330-320 milioni di anni fa) e i suoi resti sono stati ritrovati in Europa e in Nordamerica.\nDescrizione.\nDelle dimensioni di un gambero (lunghezza circa 5 centimetri), questo animale possedeva un carapace leggermente allungato. Erano presenti antennule (peduncoli segmentati che portavano due corti flagelli) e vere antenne, con un solo lungo flagello. Gli occhi peduncolati erano di piccole dimensioni. Sotto il carapace erano presenti 16 zampe toraciche ben sviluppate (negli attuali crostacei decapodi sono 10). L'addome era piuttosto largo, e lungo quanto il carapace. Le appendici addominali erano biramate e a forma di paletta. La coda (telson) era triangolare, appuntita e stretta (da qui il nome \"Belotelson\", che significa \u201ccoda a spada\u201d). Ai lati del telson erano presenti altre strutture (uropodi) che si allargavano a ventaglio.\nClassificazione.\nIl belotelson \u00e8 un rappresentante degli eocaridi, un gruppo di crostacei molto simili agli attuali decapodi (gamberi, aragoste), ma pi\u00f9 primitivi. Il belotelson \u00e8 stato rinvenuto nelle Coal Measures inglesi e in numerosi giacimenti nordamericani, tra cui quello di Mazon Creek (Illinois). La specie pi\u00f9 nota \u00e8 Belotelson magister.\nStile di vita.\nLe caratteristiche morfologiche di questo animale hanno portato gli studiosi a pensare che \"Belotelson\" fosse un animale bentonico, che viveva sul fondale e si muoveva per mezzo delle appendici toraciche."}
{"id": "2771416", "revid": "131358", "url": "https://it.wikipedia.org/wiki?curid=2771416", "title": "The Nine (serie televisiva)", "text": ""}
{"id": "2771418", "revid": "99766128", "url": "https://it.wikipedia.org/wiki?curid=2771418", "title": "Imre Tiidemann", "text": "Palmar\u00e8s.\nIn carriera ha conseguito i seguenti risultati:"}
{"id": "2771419", "revid": "729019", "url": "https://it.wikipedia.org/wiki?curid=2771419", "title": "Forte Diamante", "text": "Forte Diamante (667 s.l.m.), posizionato sulle alture tra la Val Polcevera e la Val Bisagno, prende il nome dal monte su cui \u00e8 stato eretto tra il 1756 e il 1758 su proposta dell'ingegnere Jacques De Sicre, a presidio della posizione dominante terminale della dorsale che si sviluppa a nord dello Sperone. La sua funzione era, insieme ai forti Fratello Maggiore, Fratello Minore e Puin, quella di proteggere lo Sperone (una dei tre settori vulnerabili delle Mura Nuove) come parte di un sistema di difesa avanzata a catena, secondo la logica del campo trincerato\nStoria.\nDocumenti che indicano la presenza in vetta al Monte Diamante, di antiche posizioni militari si hanno fin dal 1395 con la \"Bastia del Pino\", di cui non si ebbero per\u00f2 pi\u00f9 notizie. La postazione torn\u00f2 alla ribalta durante l'assedio austriaco del 1747, quando fu costruita una piccola ridotta palizzata a forma di stella per sorvegliare le valli da eventuali incursione austriache.\nNel 1756, il Magistrato delle Fortificazioni della Repubblica, su incoraggiamento del Marchese Giacomo Filippo Durazzo, chiesero all'Ingegnere dell'Infante di Spagna, De Sicre, all'ingegner Robert de Cotte ed al maresciallo Antonio Federico Flobert, la progettazione e la realizzazione di un forte costruito sulla sommit\u00e0 del Monte Diamante.\nIl 2 giugno dello stesso anno furono approvati i disegni di De Cotte, e si diede inizio ai lavori, che ebbero un periodo di sospensione a causa di dissidi sull'esproprio dei terreni su cui doveva sorgere, ma l'importanza strategica e la volont\u00e0 di Durazzo (che contribu\u00ec generosamente all'edificazione del Forte), contribuirono all'ultimazione dell'opera nell'anno 1758.\nA dimostrazione dell'impegno di Giacomo Durazzo la Repubblica appose all'ingresso del forte una targa oggi scomparsa con su scritto:\nDue disegni della raccolta \"Mappe e Disegni\" dell'Archivio di Stato di Genova risalenti alla fine del Settecento, mostrano il forte Diamante leggermente dissimile da quello attuale; le maggiori differenze sono la presenza di un tetto a falde in tegole di ardesia a copertura della caserma interna e in alcune parti delle mura di recinzione, oltre alla mancanza della caratteristica torre semicircolare, che sarebbe stata costruita negli anni venti dell'Ottocento.\nLa copertura, a causa dell'esposizione ventilata del forte, necessitava di continua manutenzione, quindi nel periodo napoleonico il tetto fu sostituito da una terrazza con caditoie utilizzabile come ulteriore elemento difensivo.\nNella primavera del 1800 il forte, difeso dai francesi della 41\u00aa Demi-Brigade del comandante di Compagnia Bertrand, da non confondersi col pi\u00f9 noto Henri Gatien Bertrand, fu al centro di un violento combattimento quando gli austriaci, guidati dal luogotenente generale, il conte di Hohenzollern, vi avevano posto un feroce assedio; il 30 aprile gli austriaci, con un attacco fulmineo, conquistarono le allora semplici \"ridotte\" dei \"Due Fratelli\" e il conte di Hohenzollern intim\u00f2 la resa al Bertrand con le seguenti parole:\nLa risposta determinata di Bertrand non si fece attendere:\nIl presidio francese del Diamante (circa 250 soldati) non si arrese e grazie all'intervento del generale Nicolas Jean-de-Dieu Soult, secondo del generale in capo la piazza di Genova (il futuro maresciallo Andr\u00e9 Massena) partito dal forte Sperone con due colonne di fanteria di linea, gli austriaci furono ricacciati alle posizioni di partenza.\nNel 1814 con l'annessione della Liguria al Regno di Sardegna, furono approvati nuovi interventi al forte, con l'inserimento di nuove caditoie, l'ampliamento della caserma centrale e la costruzione della torre semicircolare con all'interno una scala elicoidale, retrostante la caserma, usata per raggiungere la terrazza.\nQualche scaramuccia si registr\u00f2 durante i moti popolari del 1849, ma l'ultimo fatto di rilevanza si ebbe nel 1857, quando un gruppo di rivoltosi mazziniani tent\u00f2 di occupare il forte dopo aver assassinato un sergente, ma l'azione non dur\u00f2 a lungo e il fallimento dei moti che contemporaneamente dovevano aver luogo in citt\u00e0 port\u00f2 alla fine dell'azione sul Diamante.\nLa fortificazione fu abbandonata definitivamente dal demanio militare nel 1914 e mai pi\u00f9 utilizzata, abbandonando la struttura al degrado, salvo alcuni limitati interventi conservativi a cura del comune di Sant'Olcese nel cui territorio \u00e8 compreso il forte, unico a non essere all'interno del comune di Genova.\nOggi l'interno della struttura non \u00e8 visitabile e chiuso al pubblico.\nStruttura.\nAll'interno del forte, posizionato su un terrapieno, si trovano la caserma a tre piani, utilizzati come cappella, magazzino e camerate per la guarnigione che poteva variare da 40 a 100 uomini. Il pavimento del terrazzo \u00e8 piastrellato in mattoni e le grate delle caditoie erano apribili. L'opera \u00e8 dotata di una cisterna, capace di contenere 80 metri cubi d'acqua.\nIl retrostante terrapieno pentagonale alla caserma, ospitava l'armamento; cinque grandi obici posizionati verso nord, e due cannoncini a difesa dell'ingresso.\nCome arrivare.\nIl forte \u00e8 raggiungibile, esclusivamente a piedi, lungo un sentiero che inizia dal Forte Sperone e tocca il Forte Puin, passando a breve distanza dai Due Fratelli.\nIn alternativa si pu\u00f2 utilizzare il pittoresco Trenino di Casella partendo dalla stazione nei pressi di Piazza Manin e scendendo alla fermata di Trensasco, frazione di Sant'Olcese sulle alture tra la Val Polcevera e la Val Bisagno facilmente raggiungibile anche in automobile da entrambe le vallate. Dal valico di Trensasco un ripido sentiero raggiunge la vetta del monte e il forte in circa 40 minuti di cammino."}
{"id": "2771421", "revid": "181059", "url": "https://it.wikipedia.org/wiki?curid=2771421", "title": "Vita quotidiana nell'antico Egitto", "text": "Casa.\nNell'antico Egitto vi erano vari tipi di case:\nNemmeno le dimore signorili, tuttavia, avevano un arredamento complesso. La cucina disponeva di solito di un braciere, di un forno in muratura e di ceste e orci per contenere le vivande. Nemmeno il soggiorno era complesso.\nGli Egizi infatti non amavano le grandi tavolate n\u00e9 arredamenti sontuosi; si mangiava seduti su stuoie, apparecchiando su tavolini bassi per una persona, massimo due o tre.\nMatrimonio.\nIl matrimonio nell'antico Egitto era poligamico ed era lecito avere anche una o pi\u00f9 concubine, talvolta con il pieno accordo delle consorti nel caso in cui non vi fossero eredi. Generalmente solo il sovrano, per garantire la propria discendenza, prendeva pi\u00f9 mogli ma non mancano casi in cui avveniva anche tra la comune popolazione, come recita il Papiro Mayer (13/E, 6).\nEra frequente il matrimonio fra consanguinei, zio e nipote, fra cugini e anche tra fratellastri di madre diversa, mentre non si hanno prove di matrimoni tra veri fratelli (eccetto, naturalmente, nel caso dei faraoni, per ragioni connesse nel dogma reale).\nIl matrimonio non aveva bisogno di una conferma da parte delle autorit\u00e0 civili n\u00e9 tantomeno di quelle religiose, perch\u00e9 era sufficiente il consenso dei due sposi di vivere nella stessa casa; fino all'et\u00e0 saitica il consenso era fra il padre della sposa e il futuro marito, in seguito fra i due sposi.\nNel matrimonio la donna conservava il pieno possesso e la disponibilit\u00e0 dei suoi beni; il marito era tenuto a mantenere la moglie. Dei propri beni, la moglie poteva farne l'uso che preferiva; poteva lasciarli ai figli, oppure diseredare uno di essi. Il testamento di una donna, Naunekhet, della XX dinastia, \u00e8 chiarissimo al riguardo: il documento, legalizzato e redatto davanti a una corte giudiziaria, disponeva che, degli otto che aveva avuti, una figlia in parte e due figlie e un figlio completamente fossero esclusi dalla eredit\u00e0 materna, avendo trascurato la madre nei giorni della sua vecchiaia.\nGiustizia.\nI giudici erano membri di una particolare casta sacerdotale: \"I preti di Ma'at\".\nIn genere erano parenti del faraone e dei nobili. \nNel tribunale potevano parlare i testimoni, l'accusa e l'accusato, ma non ci sono prove dell'esistenza di \"avvocati\". Per\u00f2 una documentazione di un tribunale dice che la madre e la moglie dell'ingiustamente accusato abbiano ideato degli stratagemmi per far giudicare male l'accusa, il vero assassino e usurpatore del re. \nTuttavia solo il giudice aveva l'autorit\u00e0 e il potere di decidere chi punire e quale pena dargli. \nDelle fiabe egiziane che narrano di donne adultere dicono esplicitamente come esse vengono punite: in una storia si dice che la moglie di Anubi fu picchiata e gettata in pasto alle bestie, mentre un'altra storia dice che un'altra adultera moglie di un sacerdote lettore fu scorticata viva sotto gli occhi del faraone. Infine ci sono dei documenti che dicono che i criminali e soprattutto le prostitute venivano amputati/e al naso o alle orecchie."}
{"id": "2771427", "revid": "337866", "url": "https://it.wikipedia.org/wiki?curid=2771427", "title": "Regno di Aksum", "text": ""}
{"id": "2771429", "revid": "287204", "url": "https://it.wikipedia.org/wiki?curid=2771429", "title": "Chemung", "text": "Il Chemung \u00e8 un affluente del Susquehanna, lungo circa 72\u00a0km, situato tra lo stato di New York meridionale e la Pennsylvania settentrionale; le sue acque derivano dalla regione dei Monti Allegheny. La valle del fiume \u00e8 stata per lungo tempo un importante centro manifatturiero della regione, ma ha subito un declino nell'ultima parte del ventesimo secolo.\nIl suo nome deriva da una parole irochese che significa \"grande corno\" o \"corno dell'acqua\", che deriva forse dalla presenza di zanne di mammuth nel letto del fiume. I lenape chiamavano il fiume \"Cononogue\", parola che ha un significato simile.\nCorso.\nSi forma vicino Painted Post, nella contea di Steuben, ad ovest di Corning, dalla confluenza dei fiumi Tiaoga e Cohocton. Scorre in direzione est-sud-est attraverso Corning, Big Flats, Elmira e Waverly; oltrepassa brevemente il confine della Pennsylvania per poi unirsi al Susquehanna circa 3,2\u00a0km a sud di Sayre.\nLa maggior parte della valle \u00e8 scavata attraverso arenarie e calcari risalenti al Devoniano. Gli affluenti, in particolare il Cohocton, hanno catturato parte dell'acqua che finiva nel Genesee, a causa di morene che hanno coperto alcune aree e hanno deviato dei ruscelli.\nStoria.\nAl tempo delle colonie la valle del fiume era un'importante via commerciale attraverso le colline della parte occidentale di New York, prima per gli irochesi e altri nativi americani, e pi\u00f9 tardi per i coloni europei.\nNel 1779, durante la rivoluzione americana, truppe statunitensi della spedizione di Sullivan sconfissero un'armata combinata di irochesi, lealisti e britannici nella battaglia di Newtown, che si svolse lungo il fiume, a sudest di Elmira. Questa vittoria permise a Sullivan di distruggere sistematicamente i villaggi dei nativi nel New York centrale e occidentale.\nNel 1833, la costruzione del canale Chemung tra il fiume e il lago Seneca permise alle spedizioni di antracite, carbone, legname e prodotti agricoli della Pennsylvania di raggiungere il canale Erie, facendo crescere Elmira come un centro di manifattura. I canali furono resi obsoleti dalla ferrovia negli anni cinquanta dell'Ottocento. Tra le imprese fondate nella valle vi sono la Great Atlantic and Pacific Tea Company e la Corning Incorporated. Nel tardo ventesimo secolo la valle, insieme al resto della Rust Belt, ha sofferto un declino economico.\nSebbene il fiume non sia pi\u00f9 usato come via di trasporto, \u00e8 diventato una destinazione per i canoisti e per chi pratica la pesca con la mosca.\nLa New York State Route 17 segue la valle per la maggior parte del suo corso."}
{"id": "2771430", "revid": "22356", "url": "https://it.wikipedia.org/wiki?curid=2771430", "title": "Bothriodon", "text": "Il botriodonte (gen. Bothriodon) \u00e8 un mammifero artiodattilo estinto, appartenente agli antracoteriidi. Visse tra l'Eocene superiore e il Miocene inferiore (tra 40 e 20 milioni di anni fa). I suoi resti sono relativamente frequenti in varie zone di Europa, Africa, Asia e Nordamerica.\nDescrizione.\nL'aspetto e le dimensioni di questo animale dovevano essere abbastanza simili a quelle di un maiale, e non doveva superare il metro e mezzo di lunghezza. Gli arti erano corti e dotati di quattro dita funzionanti (pi\u00f9 uno atrofizzato in alcune specie primitive). Il cranio era lungo e basso, anche se meno basso di quello dell'affine \"Anthracotherium\". Il muso era stretto e fortemente allungato, con orbite piccole e posizionate posteriormente. La dentatura era completa, con incisivi e canini sviluppati normalmente, quattro premolari e tre molari di forma quadrata su ogni emimandibolare.\nClassificazione.\nIl botriodonte \u00e8 un tipico rappresentante degli antracoteriidi, una famiglia di mammiferi artiodattili molto diffusi durante il Terziario inferiore. In particolare, \"Bothriodon\" apparteneva alla sottofamiglia degli ancodontini. \"Bothriodon\" si svilupp\u00f2 dapprima in Europa e Asia, per poi migrare in Nordamerica e infine diffondersi in Africa.\nVi \u00e8 una certa confusione tra i generi \"Bothriodon\", \"Aepinacodon\" e \"Ancodon\": nel corso degli anni questi antracoteriidi sono stati spesso posti in sinonimia l'uno dell'altro, generando una tassonomia complicata. Il genere \"Bothriodon\" \u00e8 stato descritto per la prima volta nel 1846 da Aymard, sulla base di resti fossili gi\u00e0 studiati da von Meyer nel 1832 e provenienti da Ronzon (Francia), in strati dell'Oligocene inferiore. La specie tipo \u00e8 Bothriodon velaunum. Altre specie riferibili a questo genere sono state descritte in Nordamerica (\"B. advena\", \"B. rostratus\"), in Cina (\"B. chowi\") e in Giappone (\"B. sandaensis\", dell'Eocene superiore).\n\"Aepinacodon\", invece, include esclusivamente specie nordamericane che, per quanto simili a \"Bothriodon\", se ne differenziano per alcuni dettagli anatomici. \"Ancodon\", infine, \u00e8 un genere istituito da Pomel nel 1847 sulla base di resti fossili attribuiti in seguito a \"Bothriodon\".\nStile di vita.\nIl botriodonte era un erbivoro che viveva lungo le rive di fiumi, laghi e paludi. Le abitudini erano probabilmente semiacquatiche. Il modo di vita doveva essere simile a quello degli attuali ippopotami, anche se le specializzazioni per la vita nei corsi d'acqua erano meno sviluppate. "}
{"id": "2771435", "revid": "729019", "url": "https://it.wikipedia.org/wiki?curid=2771435", "title": "Astreptoscolex", "text": "L'astreptoscoleco (gen. Astreptoscolex) \u00e8 un anellide estinto, appartenente ai policheti. Visse nel Carbonifero medio (circa 320 milioni di anni fa) e i suoi resti sono stati ritrovati in Nordamerica (Montana e Illinois).\nDescrizione.\nLungo fino a 5,5 centimetri, questo animale possedeva un corpo allungato ma robusto, suddiviso in segmenti di numero variabile da 29 a 42. Il capo, arrotondato e provvisto di due corte antenne, possedeva una proboscide estroflettibile. Le mascelle erano semplici e di forma conica. I parapodi erano dotati di setole non molto lunghe, biramati e con branchie a forma di pettine. Il corpo vermiforme si restringeva nella parte posteriore, e l'estremit\u00e0 era dotato di due lunghi cirri anali.\nClassificazione.\nL'astreptoscoleco appartiene ai policheti, un gruppo di anellidi molto diffusi in ambiente marino e apparsi addirittura nel Cambriano inferiore. \"Astreptoscolex\", in particolare, appartiene alla famiglia dei nefitidi (Nephytidae), che consta di numerose specie attuali. La specie pi\u00f9 nota di \"Astreptoscolex\" \u00e8 A. anasillosus, rinvenuta nel ben noto giacimento di Mazon Creek, nell'Illinois. Un genere assai simile ma di forma pi\u00f9 slanciata \u00e8 \"Didontogaster\", anch'esso proveniente da Mazon Creek.\nStile di vita.\nI nefitidi attuali vivono per lo pi\u00f9 nella sabbia o nel fango del fondale marino; \u00e8 probabile che anche \"Astreptoscolex\" vivesse in questo ambiente, dove scavava gallerie per mezzo della proboscide estroflettibile e si nutriva di particelle e minuscoli organismi."}
{"id": "2771437", "revid": "99291973", "url": "https://it.wikipedia.org/wiki?curid=2771437", "title": "Harpacanthus fimbriatus", "text": "L'arpacanto (Harpacanthus fimbriatus) \u00e8 un pesce estinto, appartenente ai condritti. Visse nel Carbonifero medio (circa 330 milioni di anni fa) e i suoi resti fossili sono stati ritrovati in Europa e in Nordamerica.\nDescrizione.\nIl corpo di questo pesce era piuttosto tozzo, ed era dotato di larghe pinne pettorali. Le pinne dorsali erano fuse insieme in una struttura continua dotata di molti raggi, mentre la coda aveva una strana forma quadrangolare. La caratteristica pi\u00f9 curiosa era data dal cranio: questo era dotato di due strane strutture allungate e dentellate, simili a tentacoli.\nClassificazione.\nL'arpacanto \u00e8 stato descritto inizialmente sulla base di una spina isolata proveniente dalla Scozia. Successivamente un'altra struttura simile \u00e8 stata rinvenuta negli USA, ma solo con la scoperta di esemplari completi provenienti dal giacimento di Bear Gulch (Montana) gli studiosi hanno potuto ricostruire l'animale; \"Harpacanthus\" \u00e8 stato cos\u00ec classificato come un pesce cartilagineo affine agli olocefali (le odierne chimere). Si \u00e8 inoltre capito che le \u201cspine\u201d erano a tutti gli effetti appendici frontali. Analoghe strutture erano presenti sul capo di altri pesci simili a olocefali del giacimento di Bear Gulch (\"Harpagofututor\"), cos\u00ec come in alcune forme attuali."}
{"id": "2771440", "revid": "287234", "url": "https://it.wikipedia.org/wiki?curid=2771440", "title": "Libera informazione", "text": ""}
{"id": "2771441", "revid": "1718925", "url": "https://it.wikipedia.org/wiki?curid=2771441", "title": "Natalie Alison", "text": "Biografia.\nAll'et\u00e0 di 18 anni si trasferisce ad Hollywood, dove per tre anni studia recitazione presso il \"Lee Strasberg Theater and Film Institute\". Inoltre studia danza presso l\"'EDGE-Performing Arts Center\" e la \"Madonna Grimes Fitness Theatre Company\". E negli Stati Uniti ha anche delle esperienze lavorative, apparendo soprattutto in film studenteschi della \"University of Southern California\" ed in alcune serie televisive: \"Buffy l'ammazzavampiri\", \"E.R. - Medici in prima linea\" e \"Felicity\". \nNell'estate del 1999 torna in Austria, dove inizia a studiare presso l'Universit\u00e0 di Vienna. In aggiunta allo studio, lavora come ballerina o interprete in alcuni spettacoli, tra cui i musical: \"Joseph and the Amazing Technicolor Dreamcoat\" e \"Fame\", e la commedia \"Moon Over Buffalo\". In televisione appare in due produzioni italiane: la miniserie televisiva \"Padre pap\u00e0\", regia di Sergio Martino, co-produzione italo-tedesca, e la serie televisiva \"Una donna per amico 3\".\nDal novembre del 2003 al giugno del 2006 interpreta il ruolo di \"Isabel Eggert\" nella soap opera tedesca girata a Berlino, \"Gute Zeiten - Schlechte Zeiten\", ottenendo, nel 2004, la nomination al \"Premio Romy Schneider\".\nNell'estate del 2007 conclude i suoi studi universitari, ottenendo la laurea in giornalismo. L'anno successivo pubblica il libro \"Einmal Hollywood und zur\u00fcck\" (\"Hollywood e ritorno\"), in cui racconta della sua esperienza a Los Angeles e d\u00e0 informazioni utili per chi vuole iniziare a lavorare nel mondo dello spettacolo. \nDalla fine di luglio del 2008 \u00e8 tra gli interpreti principali della soap opera girata a Monaco di Baviera e trasmessa in oltre venti paesi del mondo, \"Tempesta d'amore\" (\"Sturm der Liebe\"), in cui interpreta il ruolo di \"Rosalie Engel\".\nVita privata.\nDal 2017 \u00e8 sentimentalmente legata a Clemens Trischler, un modello austriaco."}
{"id": "2771442", "revid": "767487", "url": "https://it.wikipedia.org/wiki?curid=2771442", "title": "Esconites", "text": "L'esconite (gen. Esconites) \u00e8 un anellide estinto, appartenente ai policheti. Visse nel Carbonifero medio (circa 320 milioni di anni fa) e i suoi resti sono stati ritrovati in Nordamerica, nel famoso giacimento di Mazon Creek (Illinois).\nDescrizione.\nLe dimensioni di questo animale erano notevoli se rapportate a quelle di molti altri policheti: la lunghezza raggiungeva infatti i 15 centimetri. Il corpo era suddiviso in numerosi segmenti (fino a 80) e molto allungato. Sulla testa erano presenti numerose appendici, costituite da due palpi e cinque antenne. L'apparato boccale era formato da due mandibole a forma di ala e da mascelle con numerose placchette chitinose. I parapodi erano biramati: nella parte anteriore del corpo il ramo superiore era costituito da branchie a forma di pettine.\nClassificazione.\nL'esconite \u00e8 un tipico rappresentante dei policheti, un gruppo di anellidi comparso nel Cambriano inferiore (circa 520 milioni di anni fa). In particolare, \"Esconites\" assomiglia molto a forme attuali come \"Eunice\". Una delle specie pi\u00f9 note di \"Esconites\" \u00e8 E. zelus, proveniente dal giacimento di Mazon Creek. Un'altra forma simile, \"Eunicites\", \u00e8 nota in terreni del Mesozoico.\nStile di vita.\nL'esconite era un predatore, come testimoniato dall'imponente apparato mascellare. \u00c8 probabile, tuttavia, che questo animale fosse predato da numerosi altri organismi, come pesci ossei primitivi e squali; sono state infatti rinvenute feci fossili di vertebrati contenenti mascelle di \"Esconites\"."}
{"id": "2771445", "revid": "1305772", "url": "https://it.wikipedia.org/wiki?curid=2771445", "title": "New Moon on Monday", "text": "New Moon On Monday \u00e8 un singolo del gruppo musicale britannico Duran Duran, pubblicato nel gennaio 1984 come secondo estratto dall'album \"Seven and the Ragged Tiger\".\nSulla scia di \"Union of the Snake\", il singolo si rivel\u00f2 un altro successo, raggiungendo la Top 10 nella classifica britannica e statunitense.\nVideo musicale.\nIl videoclip del brano \u00e8 stato diretto da Brian Grant, che sostituisce Russell Mulcahy, prima scelta del gruppo, ma in quel periodo impegnato altrove.\nIl video \u00e8 stato girato presso il villaggio di Noyers-sur-Serein, in Francia, nel dicembre 1983. In questo si vede il gruppo che prende parte a un movimento di resistenza underground chiamato \"La Luna\" (il nome \u00e8 una delle poche connessioni tra il contenuto del video e il testo della canzone), organizzando una rivolta contro un moderno e oppressivo regime militarista.\nEsistono diverse edizioni del video. La pi\u00f9 lunga \u00e8 la versione cinematografica di 17 minuti che include un'introduzione estesa, una scena di dialogo tra Simon Le Bon e Patricia Barzyk (Miss Francia 1980), un breve estratto di \"Union of the Snake\" e utilizza una versione remix del brano. Una versione pi\u00f9 breve, con un dialogo iniziale in francese, venne inizialmente presentata a MTV, che in seguito richiese una versione ulteriormente accorciata senza il prologo.\nUn'altra versione \u00e8 stata prodotta per la video raccolta \"Dancing on the Valentine\", dove i membri del gruppo suonano di fronte una luna piena. Le diverse edizioni sono presenti come \"easter egg\" nel DVD \"\".\nSia Andy Taylor che Nick Rhodes lo ritengono il video peggiore della band. Nelle sue memorie, Taylor ha scritto: \"Tutti... lo odiano, in particolare la scena terribile alla fine, dove balliamo tutti insieme. Ancora oggi, alla sua vista rabbrividisco e me ne vado.\""}
{"id": "2771447", "revid": "337866", "url": "https://it.wikipedia.org/wiki?curid=2771447", "title": "Regno di D\u02bfmt", "text": ""}
{"id": "2771450", "revid": "116795180", "url": "https://it.wikipedia.org/wiki?curid=2771450", "title": "Micropropagazione", "text": "La micropropagazione \u00e8 una tecnica di propagazione di una pianta che permette di ottenere un clone della pianta stessa, ovvero un insieme di individui dotati dello stesso patrimonio genetico, tramite l'utilizzo dei metodi moderni di coltura \"in vitro\" di cellule e tessuti vegetali.\nLa micropropagazione si differenzia dagli altri sistemi di moltiplicazione vegetale (talea, propaggine, margotta, ecc.) per la sofisticata tecnica operativa, che permette la riproduzione di cloni esenti da infezioni batteriche e virali; tale pratica permette inoltre, a partire da esigui materiali di origine, di ottenere una enorme quantit\u00e0 di individui clonati.\nFasi della micropropagazione.\nAllestimento della coltura.\nLa micropropagazione ha inizio con la selezione del materiale vegetale che deve essere propagato. La scelta e la pulizia dei materiali vegetali di partenza che siano esenti da virus e funghi sono importanti per la produzione di piante sane. Spesso le piante di partenza sono testate per determinare se sono pulite e prive di virus.\nNormalmente il materiale vegetale di partenza \u00e8 rappresentato da espianti caulinari quali gemme apicali e gemme ascellari. Nel caso delle piante ornamentali \u00e8 possibile partire anche da tuberi e bulbilli. Vengono anche utilizzati antere, petali, polline ed altri tessuti vegetali. Scelto il materiale, si va quindi in campo e si preleva l'espianto del materiale vegetale selezionato. Quando si esegue l'espianto \u00e8 molto importante valutare:\nUna volta che il materiale \u00e8 stato espiantato, viene sterilizzato, di solito tramite passaggi multipli in candeggina, lavato con alcol etilico e infine risciacquato con acqua sterile.\nMoltiplicazione.\nNella fase di moltiplicazione la piccola porzione di tessuto vegetale, a volte solo una singola cellula, viene posta su un terreno di coltura, di solito contenente saccarosio come fonte di energia e citochinine, che fanno s\u00ec che la gemma si schiuda originando un germoglio. Dalle gemme ascellari di tale germoglio si svilupperanno altri germogli originando un cluster. Di solito il terreno di coltura \u00e8 addensato con agar per creare un gel che supporti l'espianto durante la crescita.\nAlcune piante sono facilmente coltivate su supporti semplici, ma altre richiedono supporti pi\u00f9 complicati per la crescita, alcuni media includono vitamine, minerali e amminoacidi. Il mezzo \u00e8 sterilizzato durante la preparazione per prevenire la contaminazione da parte di funghi e batteri, che possono superare e soffocare l'espianto di crescita. Autoclavi e sterilizzazione per filtrazione sono usati per rimuovere i contaminanti potenziali. Su piccola scala di produzione \u00e8 spesso utilizzata una pentola a pressione.\n\u00c8 lo stadio in cui si ha l'induzione e lo sviluppo di radici avventizie alla base del germogli. La formazione delle radici pu\u00f2 essere facilitata dall'uso di un mezzo di coltura con ridotte quantit\u00e0 di sali minerali e zuccheri, scarsit\u00e0 o assenza di citochinine e in particolar modo dalle auxine in concentrazione variabile dagli 0,01 alle 10 ppm. Le auxine pi\u00f9 frequentemente impiegate sono IBA (acido indolbutirrico) e IAA (acido indol-3-acetico). Questa fase ha una durata estremamente variabile, nelle specie modello dura mediamente dalle 3 alle 5 settimane, nelle recalcitranti ha invece una durata decisamente maggiore.\nAmbientamento.\nSe si \u00e8 sviluppato un buon apparato radicale, la piantina \u00e8 pronta per la fase di acclimatazione e pu\u00f2 essere trasferita in terra. Questa fase ha inizio con il trasferimento della piantina dall'ambiente in vitro a quello in vivo, in vasetti con torba e perlite, che garantiscono buona ritenzione idrica. L'acclimatazione \u00e8 una fase delicatissima, in quanto la piantina passa dall'eterotrofia all'autotrofia. L'evoluzione verso l'autotrofia avviene tramite riduzione dell'umidit\u00e0 e aumento dell'intensit\u00e0 della luce. Nelle 2-4 settimane necessarie per l'acclimatazione le piantine producono nuove foglie, pi\u00f9 adatte al nuovo ambiente. I passaggi successivi prevedono la coltura in serra e in pieno campo."}
{"id": "2771451", "revid": "339392", "url": "https://it.wikipedia.org/wiki?curid=2771451", "title": "British Broadcasting Company", "text": ""}
{"id": "2771453", "revid": "119159", "url": "https://it.wikipedia.org/wiki?curid=2771453", "title": "Pennello", "text": "Il pennello \u00e8 uno strumento utilizzato per dipingere o, a volte, per scrivere, e in generale per stendere sostanze liquide o viscose su di una superficie (per esempio colla, smalto per unghie, ecc.). Ha forma allungata e ad un'estremit\u00e0 si trova un ciuffo di peli (o altro materiale) che permette l'assorbimento di inchiostro o materia colorante.\nViene utilizzato soprattutto per pittura, verniciatura, illustrazione, disegno, trucco, ma anche per la calligrafia europea o cinese (il nome cinese del pennello \u00e8 \u6bdb\u7b14 (\"m\u00e1ob\u012d\"), letteralmente \"matita pelosa\").\nIl manico \u00e8 solitamente di legno, mentre i peli (setole) possono essere di diverse origini animali o sintetiche.\nSetole.\nSintetica.\nLe diverse caratteristiche di ognuno di questi tipi di pelo (durata, morbidezza, nervosit\u00e0, assorbimento\u2026) sono appropriate per i diversi usi di un pennello.\nForma delle setole.\nA seconda dell'uso, i pennelli possono avere diverse forme e diverse dimensioni: per i pennelli pi\u00f9 grandi, adatti a verniciare pareti o grandi superfici, si usa il termine pennellessa, mentre per quelli pi\u00f9 sottili, usati in cosmetica, si parla di \"pennellini da trucco\".\nEsistono anche pennelli a serbatoio (pennelli a stilo), dal funzionamento analogo a quello delle penne stilografiche, alimentati da cartucce vuoi per usi scrittori, vuoi per usi cosmetici o di altro tipo.\nLunghezza delle setole.\nIn base alla lunghezza delle setole, si diversificano in:"}
{"id": "2771454", "revid": "729019", "url": "https://it.wikipedia.org/wiki?curid=2771454", "title": "Zlatan Sara\u010devi\u0107", "text": ""}
{"id": "2771455", "revid": "6923", "url": "https://it.wikipedia.org/wiki?curid=2771455", "title": "A Question of Time", "text": "A Question of Time \u00e8 un singolo dei Depeche Mode, il terzo e ultimo estratto dall'album \"Black Celebration\", \u00e8 stato pubblicato l'11 agosto 1986.\nBrano.\nIl brano cantato da Dave Gahan e composto da Martin Gore (che duetta con Dave su alcuni dei versi finali) contiene riferimenti pi\u00f9 o meno espliciti alla pedofilia.\nIl riff principale \u00e8 basato su una traccia di chitarra elettrica campionata colpendone le molle - come consueto per questa fase artistica del gruppo avviata con \"Construction Time Again\" (1983), \u00e8 fatto largo uso di suoni campionati nella sintesi dei suoni.\nIn una retrospettiva su \"Black Celebration\" sul sito del progetto Recoil \u00e8 scritto che parte del suono di basso \u00e8 stato realizzando percuotendo con una mano la parte terminale di un tubo per aspirapolvere.\nLe sessioni di registrazione di \"A Question of Time\" cominciarono presso i Westside Studios di Londra per poi essere concluse e rifinite presso l'Hansa Studio di Berlino (dove gran parte del lavoro sul long playing \u00e8 stata fatta). \nPhil Harding ha curato il missaggio del singolo. Il Tulip Mix di \"Black Celebration\" e il New Town Mix di \"A Question of Time\" sono, invece, stati curati dal produttore discografico Rico Conning.\nIl mastering di \"A Question of Time\" per l'album \u00e8 stato realizzato da Tim Young: quinta traccia di \"Black Celebration\" si apre con un particolare rumore che nella versione statunitense dell'album \u00e8 ripetuto due volte.\nVideo musicale.\nIl video del brano \u00e8 il primo diretto da Anton Corbijn, il quale aveva realizzato degli scatti fotografici al gruppo per la rivista statunitense NME. \nLa realizzazione del promo per \"A Question of Time\" segn\u00f2 l'inizio di una longeva collaborazione tra la band e il regista olandese.\nGirato a Los Angeles, in bianco e nero, mostra un motociclista che porta con s\u00e9 un neonato abbandonato a bordo di una motocarrozzetta fino ad una casa in cui lo aspettano Alan Wilder e gli altri membri della band. Dopo aver consegnato il bambino al tastierista, il motociclista se ne va.\nNelle ultime sequenze i Depeche Mode giocano o sono in posa con il neonato, mentre un orologio rammenta lo scorrere del tempo.\nNel video compaiono anche degli spezzoni di un concerto del gruppo registrati durante il Black Celebration Tour.\nParti del video sono state selezionate per realizzare il video del singolo \"Martyr\".\nIl videoclip \u00e8 contenuto nella raccolta \"Strange\" pubblicata dal regista e dalla band nel 1988.\nTracce.\n\"A Question of Time\" fu il primo singolo dei Depeche Mode a non avere sul lato B nuovi brani inediti dall'uscita di \"Blasphemous Rumours/Somebody\" (1984).\nCompaiono, invece, nei vari formati del disco: remix o esecuzioni dal vivo del lato A, della title-track dell'album \"Black Celebration\" e dei precedenti singoli \"Stripped\" e \"A Question of Lust\" - tra le registrazioni live figurano anche due tracce dagli LP precedenti: \"More That a Party\", da \"Construction Time Again\" (1983), e \"Something to Do\", da \"Some Great Reward\" (1984) - brani nella scaletta della performance del 10 aprile 1986 presso il N.E.C. di Birmingham durante il Black Celebration Tour.\nMute 7 BONG 12\nMute 12 BONG 12\nMute L12 BONG 12 (edizione limitata per il Regno Unito)\nSire 20530-0\nPubblicato il 3 settembre 1986.\nIntercord / Mute INT 826.850 (pubblicato nel 1988 in Germania Ovest)\nMute CD BONG 12 (dal \"Singles Box Set\" volume 3, disco 17)\nPubblicato il 25 novembre 1991.\nSire / Reprise 40318-2 (dal \"Singles Box Set\" volume 3, disco 17)\nPubblicato il 3 dicembre 1991.\nReprise CD BONG 12 / R2 78891E (ristampa del \"Singles Box Set\" volume 3, disco 17)\nPubblicato il 30 marzo 2004\nPerformance.\nDal 1986 \"A Question of Time\" \u00e8 stata suonata dal vivo almeno una volta durante tutte le tourn\u00e9e dei Depeche Mode ad eccezione del Devotional Tour (1993-1994), degli Ultra Parties (1997) e del Exciter Tour (2001).\nMartin suona il riff principale con una chitarra elettrica nelle esibizioni dell'Exotic Tour/Summer Tour (1994), del Touring the Angel (2005-2006), del Tour of the Universe (2009-2010) e del Delta Machine Tour (2013-2014); nelle altre tourn\u00e9e, invece, esegue la sua parte alla tastiera sfruttando i campioni originali.\nL'esecuzione al Rose Bowl di Pasedena del 18 giugno 1988 \u00e8 inclusa nell'album live \"101\" (1989).\nIl brano \u00e8 nelle scalette dei supporti home video ' (2006) e ' (2010).\nCover.\nLa band olandese di musica elettronica e sperimentale Clan of Xymox ha registrato una reinterpretazione del brano inclusa nel loro album di cover \"Kindred Spirits\" (2012)."}
{"id": "2771456", "revid": "18323", "url": "https://it.wikipedia.org/wiki?curid=2771456", "title": "Cucina trapper", "text": "La cucina trappeur \u00e8 un metodo di cucina essenziale e semplice utilizzato solitamente quando ci si trova all'aperto e non si hanno a disposizione n\u00e9 utensili da cucina n\u00e9 fornelli. Si basa sulla cottura del cibo sulla brace, sfruttando oltre al coltello solamente utensili ricavati da ci\u00f2 che offre la natura: rami, pietre, fogliame, ecc.\nStoria.\nTale metodo di cucina prende il nome dai trappeur, esploratori nordamericani del XVIII e XIX secolo, che dovendo viaggiare con bagagli leggeri non portavano con s\u00e9 utensili da cucina, e dovevano quindi farne a meno per cucinare quello che si procuravano nella natura.\nOggi tale tecnica viene utilizzata dagli scout (principalmente nell'et\u00e0 del reparto) nelle loro uscite.\nFuoco.\nPer evitare di bruciare il cibo o di cuocerlo solo all'esterno, quest'ultimo va cotto non sulla fiamma bens\u00ec in mezzo alle braci (per le quali sarebbe opportuno utilizzare legna grossa, che si consuma pi\u00f9 lentamente).\nIl fuoco dev'essere chiuso da grosse pietre, che oltre a delimitarlo hanno la funzione di riflettere il calore e di poterci appoggiare ci\u00f2 che viene usato per cucinare. Per tale scopo possono essere usati anche dei pezzi di legno posti intorno al fuoco.\nLa brace dev'essere a una temperatura n\u00e9 troppo alta che rischi di cuocere i cibi solo all'esterno n\u00e9 troppo bassa che rischi di non cuocere a sufficienza; per avere un'idea del calore della brace si pu\u00f2 fare affidamento sull'esperienza, evitando metodi empirici inconcludenti.\nUtensili naturali.\nBench\u00e9 il suo uso sia molto diffuso, non \u00e8 ovviamente un utensile naturale la carta alluminio. Le alte temperature o il contatto con alcuni alimenti particolarmente acidi o salati potrebbero portare ad un rilascio di alluminio, tossico per l'uomo, nel cibo.\nRicette.\nGli ingredienti usati tipicamente per la cucina trappeur sono patate, carne, uova, pane, pesce, frutta, verdura, formaggio. Le ricette pi\u00f9 diffuse sono:\nTempi di cottura.\nI tempi di cottura dipendono dalla temperatura; per una temperatura medio-alta sono approssimativamente i seguenti:"}
{"id": "2771457", "revid": "108454156", "url": "https://it.wikipedia.org/wiki?curid=2771457", "title": "Nonna Viktorovna Mordjukova", "text": "Gli \u00e8 stato dedicato un asteroide, 4022 Nonna."}
{"id": "2771458", "revid": "392652", "url": "https://it.wikipedia.org/wiki?curid=2771458", "title": "Lul\u00f9 la fatina blu", "text": "Lul\u00f9 \u00e8 la protagonista di una serie di volumi ideati dall'editore Augusto Vecchi.\nPersonaggio.\nLul\u00f9 la fatina blu vive nella Citt\u00e0 delle Fate, un luogo magico abitato da piccole creature, che sorge nel cuore di un bosco incantato. \u00c8 generosa, bella, simpatica, sincera e coraggiosa. Alta 18\u00a0cm ama cucinare, il suo dolce preferito \u00e8 la torta di mele con lamponi e pinoli. Le due sue amiche fate si chiamano Dany e Meggie, mentre Lappo \u00e8 uno gnomo.\nPubblicazioni.\nSecondo il catalogo dell'editore, i libri di questo personaggio, oltre all'Italia, sono stati venduti in 28 paesi."}
{"id": "2771460", "revid": "400694", "url": "https://it.wikipedia.org/wiki?curid=2771460", "title": "Corona di Skanderbeg", "text": ""}
{"id": "2771469", "revid": "287204", "url": "https://it.wikipedia.org/wiki?curid=2771469", "title": "Donata Rimsaite", "text": ""}
{"id": "2771471", "revid": "438678", "url": "https://it.wikipedia.org/wiki?curid=2771471", "title": "Fratelli Mancuso", "text": "I Fratelli Mancuso, \nBiografia.\nNati a Sutera in provincia di Caltanissetta, intorno alla met\u00e0 degli anni '70 emigrano a Londra dove risiedono per otto anni lavorando in diverse fabbriche metalmeccaniche. In quegli anni, a contatto con circoli culturali e teatri, iniziano a ricomporre i frammenti del patrimonio musicale della loro terra.\nRitornati in Italia nel 1981, si stabiliscono in Umbria, a Citt\u00e0 della Pieve, dove risiedono attualmente. \nIniziano ad esibirsi durante i primi anni '80 nei piccoli teatri della Germania e della Francia, ospiti di associazioni culturali e festival di musica popolare.\nNel 1986, in Spagna incontrano Joaquin Diaz, noto studioso e musicista con il quale inizier\u00e0 uno stretto rapporto di collaborazione: i frutti di questo incontro saranno l'incisione del primo L.P. \"Nesci Maria\" e il secondo L.P. \"Romances de alla y de aca\".\nPartecipano in seguito a festival e rassegne in Italia, in Europa e in paesi quali Tunisia, Giappone, Uzbekistan, Russia, Brasile, Uruguay, Argentina, Indonesia, Croazia.\nNegli anni '90, grazie alla mediazione svolta dall'assessore alla Pubblica Istruzione Luciano Serranti, lavorano presso la scuola elementare di Ficulle, ridente paese umbro della provincia di Terni, come insegnanti di musica, realizzando una rappresentazione musicale sul tema dei lavori appartenenti al passato della realt\u00e0 contadina locale.\nNel 1993 raccolgono, insieme a composizioni proprie, i canti del loro paese curando l'edizione di un CD dal titolo \"Sutera, la tradizione musicale di un paese della Sicilia (SudNord Roma 1993)\". Nello stesso anno vincono il Premio Citt\u00e0 di Recanati, nuove tendenze della canzone d'autore. Nel 1997 pubblicano il Cd \"Bella Maria\" per l'Amiata Records.\nNel 1998 il regista Anthony Minghella sceglie un brano del Cd \"Bella Maria\" per la colonna sonora del film \"Il talento di Mr. Ripley\" e ritaglia per loro una parte come attori, accanto a Matt Damon, Gwyneth Paltrow e Jude Law, rimanendo molto colpito \"dai loro visi antichi\" e dalle loro voci: \"Antiche e dure come la terra eppure plasmate sulle corde dell'anima, come i religiosi canti a cappella della tradizione sacra\".\nNell'autunno dello stesso anno preparano un Cd e un video per la casa discografica statunitense Putumayo World Music dal titolo \"Italian odissey\", produzione che sar\u00e0 distribuita in tutto il mondo nel 2000. Nell'ottobre del 1999 sono invitati ad esibirsi al Premio Tenco 99. \nDal comune di Palermo nel gennaio del 2000 ricevono il Premio Rosa Balistreri.\nNel 2001 scrivono la canzone \"Tu pensami\" per la fiction di Rai 2, Donne di mafia, del regista Giuseppe Ferrara.\nIl 3 marzo del 2002 il loro concerto viene trasmesso da Rai Radio 3 in diretta dalla Cappella Paolina del Quirinale.\nNel marzo del 2003 esce per l'Amiata Records il Cd \"Cantu\", che viene ottiene importanti riconoscimenti della stampa italiana ed estera, viene salutato dalla critica come: \"Una delle espressioni pi\u00f9 vere e pi\u00f9 vive di una canzone d'autore attuale e riccamente elaborata, ma ben radicata in una solida e concreta tradizione popolare.\"\nNel frattempo si dedicano anche al teatro, componendo musica per diversi spettacoli, tra cui la \"Medea\" di Euripide per la regista Emma Dante.\nSempre nel settembre 2004 preparano per il CIDIM il concerto \"Spartenza Amara\", che porteranno nei teatri di Buenos Aires (Argentina), Montevideo e San Jos\u00e9 (Uruguay) e San Paolo (Brasile). Nel 2007 e nel 2008 partecipano alla 3\u00aa e 4\u00aa edizione del Giuseppe Sinopoli Festival.\nChiamati a suonare in tutta Europa, i Fratelli Mancuso si dedicano anche alla didattica della tradizione musicale siciliana, tenendo lezioni-concerto in alcune universit\u00e0, tra cui quelle di Siviglia, Messina e Catania e dirigendo nel 2009 lo \"Stage sulla voce\" presso la Scuola di arte Drammatica Paolo Grassi di Milano con il progetto Arlecchino nelle citt\u00e0\u00a0\u2013 Palermo canta con Emma Dante.\nNel 2008 esce, sempre con Amiata Records, \"Requiem\", un \"concerto mistico per voci, coro femminile, strumenti e quartetto d'archi\", ideato e realizzato insieme al compositore Carlo Pedini che ha debuttato nell'ambito della 59. Sagra Musicale Umbra. Nello stesso anno pubblicano per la Casa Editrice Squilibri di Roma \"L'isola' Timida: Forme di vita nella Sicilia che cambia\" (1970-2005) di Antonino Pennisi, con i loro testi poetici e un DVD allegato delle loro musiche.\nNel 2010 firmano le musiche di \"Rumore di acque\" di Marco Martinelli, un testo sulle tragedie del Mediterraneo prodotto dal Teatro delle Albe-Ravenna Teatro, interpretato da Alessandro Renda, scene e costumi di Ermanna Montanari, che debutta all'interno di Ravenna Festival: nello spettacolo, che porteranno nei teatri di Mons, Stoccarda, New York, Chicago, i Fratelli Mancuso eseguono le loro musiche dal vivo.\nCollaborazioni.\nNel corso degli anni hanno collaborato con alcuni tra i pi\u00f9 grandi musicisti della scena italiana e internazionale, quali: Antonio Marangolo, Stefano Bollani, Enrico Rava, Gabriele Mirabassi, Riccardo Tesi, Gianmaria Testa, Enzo Pietropaoli e tanti altri."}
{"id": "2771477", "revid": "729019", "url": "https://it.wikipedia.org/wiki?curid=2771477", "title": "Deniss \u010cerkovskis", "text": "Palmar\u00e8s.\nIn carriera ha conseguito i seguenti risultati:"}
{"id": "2771479", "revid": "599013", "url": "https://it.wikipedia.org/wiki?curid=2771479", "title": "Hreinn Halld\u00f3rsson", "text": ""}
{"id": "2771482", "revid": "729019", "url": "https://it.wikipedia.org/wiki?curid=2771482", "title": "Scuola truppe corazzate dell'Esercito Italiano", "text": "La Scuola truppe corazzate dell'Esercito Italiano era un ente delle forze armate italiane, che provvedeva all'addestramento di tutto il personale destinato ad operare su mezzi corazzati e blindati\nStoria.\nDall\u2019esigenza di affidare ad un unico Ente la preparazione del personale delle unit\u00e0 della Specialit\u00e0 Carristi e quelle di cavalleria dotate di carri armati, nel 1951 si fusero insieme la \"Scuola di Carrismo\" di Roma (istituita nel 1947) e la \"Scuola di Cavalleria blindata\" di Tor di Quinto (istituita nel 1948 per trasformazione della pre-esistente Scuola Autoblindisti, in attivit\u00e0 a Tor di Quinto dal 1946). Si costitu\u00ec cos\u00ec il 1\u00ba luglio 1951 la \"Scuola Truppe Corazzate (STC)\" con sede a Caserta. Il Comando dell'istituto ebbe la sua prima sede presso la caserma \"Ferrari-Orsi\". Attraverso varie trasformazioni ha operato fino al 1\u00ba luglio 1999. Per lunghi anni la scuola fu la pi\u00f9 grande dell\u2019Esercito e si articolava su numerose sedi, in Campania (Avellino, Salerno, Nocera Inferiore, Santa Maria Capua Vetere), Calabria e in Puglia (Lecce). Tra le infrastrutture della Scuola ricordano le caserme \u201cAmico\u201d e la Andolfato di Santa Maria Capua Vetere (CE).\nTra il 1\u00ba gennaio 1964 ed il 14 settembre 1975 ha incorporato anche la Scuola degli allievi ufficiali di complemento delle truppe meccanizzate di Lecce (costituita il 1\u00ba ottobre 1963 per trasformazione della Scuola unica degli allievi ufficiali di complemento). In questo breve periodo la Scuola prese il nome di Scuola truppe meccanizzate e corazzate (STMC).\nLa sede di Caserta era ordinata su 3 reparti corsi (AUC, corsi vari, E. Me. Cor.) ed aveva alle proprie dipendenze anche un battaglione blindo-corazzato di supporto per la gestione dei mezzi corazzati.Inoltre, la Scuola aveva alle sue dipendenze anche la Scuola Allievi Comandanti di Squadra di Lecce (Scuola ACS) ed aveva due distaccamenti di Compagnia del Btg blindo corazzato a Persano (SA) e San Pietro a Maida (CZ); aree addestrative a Sant'Eufemia Lamezia (CZ), dove ora \u00e8 situato l'aeroporto civile, Persano, un poligono di tiro permanente per bombe a mano e armi portatili a San Prisco (CE), poligoni temporanei per armi portatili a Licola (NA), Foce Patria (NA) e Foce Sele (SA), un poligono per carri armati a Foce Sele ed infine un poligono per esercitazioni fino a livello di Cmp a San Cataldo (LE).\nLa Scuola svolgeva anche corsi di addestramento per Carabinieri, Polizia di Stato ed Accademia militare e con un Ufficio apposito conduceva studi ed esperienze su nuovi sistemi d'armi e veicoli da combattimento per conto dell'Ispettorato di fanteria e cavalleria.\nI corsi per il personale dell'arma di cavalleria a fisionomia organica di fanteria meccanizzata venivano invece svolti presso la \"Scuola di Fanteria e Cavalleria\" di Cesano (Roma).\nNel 1980 l'Istituto interviene in soccorso delle popolazioni colpite dal terremoto dell'Irpinia meritando una ricompensa alla propria bandiera:\nMedaglia di bronzo al valore dell\u2019Esercito\n\"In occasione del terremoto che il 23 novembre 1980 ha colpito le Regioni Campania e Basilicata, la Scuola Truppe Corazzate interveniva tempestivamente con un complesso di 54 Ufficiali, 36 Sottufficiali e 825 militari di truppa nei comuni di Calabritto, Caposele, Teora, Conza della Campania, Senerchia, Colliano, Valva, considerati tra i pi\u00f9 disastrati dal sisma. Con la generosit\u00e0 propria dei militari di leva, operava incessantemente fin dalle prime ore successive al disastroso terremoto, rinunciando anche a turni di riposo, per salvare, con unanime sprezzo del pericolo 37 vite umane rimaste sepolte dalle macerie, provvedere al recupero e alla inumazione di circa 200 salme, allestire tendopoli, somministrare i primi aiuti, contribuendo cos\u00ec a dare fiducia e conforto ai sinistrati duramente colpiti negli affetti. Dopo ininterrotta e immane fatica svolta nei giorni pi\u00f9 caldi dell\u2019emergenza, in condizioni meteorologiche particolarmente avverse e quando la terra continuava a tremare per il susseguirsi di scosse sismiche, senza che alcun militare manifestasse il minimo cenno di cedimento, veniva avvicendata, lasciando negli abitanti dei comuni dove aveva operato profondi sentimenti di riconoscenza, di stima e di affetto. Chiara espressione di efficienza operativa, di coraggioso altruismo, di generosa solidariet\u00e0 umana. Province di Avellino\u00a0\u2013 Salerno, 23 novembre - 5 dicembre 1980.\"\nLo stemma araldico della scuola.\nDescrizione dello stemma araldico:\nLa caserma della Scuola intitolata al generale Federico Ferrari-Orsi.\nLa caserma che ha ospitato la Scuola truppe corazzate di Caserta fu intitolata alla medaglia d'oro al valore militar generale Federico Ferrari-Orsi, che, con il grado di colonnello, fu anche comandante della Scuola di applicazione di cavalleria nel 1935-1936. Nell'imminenza della battaglia di El Alamein il 18 ottobre 1942 il generale Ferrari-Orsi, comandante del X Corpo d'armata, perse la vita per lo scoppio di una mina, spintosi in ricognizione nei pressi delle linee avversarie, guadagnandosi alla memoria la pi\u00f9 alta onorificenza al valore militare (\"Decorazioni del generale Federico Ferrari-Orsi\").\nL'evoluzione della Scuola nel tempo.\nDall'esigenza di affidare ad un unico ente la preparazione del personale delle unit\u00e0 carriste e di cavalleria, entrambe destinate ad operare con mezzi tecnici similari e con criteri di impiego che non differivano sostanzialmente, si fusero insieme la Scuola di cavalleria blindata di Tor di Quinto (istituita nel 1946) e la Scuola di carrismo di Roma (istituita nel 1947) dando vita nel 1951 alla Scuola truppe corazzate (STC) con sede a Caserta.\nSuccessivamente, nel 1964, l'Istituto assume alle proprie dipendenze la Scuola Allievi Ufficiali di Complemento delle truppe meccanizzate di Lecce (nella caserma \"Nacci\"), prendendo il nome di Scuola truppe meccanizzate e corazzate (STMC), che mantenne fino al 1975, quando torn\u00f2 alla precedente denominazione di Scuola truppe corazzate, mantenendo alle proprie dipendenze la Scuola di Lecce, ridenominata Scuola specializzati delle truppe corazzate per la formazione militare.\nLa Scuola truppe corazzate nel 1991 fu trasferita a Lecce e l'11 gennaio 1993 riprese l'antica, primigenia denominazione di Scuola di carrismo.\nL'ultimo corso che tenne alla Scuola di Caserta fu il 143\u00ba - Compagnia \"Klisura\" (aprile - settembre 1991).\nLa Scuola truppe meccanizzate e corazzate (STMC).\nIl 13 gennaio 1964, presso la caserma \"Ferrari-Orsi\" inizi\u00f2 il primo corso degli AUC dei reparti meccanizzati, acquisendo il numero 34\u00ba corso. Il reparto meccanizzato era costituito da allievi lagunari e di fanteria meccanizzata e allievi bersaglieri. Il primo corso termin\u00f2 il 13 giugno 1964, e successivamente, per un periodo di tre mesi (13 giugno - 13 ottobre), gli allievi operarono presso i reparti temporaneamente assegnati con il grado di sergente AUC. Solo dal 13 ottobre 1964, i sergenti AUC acquisirono il grado di sottotenente raggiungendo le definitive destinazioni, dove svolsero il loro servizio fino al congedo avvenuto il 13 aprile 1965.\nI reparti in addestramento erano suddivisi in 2 Battaglioni (Btg) di 4 Compagnie ciascuno:\nLo squadrone presso la STMC per un lungo periodo di tempo \u00e8 stato costituito da plotoni misti di fucilieri di cavalleria e di esploratori (dotati di M24) delle specialit\u00e0 di cavalleria, carristi, lagunari e bersaglieri.\nL'addestramento.\nPer l'addestramento dei reparti meccanizzati era previsto l'utilizzo dei mezzi adibiti al trasporto truppa, quali ad esempio l'M113 VTT, anche nella versione da combattimento (VCI), mentre per l'addestramento dei reparti corazzati erano utilizzati carri M24, M47, M60 e Leopard. Per l'addestramento di fanteria era utilizzato il campo addestramento di Persano (SA), dove anche i reparti corazzati svolgevano le loro esercitazioni. La sede di Persano \u00e8 riconducibile a quella della Brigata bersaglieri \"Garibaldi\".\nPer l'addestramento sul campo del reparto Bersaglieri, veniva utilizzata anche la pista di un aeroporto militare dismesso localizzato nei pressi di Santa Maria Capua Vetere (CE). L'addestramento consisteva nel porre in atto un'esercitazione denominata \"in Bianco\", con la quale si testavano i principi di tattica militare propria della fanteria d'assalto: un susseguirsi di veloci scatti intervallati da posizioni a terra, che culminavano nell'assalto finale che prevedeva la simulazione del lancio di una bomba a mano (tipo SRCM). Una volta completata l'esercitazione le squadre convergevano verso i rispettivi mezzi M113.\nPer l'Addestramento alle armi leggere dei vari reparti veniva utilizzato un poligono militare nei pressi di San Prisco (CE).\nI lagunari, come mezzo anfibio avevano l'AAV7 e le esercitazioni con tali mezzi si effettuavano a Lecce presso il poligono di Torre Veneri.\nLe materie di studio.\nLe materie di studio vertevano su difesa NBC (nucleare, batteriologica e chimica), topografia, armi e mezzi, tattica e impiego.\nM113 VTT.\nVeicolo trasporto truppa utilizzato dal reparto bersaglieri (trasportava in addestramento una squadra di bersaglieri al comando di un sergente), dal reparto di cavalleria (fucilieri - fanteria) e anche dal reparto lagunari.\nM113 VCC.\nVeicolo da combattimento non veniva solo utilizzato come trasporto truppa, ma anche come mezzo da assalto (lagunari e cavalieri-fucilieri). il veicolo poteva anche essere di supporto all'artiglieria, in quanto poteva essere armato con un mortaio.\nAlcuni M113 a disposizione dei bersaglieri erano armati anche con il lanciamissili TOW.\nVeniva anche utilizzata nelle esercitazioni la Fiat Campagnola modello 1101 AR 59, su cui era montato un cannoncino senza rinculo con funzione di arma controcarro.\nCarro armato leggero M24.\nEra un mezzo corazzato utilizzato dai reparti esploratori di cavalleria, dotato di un cannone da 75\u00a0mm. Allo squadrone di cavalleria, negli anni successivi furono assegnati in dotazione anche carri M47, Leopard e autoblindo Fiat OTO 6614 e 6616.\nArmi in dotazione.\nLe armi in dotazione degli allievi erano:\nLa Scuola Truppe Corazzate (STC).\nLa Scuola inizi\u00f2 ad operare in via definitiva come Scuola Truppe Corazzate a partire dal 15 settembre 1975 con il solo Battaglione A.U.C. \u201cM.O. Todeschini\u201d.\nIl Battaglione era costituito da due reparti: la I^ compagnia Carrista \"Klisura\" ed il II Squadrone di cavalleria \"Bricchetto\". Tutti i corsi dispari furono assegnati alla compagnia, mentre tutti quelli pari allo squadrone.\nGli allievi che riuscirono a portare a termine il percorso addestrativo del corso, espletarono le loro funzioni di comandante di plotone presso reparti corazzati, meccanizzati e di fanteria dislocati su tutto il territorio italiano, ricoprendo il grado di sottotenente di complemento.\nAl battaglione A.U.C. erano assegnati i carri M60 Patton, M47 Patton e Leopard 1 e i due reparti (squadrone e compagnia) erano costituiti da quattro plotoni ciascuno (due assegnati a carri Leopard, uno a carri M47 e uno a carri M60). A loro volta i quattro plotoni erano costituiti da allievi inquadrati come carristi (plotone Leopard ed M60), misti (plotone M47) o come cavalieri (plotone Leopard).\nPerch\u00e9 la \u201cCompagnia Klisura\u201d?\n\u00abIn zona angusta e pantanosa, in condizioni atmosferiche proibitive, i carristi del 31\u00ba Reggimento Centauro affrontarono un nemico di gran lunga superiore e saldamente organizzato a difesa sulle alture dominanti. In una titanica lotta contro il micidiale fuoco di artiglieria e armi controcarro dell'avversario, i carristi, formando un unico ferreo blocco di cuori e di corazze, travolgevano il nemico conquistando di slancio l'abitato di Klisura (Albania- gennaio 1941). Cinque carri restavano sulle linee nemiche, a testimonianza dell'eroico sacrificio delle fiamme rosso-blu in quella gloriosa battaglia lontano dalla madrepatria.\u00bb\nPerch\u00e9 lo \u201cSquadrone Bricchetto\u201d?\n\u00abDue Squadroni di \u201cDragoni del Re\u201d caricarono \"(nella zona delle Langhe denominata Colle Bricchetto)\" la cavalleria napoleonica che minacciava di avvolgere l'esercito piemontese. Nonostante la schiacciante superiorit\u00e0 numerica del nemico, i \u201cDragoni\u201d, guidati dallo stesso colonnello Comandante del Reggimento, attaccarono ripetutamente con inarrestabile impeto, la cavalleria avversaria, travolgendola e salvando cos\u00ec l'esercito piemontese dal paventato accerchiamento. Due medaglie d'oro alla Bandiera del reggimento furono testimonianza del sovrumano valor dei cavalieri italiani. Il canonico Grassi di S. Caterina, testimone oculare, cos\u00ec descrisse l'epilogo della gloriosa giornata: \u201cRadunati finalmente i gloriosi suoi vincitori Dragoni il colonnello Marchese de Chaffardon, s'incammin\u00f2 verso l'armata austro-sarda seco conducendoli prigionieri e li predati cavalli francesi formava un bello spettacolo il vedere questi trionfanti squadroni passare in buon ordine di marcia in mezzo all'armata tra gli incessanti applausi e le giulive voci di\u00a0\u2013 Viva i Dragoni del Re\u00a0\u2013 da parte dei soldati e ufficiali che li consideravano loro liberatori.\u00bb\nL'Addestramento.\nL'addestramento prevedeva lezioni di teoria su varie materie tecniche, ed esercitazioni sia di formazione militare di base che di formazione specialistica (guida del carro armato anche con l'utilizzo di un simulatore di guida, prove di puntamento come cannoniere, prove di trasmissioni) in caserma o in campi di addestramento, nonch\u00e9 formazione ginnica.\nA livello pratico (oltre all'addestramento tecnico presso l'area addestrativa adiacente alla caserma), erano previsti almeno due campi formativi a Persano (SA) per l'addestramento militare di base (pattugliamento ed uso delle armi) e per l'addestramento con i carri in formazione, ed un campo istruttivo a Lecce per l'esercitazione a fuoco con i carri.\nPer l'addestramento alle armi leggere (fucile Garand, pistola Beretta, mitragliatore FAL e mitragliatrice MG) era utilizzato un poligono militare nei pressi di San Prisco (CE).\nIl simulatore di guida.\nLa Scuola era anche dotata di un simulatore di guida tecnologicamente all'avanguardia. Era basato su un sistema informatico (minicomputer Digital Equipment Corporation - PDP11) che gestiva il movimento di una telecamera puntata perpendicolarmente su di un plastico in scala non molto ridotta, che riproduceva ambienti reali in cui vi erano strade pi\u00f9 o meno regolari, percorsi sterrati e percorsi molto pi\u00f9 impegnativi. La telecamera, appesa ad una struttura mobile, rispondeva ai comandi dell'allievo posizionato in cabina di guida e trasmetteva a quest'ultima tutti i movimenti indotti dalle asperit\u00e0 del plastico (cabina con movimenti elettropneumatici Westinghouse). Sugli schermi in cabina l'allievo vedeva proiettata l'immagine ripresa dalla telecamera e tutto questo, accompagnato dal rumore del motore e dei cingoli, dava una sensazione molto vicina a quella che poi si provava sui carri. In un'altra cabina, la prova era seguita da un istruttore che, con appositi comandi, poteva simulare dei guasti al \u201ccarro\u201d e l'aspirante pilota doveva capire di cosa si trattasse: ad esempio si poteva simulare un cingolo allentato facendo \u201ctirare\u201d da un lato il mezzo oppure un intasamento dei filtri dell'aria togliendo reattivit\u00e0 al motore.\nLe materie di studio.\nA livello Compagnia:\nPresso le sezioni specializzate:\nI carri armati della Scuola.\nM47 Patton.\nIl carro M 47 rest\u00f2 in uso fino alla fine degli anni ottanta e la sua carriera si concluse definitivamente con l'adozione dell'autoblindo Centauro e dei carri Leopard.\nEra in dotazione ai reggimenti corazzati, battaglioni esploranti divisionali (BED) delle divisioni di fanteria da pianura (Granatieri di Sardegna, Legnano e Folgore), nonch\u00e9 ai battaglioni carri e gruppi esploranti divisionali (GED) delle divisioni da montagna (Cremona e Mantova). In modo analogo vennero dotati il reggimento carristi ed il GED delle due divisioni corazzate allora esistenti (Ariete e Centauro) oltre alla Brigata di cavalleria Pozzuolo del Friuli.\nIl tipo di munizionamento del carro armato.\nIn ogni carro, in numero variabile in base al tipo, potevano essere stivati 4 tipi di proietti che venivano utilizzati (in combattimento o in esercitazione a fuoco) in base alla situazione tattica del momento:\nPosizionamento dei proietti nel Carro:\nGli stemmi del reparto.\nSulla manica destra della tuta mimetica, gli AUC portavano uno stemma proprio della Scuola Truppe Corazzate e distintivo del battaglione cui appartenevano.\nSul basco nero che portano ancora oggi i militari carristi, \u00e8 posto un emblema che li distingue rispetto alle altre specialit\u00e0 dell'esercito: un carro armato sotto una mitragliatrice ed un cannone incrociati \"riscaldati\" da una viva fiamma.\nSul basco nero portato dai militari dell'Arma di cavalleria \u00e8 posto un emblema caratteristico: un corno inglese sotto una viva fiamma.\nLa rivista del corso.\nOgni corso ha realizzato un lavoro divulgativo (a beneficio degli stessi allievi), che si \u00e8 concluso con la pubblicazione di una rivista alla cui stesura hanno collaborato gli stessi allievi.\nUfficiali di complemento.\nAssegnazione al reparto.\nTutti i Sottotenenti di prima nomina (gli allievi lo diventavano dopo il giuramento che si teneva nella piazza d'armi della caserma \"Ferrari-Orsi\"), sono stati assegnati a una nuova destinazione per la durata di dieci mesi, cio\u00e8 fino al termine del periodo di ferma di quindici mesi, operando in tutta Italia in reparti carristi e Cavalieri, in reparti di fanteria meccanizzata o in reparti di carabinieri.\nAlcuni dei reparti che hanno accolto i sottotenenti di complemento della scuola:\nI reparti carri.\nI reparti carri erano cos\u00ec costituiti:\nFeste e ricorrenze.\nNell'ottobre di ogni anno, si svolge la festa nazionale dei carristi d'Italia, dove viene eseguito lo schieramento tattico chiamato \"Muro d'Acciaio\". Uno schieramento orizzontale formato oggi da circa cento Carri armati che avanzano contemporaneamente (fino alla sostituzione dei carri Leopard, M60 ed M47 con il carro armato italiano Ariete, i carri partecipanti erano fino a trecento disposti su tre file) e perfettamente allineati, distanti poche decine di centimetri l'uno dall'altro."}
{"id": "2771483", "revid": "31886", "url": "https://it.wikipedia.org/wiki?curid=2771483", "title": "Corona di Zvonimiro", "text": "La corona di Zvonimiro (\"Starohrvatska kruna\", in croato) \u00e8 la corona con cui venivano incoronati i Re di Croazia durante il medioevo.\nStoria.\nLa corona venne donata al re Demetrius Zvonimir di Croazia nel 1076 dall'allora legato pontificio in terra croata. Zvonimiro resse la Croazia sino al 1089 e dopo di lui la sua corona venne utilizzata per incoronare il suo successore, Stefano II di Croazia e presumibilmente anche molti re ungheresi prima della definitiva annessione del Regno di Croazia a quello di Ungheria nel 1102.\nQuesta corona fu probabilmente persa attorno al 1520 e cio\u00e8 quando i turchi conquistarono e saccheggiarono le capitali di Salona e Tenin.\nUna versione stilizzata della corona, ad ogni modo, compare oggi in molte bandiere provinciali della Croazia moderna ed il suo disegno viene derivato dalla decorazione di un battistero della citt\u00e0 di Spalato. Caratteristiche della croce erano anche i \"pendilium\" ovvero delle parti pendenti lateralmente della corona che si possono trovare anche nella Corona di Santo Stefano d'Ungheria.\nAppropriazione del simbolo durante la Seconda Guerra Mondiale.\nNel 1941 gli Ustascia, i fascisti croati, assunsero il controllo della Croazia e decisero di instaurare nuovamente una monarchia indipendente nel loro stato, appropriandosi cos\u00ec anche del disegno e del simbolo della corona medioevale croata. Essi crearono un'altra \"Corona di Zvonimiro\". La corona venne quindi presentata al re Vittorio Emanuele III d'Italia con la richiesta di scegliere in segno di amicizia un membro della Casa Savoia che potesse essere proposto per ricoprire il rango di re di Croazia. La scelta ricadde su Aimone di Savoia-Aosta, duca di Spoleto, che ottenne quindi il nome di \"Re Tomislavo II di Croazia\", anche se egli non prese mai effettivamente il controllo del proprio stato, rimanendo nei propri possedimenti italiani sino al 1943. Dopo la caduta del governo filofascista croato, della corona si perse ogni traccia e il regno venne dissolto."}
{"id": "2771484", "revid": "729019", "url": "https://it.wikipedia.org/wiki?curid=2771484", "title": "Vja\u010deslavs Duhanovs", "text": "Palmar\u00e8s.\nIn carriera ha conseguito i seguenti risultati:"}
{"id": "2771491", "revid": "113691033", "url": "https://it.wikipedia.org/wiki?curid=2771491", "title": "Circondario di Genova", "text": "Il circondario di Genova era uno dei circondari in cui era suddivisa l'omonima provincia.\nStoria.\nIn seguito all'annessione della Lombardia dal Regno Lombardo-Veneto al Regno di Sardegna (1859), fu emanato il decreto Rattazzi, che riorganizzava la struttura amministrativa del Regno, suddiviso in province, a loro volta suddivise in circondari. Il circondario di Genova fu creato come suddivisione dell'omonima provincia; il territorio corrispondeva a quello della vecchia provincia di Genova del Regno di Sardegna.\nCon l'Unit\u00e0 d'Italia (1861) la suddivisione in province e circondari fu estesa all'intera Penisola, lasciando invariate le suddivisioni stabilite dal decreto Rattazzi.\nNel 1923 furono assegnati al circondario di Genova i comuni di Fascia, Fontanigorda, Gorreto, Rondanina e Rovegno, gi\u00e0 appartenuti al disciolto circondario di Bobbio della provincia di Pavia.\nNel 1925 il comune di Capraia Isola venne distaccato dal circondario e aggregato al circondario di Livorno nell'omonima provincia.\nNel 1926 fu aggregato al circondario di Genova il soppresso circondario di Chiavari.\nIl circondario di Genova fu abolito, come tutti i circondari italiani, nel 1927, nell'ambito della riorganizzazione della struttura statale voluta dal regime fascista. Tutti i comuni che lo componevano rimasero in provincia di Genova.\nVariazioni amministrative (incompleto).\nNel 1873 i comuni di Foce, San Francesco d'Albaro, San Martino d'Albaro, San Fruttuoso, Marassi e Staglieno furono aggregati alla citt\u00e0 di Genova.\nNel 1875 il comune di Multedo fu aggregato al comune di Pegli.\nNel 1903 fu creato il nuovo comune di Vobbia, scorporato da Crocefieschi.\nNel 1920 fu ricreato il comune di Pieve di Sori, che assunse la denominazione di Pieve Ligure.\nNel 1923 furono aggregati al circondario 5 comuni appartenuti al disciolto circondario di Bobbio (provincia di Pavia): Fascia, Fontanigorda, Gorreto, Rondanina e Rovegno. Nello stesso anno il comune di San Giovanni Battista fu aggregato a Sestri Ponente.\nNel 1925 il comune di Capraia Isola fu assegnato alla provincia di Livorno.\nNel 1926 furono aggregati alla citt\u00e0 di Genova i comuni di Apparizione, Bavari, Bolzaneto, Borzoli, Cornigliano Ligure, Molassana, Nervi, Pegli, Pontedecimo, Pra', Quarto dei Mille, Quinto al Mare, Rivarolo Ligure, Sampierdarena, San Quirico, Sant'Ilario, Sestri Ponente, Struppa e Voltri, formando la \"Grande Genova\".\nPochi mesi dopo, poco prima della soppressione di tutti i circondari, il circondario di Chiavari fu soppresso ed aggregato a quello di Genova."}
{"id": "2771494", "revid": "149727", "url": "https://it.wikipedia.org/wiki?curid=2771494", "title": "Quarto al Mare", "text": ""}
{"id": "2771496", "revid": "1782831", "url": "https://it.wikipedia.org/wiki?curid=2771496", "title": "Le strade del tempo", "text": "Le strade del tempo \u00e8 il quarto album in studio del gruppo musicale italiano Le Vibrazioni, pubblicato il 22 gennaio 2010 dalla Sony Music.\nDescrizione.\nIl disco \u00e8 stato pubblicato su etichetta RCA con distribuzione Sony Music. Tra gli ospiti speciali del disco compaiono Davide Rossi, arrangiatore e orchestratore per i Coldplay in occasione del loro quarto album \"Viva la vida or Death and All His Friends\", Cecilia Chailly e Mattia Boschi. Marco Trentacoste oltre ad essere per la seconda volta produttore della band, ne \u00e8 adesso anche chitarrista e tastierista, sebbene non sia considerato nella band. La principale caratteristica dell'album \u00e8 senz'altro una marcata collaborazione dei componenti del gruppo nella composizione delle melodie.\nIl brano \"Va cos\u00ec\" far\u00e0 parte della colonna sonora di \"Laria\", film del 2010 diretto da Valerio Jalongo, con protagonista Valeria Golino.\nNella title track \"Le strade del tempo\" \u00e8 inserito un testo nascosto in backmasking: \u00abLe strade del tempo ci hanno portato fin qui al collasso totale di questa malata societ\u00e0 quindi solo coloro dall'animo lucente saranno in grado di sopravvivere in questa buia epoca per dar vita ad una nuova coscienza\u00bb."}
{"id": "2771498", "revid": "787565", "url": "https://it.wikipedia.org/wiki?curid=2771498", "title": "Gori Castellani", "text": "Biografia.\nNacque a Ortona a Mare, (attuale provincia di Chieti), l'8 febbraio 1902. Nel 1923 si arruol\u00f2 nella neocostituita Regia Aeronautica, frequentando il Corso Allievi Ufficiali. Due anni dopo fu trasferito, con il grado di sottotenente pilota, presso il 9\u00ba Stormo da ricognizione. Nel 1927 fu promosso al grado di tenente, ed assegnato al 1\u00b0 Centro Sperimentale. Nel 1933 venne promosso capitano passando in servizio presso il 12\u00ba Stormo Bombardamento Terrestre.\nIl 1\u00ba agosto 1935 decoll\u00f2 da Roma, insieme al capitano Attilio Biseo, con il prototipo del Savoia-Marchetti S.79 Sparviero (matricola I-MAGO) trasportando a bordo il Capo di stato maggiore della Regia Aeronautica, generale Giuseppe Valle che si recava in visita in Eritrea. \nTra il 23 e 24 settembre 1935, insieme al capitano Attilio Biseo e ad Erminio Gadda, decoll\u00f2 dall'aeroporto di Montecelio con un aereo militare S.79 Sparviero, un trimotore da bombardamento prodotto in serie presso gli stabilimento della Savoia-Marchetti di Sesto Calende, stabilendo sul circuito Monte Cavo-Monte Nerone-Orbetello i nuovi primati mondiali di velocit\u00e0 con carico di 500, 1.000 e 2.000\u00a0kg sui 1.000\u00a0km e con un carico di 500 e 1.000\u00a0kg sui 2.000\u00a0km, volando rispettivamente alla media di 380 e 390\u00a0km/h.\nPrese poi parte alla guerra civile spagnola in seno all'Aviazione Legionaria, rientrando in Patria decorato di una Medaglia d'argento al valor militare. Il 26 aprile 1937 prese parte a un'azione di bombardamento contro un ponte sul fiume Oca, nei pressi della citt\u00e0 di Guernica (Bilbao). Tale azione fu quasi in contemporanea al bombardamento sulla citt\u00e0 effettuato dai velivoli della Legione Condor tedesca, e diede origine alla notizia che la cittadina basca fosse stata distrutta dai bombardieri italiani. Tale mito fu sfatato da un rapporto redatto dal comandante Tullio De Prato, rimasto a lungo inedito.\nTra il 20 e il 21 agosto 1937 prese parte, in seno alla Squadriglia dei \"Sorci Verdi\", alla corsa Istres-Damasco-Le Bourget (Parigi) a bordo dell'S-79CS (matricola I-LICA), classificandosi, peraltro, ultimo tra gli aerei italiani. Tra il 25 gennaio e il 26 gennaio 1938 prese parte alla trasvolata transatlantica Guidonia-Rio de Janeiro effettuata da tre S-79T, appartenenti alla 205\u00aa Squadriglia da Bombardamento, a bordo del velivolo matricola I-MONI. A causa di un guasto ad un propulsore il suo velivolo dovette atterrare a Natal, raggiungendo successivamente gli altri a Rio de Janeiro. Per tale impresa fu insignito della Medaglia d\u2019oro al valore aeronautico.\nL'attivit\u00e0 per la LATI.\nDopo quattordici mesi di lavoro preparatorio della direzione Sperimentale, la compagnia Linee Aeree Transcontinentali Italiane (LATI) viene ufficialmente costituita l'11 settembre 1939 con lo scopo di inaugurare un collegamento diretto tra l'Italia e il Brasile. Il 3 ottobre dello stesso anno iniziarono i voli sperimentali per raggiungere l'isola del Sale, posta nell'arcipelago di Capo Verde. Uno di questi voli venne compiuto direttamente dal direttore generale della LATI Bruno Mussolini a bordo di un velivolo Savoia-Marchetti S.M.83 (matricola I-AZUR), con equipaggio formato dai comandanti Gori Castellani e Amedeo Paradisi, e dagli specialisti Boveri e Trezzini. L'aereo decoll\u00f2 da Guidonia alle 7,45 dell'11 novembre raggiungendo a tappe l'isola del Sale il 14 novembre. \nL'inaugurazione del servizio di linea avvenne il 15 dicembre 1939 quando tre velivoli S.M.83 effettuarono in circa 10 ore la traversata atlantica tra l'isola del Sale e Recife. Il volo inaugurale di ritorno dal Brasile verso l'Italia fu effettuato il 22 dicembre da parte dell'S.M.83 I-AZUR di Castellani e Moretti che decollato da Recife raggiunse l'isola del Sale senza inconvenienti. Purtroppo l'S.M.83 (matricola I-ARPA), pilotato dal comandante Rapp, che decoll\u00f2 per raggiungere la Spagna non vi arriv\u00f2 mai, in quanto fin\u00ec tragicamente per schiantarsi contro i contrafforti del Mogador, in Marocco.\nLa seconda guerra mondiale.\nNel corso del 1940 fu promosso al grado di maggiore e trasferito al 106\u00ba Gruppo del 47\u00ba Stormo Bombardamento Terrestre, equipaggiato con i bombardieri medi CANT Z.1007 Alcione di stanza a Ghedi. Dopo l'entrata in guerra del Regno d'Italia, avvenuta il 10 giugno dello stesso anno, prese parte a numerose azioni belliche, partecipando inizialmente a un ciclo operativo contro l'isola di Malta, e dall'ottobre dello stesso anno contro la Grecia.\nAll'inizio del 1941 fu promosso al grado di tenente colonnello.\nIl 1\u00ba giugno dello stesso anno venne costituita sull'l'aeroporto di Pisa-San Giusto la 274\u00aa Squadriglia BGR, equipaggiata con i moderni quadrimotori Piaggio P.108. Chiamato a farne parte assieme al capitano Bruno Mussolini, che ne assunse anche il comando, dopo la morte di quest'ultimo, avvenuta il 7 agosto lo sostitu\u00ec in attesa di assumere la direzione del costituendo Gruppo Bombardamento a Grande Raggio (274\u00aa e 275\u00aa Squadriglia). Il reparto non fu mai pienamente operativo, a causa delle scarse consegne di velivoli e dei problemi emersi durante l'attivit\u00e0 di volo che limitarono fortemente le azioni belliche. Il 28 giugno partecip\u00f2 a una missione di bombardamento contro Gibilterra, ma dei cinque velivoli al suo comando, uno abort\u00ec la missione subito dopo il decollo, tre atterrarono in Spagna in fase di rientro, e solo il suo aereo rientr\u00f2 regolarmente in Italia. L'armistizio dell'8 settembre 1943 lo colse sul campo d'aviazione di Foligno. Nonostante la sua esortazione ai membri del reparto di rimanere fedeli a Re Vittorio Emanuele III e alla Patria, e di non allontanarsi dall'aeroporto, il personale abbandon\u00f2 rapidamente il servizio attivo.\nNel 1953 fu promosso al grado di colonnello. Si spense il 20 ottobre 1974."}
{"id": "2771499", "revid": "149727", "url": "https://it.wikipedia.org/wiki?curid=2771499", "title": "Bolzanetto", "text": ""}
{"id": "2771501", "revid": "124123", "url": "https://it.wikipedia.org/wiki?curid=2771501", "title": "Per Nyqvist", "text": "Palmar\u00e8s.\nIn carriera ha conseguito i seguenti risultati:"}
{"id": "2771502", "revid": "237256", "url": "https://it.wikipedia.org/wiki?curid=2771502", "title": "Yegor Letov", "text": ""}
{"id": "2771504", "revid": "287204", "url": "https://it.wikipedia.org/wiki?curid=2771504", "title": "Valcho Stoev", "text": ""}
{"id": "2771519", "revid": "599013", "url": "https://it.wikipedia.org/wiki?curid=2771519", "title": "Surya Namaskara", "text": "Surya Namaskara, ovvero il \"saluto al sole\", \u00e8 una serie di \u0101sana di Hatha Yoga. Deriva dal sanscrito \"surya\" che significa \"sole\", e \"namaskara\" che significa \"saluto\".\nLa serie di \u0101sana viene eseguita dai praticanti yoga al mattino, al momento del sorgere del sole, per poter meglio sfruttare l'energia solare presente in quel momento.\nLa sequenza viene realizzata in modo completo insieme all'ausilio di pr\u0101\u1e47\u0101y\u0101ma (esercizi respiratori), mantra (suoni vocali), mudr\u0101 (gestualit\u00e0 simbolica) e con particolare attenzione ai chakra (centri energetici del corpo umano).\nScopo della serie.\nLo scopo di questa sequenza, \u00e8 inizialmente quello devozionale nei confronti del sole. Il sole (\"surya\") \u00e8 infatti sin dai tempi antichi identificato come colui che genera la vita con i suoi raggi energetici che fanno fiorire l'uomo e la natura.\nMa lo scopo non \u00e8 solo devozionale e simbolico, ma \u00e8 anche fisico. Infatti la pratica del \"saluto al sole\" ha il compito di sciogliere, allungare e rendere flessibili i muscoli. Inoltre Surya Namaskara massaggia gli organi interni e amplia la respirazione. I maestri yoga consigliano di svolgere sempre un \"Saluto al Sole\" al mattino e comunque sempre prima di una sessione di Hatha Yoga, in quanto prepara il corpo e la mente alle successive asana.\nLa serie.\nLa serie di asana, prevede sia la fase statica della posizione che la fase dinamica di passaggio da una asana alla successiva. Questa fase dinamica, fortemente legata alla respirazione, \u00e8 importantissima per il risultato finale dell'esercizio sia fisico che spirituale.\nUna serie completa \u00e8 costituita da due fasi di 12 posizioni ciascuna, in quanto Ashwa sanchalanasana non \u00e8 simmetrica. Dunque nella prima fase si realizzer\u00e0 questa posizione portando avanti la gamba destra e nella seconda fase, portando avanti la sinistra. Inoltre ogni fase \u00e8 simmetrica dall'inizio alla fine, dove il giro di boa \u00e8 Ashtanga namaskara e Bhujangasana."}
{"id": "2771520", "revid": "149727", "url": "https://it.wikipedia.org/wiki?curid=2771520", "title": "Pieve di Sori", "text": ""}
{"id": "2771523", "revid": "149727", "url": "https://it.wikipedia.org/wiki?curid=2771523", "title": "Borsoli", "text": ""}
{"id": "2771526", "revid": "1305772", "url": "https://it.wikipedia.org/wiki?curid=2771526", "title": "Kallikantzaroi", "text": "I kallikantzaroi o kalikantzaroi (gr. \u03ba\u03b1\u03bb\u03bb\u03b9\u03ba\u03ac\u03bd\u03c4\u03b6\u03b1\u03c1\u03bf\u03b9 o \u03ba\u03b1\u03bb\u03b9\u03ba\u03ac\u03bd\u03c4\u03b6\u03b1\u03c1\u03bf\u03b9; sing. kallikantzaros o kalikantzaros, gr. \u03ba\u03b1\u03bb\u03bb\u03b9\u03ba\u03ac\u03bd\u03c4\u03b6\u03b1\u03c1\u03bf\u03c2 o \u03ba\u03b1\u03bb\u03b9\u03ba\u03ac\u03bd\u03c4\u03b6\u03b1\u03c1\u03bf\u03c2), chiamati anche kalkatzonia (\u03ba\u03b1\u03bb\u03ba\u03b1\u03c4\u03b6\u03cc\u03bd\u03b9\u03b1), kalkania (\u03ba\u03b1\u03bb\u03ba\u03ac\u03bd\u03b9\u03b1), kalitsanteri (\u03ba\u03b1\u03bb\u03b9\u03c4\u03c3\u03ac\u03bd\u03c4\u03b5\u03c1\u03bf\u03b9), karkantzaroi (\u03ba\u03b1\u03c1\u03ba\u03ac\u03bd\u03c4\u03b6\u03b1\u03c1\u03bf\u03b9), skalikantzeria (\u03c3\u03ba\u03b1\u03bb\u03b9\u03ba\u03b1\u03bd\u03c4\u03b6\u03ad\u03c1\u03b9\u03b1), skantzaria (\u03c3\u03ba\u03b1\u03bd\u03c4\u03b6\u03ac\u03c1\u03b9\u03b1), tzogies (\u03c4\u03b6\u03cc\u03b3\u03b9\u03b5\u03c2), lykokantzaroi (\u039b\u03c5\u03ba\u03bf\u03ba\u03ac\u03bd\u03c4\u03b6\u03b1\u03c1\u03bf\u03b9), kalikantzarou (\u03ba\u03b1\u03bb\u03b9\u03ba\u03b1\u03bd\u03c4\u03b6\u03b1\u03c1\u03bf\u03cd), kalikantzarines (\u03ba\u03b1\u03bb\u03b9\u03ba\u03b1\u03bd\u03c4\u03b6\u03b1\u03c1\u03af\u03bd\u03b5\u03c2), kalokyrades (\u03ba\u03b1\u03bb\u03bf\u03ba\u03c5\u03c1\u03ac\u03b4\u03b5\u03c2), verveloudes (\u03b2\u03b5\u03c1\u03b2\u03b5\u03bb\u03bf\u03cd\u03b4\u03b5\u03c2), kolovelonides (\u03ba\u03c9\u03bb\u03bf\u03b2\u03b5\u03bb\u03cc\u03bd\u03b7\u03b4\u03b5\u03c2), sono delle creature mostruose e terrificanti del folklore natalizio greco e cipriota, che - secondo la tradizione - fanno la loro comparsa sulla Terra tra il 25 dicembre (Natale) e il 6 gennaio (Epifania), ovvero nel periodo delle cosiddette \"Dodici Notti\", per arrecare \u03bfgni sorta di angherie alla popolazione; in tutto il resto dell'anno vivono invece nel sottosuolo.\nCaratteristiche.\nLe descrizioni dei \"kallikantzaroi\" non sono univoche: sono solitamente ricoperti di una folta pelliccia e talvolta vengono descritti come dei lupi, altre volte come delle scimmie, molto spesso come degli esseri per met\u00e0 uomini e per met\u00e0 animali (che possono avere zampe di cavallo, zanne di cinghiale, braccia di scimmia, lunghe lingue, occhi rossi unghie lunghe e ricurve, ecc.); possono essere sia minuscoli che enormi e sono prevalentemente di sesso maschile.\nVivono gran parte dell'anno negli inferi, dove s'intrattengono divorando l'albero che regge il centro della Terra. A Natale, per\u00f2, tutta la loro fatica \u00e8 resa vana dal fatto che quest'albero - con la ricorrenza della Nascita di Ges\u00f9 - si rigenera completamente. Per questo motivo, il 25 dicembre, escono dal loro consueto \"habitat\" per vendicarsi degli uomini, rimanendo sulla Terra fino al 6 gennaio, quando, grazie alla Benedizione delle Acque, vengono rispediti negli inferi.\nNel periodo in cui sono sulla Terra, la vendetta dei \"kallikantzaroi\" nei confronti del genere umano si traduce in ogni genere di dispetti: distruggere i mobili, far ballare la gente fino allo sfinimento, mangiare le pietanze natalizie, urinare sul fuoco, far andare a male il latte, ecc.\n\u00c8 consuetudine che entrino nelle case dal camino e, per questo, \u00e8 bene tenere acceso il ceppo natalizio.\nSi tratta di creature che, vivendo gran parte dell'anno nell'oscurit\u00e0, temono la luce. Inoltre temono il fuoco e la croce cristiana (questo \u00e8 il motivo per cui, il giorno dell'Epifania, con la benedizione di tutte le acque, spariscono).\nEtimologia.\nL'origine del termine \"kallikantzaros\" \u00e8 incerta. Tra le ipotesi formulate, vi sono le seguenti:\nUsanze.\nCome detto, tra le usanze che permettono di difendersi dai \"kallikantzaroi\", vi \u00e8 quella di tenere sempre acceso il ceppo natalizio.\nUn altro sistema per allontanare i \"kallikantzaroi\" \u00e8 quello di appendere delle erbe o una mascella di maiale nel camino o sulla porta, oppure quello di marchiare la porta con una croce nera."}
{"id": "2771528", "revid": "149727", "url": "https://it.wikipedia.org/wiki?curid=2771528", "title": "Croce Fieschi", "text": ""}
{"id": "2771529", "revid": "599013", "url": "https://it.wikipedia.org/wiki?curid=2771529", "title": "Donata Rim\u0161ait\u0117", "text": "Palmar\u00e8s.\nIn carriera ha conseguito i seguenti risultati:"}
{"id": "2771532", "revid": "116726368", "url": "https://it.wikipedia.org/wiki?curid=2771532", "title": "Corona di Finlandia", "text": "La Corona di Finlandia fu la corona nazionale adottata durante il breve Regno di Finlandia.\nStoria.\nNel 1918 venne disegnata la corona per il re di Finlandia, che assunse nel contempo anche i titoli di re di Karelia, Duca di \u00c5land, Gran Principe di Lapponia, Signore di Kaleva e del Nord (\"Suomen ja Karjalan kuningas, Ahvenanmaan herttua, Lapinmaan suuriruhtinas, Kalevan ja Pohjolan is\u00e4nt\u00e4\").\nAd ogni modo la situazione politica cambi\u00f2 poco dopo che la nuova corona potesse essere usata per la cerimonia d'incoronazione del primo monarca della Finlandia indipendente, dopo secoli di dominazione svedese e russa. Alla fine del 1918, infatti, l'incoronato re Carlo I dovette abdicare al proprio trono e lo stato adott\u00f2 la costituzione repubblicana.\nLa corona, che difatti non venne mai realizzata fisicamente, venne prodotta nel 1990 dall'orafo Teuvo Ypy\u00e4, basandosi sui disegni originali, ed \u00e8 oggi conservata presso il museo di Kemi. La corona, realizzata in argento smaltato, consiste in un cerchio d'oro con gli stemmi delle varie province del reame. Sopra il cerchio d'oro si trovano due archi ma, a differenza della maggior parte delle corone europee, essa non presenta nella parte terminale il classico globo crucigero, ma piuttosto un leone rampante in oro che riprende quello araldico usato nello stemma della Finlandia. La circonferenza interna del serto \u00e8 di circa 58 centimetri ed il peso \u00e8 di 2 chilogrammi."}
{"id": "2771534", "revid": "22356", "url": "https://it.wikipedia.org/wiki?curid=2771534", "title": "Xifosuri", "text": ""}
{"id": "2771547", "revid": "599013", "url": "https://it.wikipedia.org/wiki?curid=2771547", "title": "Jeanette Malm", "text": "Palmar\u00e8s.\nIn carriera ha conseguito i seguenti risultati:"}
{"id": "2771548", "revid": "767487", "url": "https://it.wikipedia.org/wiki?curid=2771548", "title": "Episodi di Casa famiglia (prima stagione)", "text": "La prima stagione della serie televisiva Casa famiglia and\u00f2 in onda in prima visione su Rai Uno nel 2001.\nIl battesimo.\nTrama.\nPadre Marcello, un sacerdote cattolico fondatore e titolare di una casa-famiglia di Roma, \u00e8 affetto da una malattia cardiaca e dunque si vede costretto a smettere di occuparsi del centro che ospita ragazzi orfani o abbandonati dai genitori. Il suo sostituto sar\u00e0 Don Marco, l'ex-cappellano del carcere di Rebibbia. Don Marco si reca al centro per iniziare la sua attivit\u00e0, e fa la conoscenza degli altri tre adulti che vivono stabilmente l\u00ec: Pietro, un laico che ha sempre collaborato con Padre Marcello nella casa-famiglia, e che accoglie freddamente il nuovo prete; Marineta, una ragazza bulgara che lavora al centro; Andrea, un diacono laureato in teologia, che ha fin dall'inizio un atteggiamento amichevole nei confronti di Don Marco. I ragazzi ospiti della casa-famiglia hanno un atteggiamento ostile nei confronti del nuovo arrivato: hanno tutti alle spalle storie di disagio sociale o di abbandono, e per loro Padre Marcello \u00e8 un punto di riferimento, una figura paterna insostituibile. Uno dei ragazzi del centro, Carlo, \u00e8 particolarmente nervoso e aggressivo perch\u00e9 non vuole che Padre Marcello lasci la casa-famiglia. Un suo amico, un delinquente di nome Enrico, incontrandolo in un bar, propone a Carlo di andare a compiere un furto con scasso a casa di Salimbeni, un ricettatore di opere d'arte. Inizialmente Carlo rifiuta in nome dei valori etici che gli ha insegnato Padre Marcello.Mentre inizia a studiare le cartelle personali dei ragazzi, Don Marco riceve la visita di Stefania, una donna che abitualmente regala dei vestiti alla casa-famiglia. Stefania prova simpatia per il pi\u00f9 piccolo degli ospiti del centro, un bambino di nome Mattia soprannominato Cucciolo. Giacomo, marito di Stefania, anch'egli benefattore della casa-famiglia, ha un incidente stradale. La donna si precipita all'ospedale e scopre che il marito ha solo qualche ferita relativamente lieve e non \u00e8 in pericolo di vita. Un agente della Polizia Stradale comunica a Giacomo che la donna che si trovava in auto insieme a lui \u00e8 in condizioni gravissime e rischia di morire. Giacomo confessa a Stefania di avere da tempo una relazione extra-coniugale con quella donna. Nel frattempo arriva alla Casa Famiglia una donna che dice di essere la madre naturale di Cucciolo ,ma Don Marco non le crede e la donna escogitera' un modo per riprendersi il figlio .Don Marco incontra gli indigenti che vengono a mangiare alla casa-famiglia: tra di loro c'\u00e8 Luigi, un pittoresco anziano che dichiara di essere un nobile.I ragazzi del centro continuano a comportarsi male nei confronti di Don Marco, e in particolare Carlo gli dice chiaramente che non \u00e8 ben accetto da loro. Don Marco per\u00f2 esige di essere rispettato come veniva rispettato Padre Marcello e non cede alle provocazioni di Carlo. Il ragazzo, colmo di rabbia perch\u00e9 qualcuno sta osando prendere il posto di Padre Marcello, decide di accettare la proposta del bandito Enrico. I due giovani si intrufolano nottetempo nell'appartamento di Salimbeni, che sta dormendo. Dopo aver disattivato l'antifurto, Carlo esce dall'abitazione per andare via, ma sente i rumori della colluttazione tra Salimbeni ed Enrico, che uccide il ricettatore con una coltellata. Qualcuno del condominio, avendo sentito le urla, chiama subito la Polizia. Enrico finge di tranquillizzare Carlo, ma gli mette il coltello sporco di sangue nella tasca. L'assassino riesce a scappare, e la Polizia arresta Carlo perch\u00e9 gli ha trovato in tasca l'arma del delitto. Don Marco vorrebbe aiutare il giovane innocente ma non sa come fare. Saro, uno dei ragazzi ospiti del centro, capisce che Don Marco \u00e8 un degno sostituto di Padre Marcello e si offre di aiutarlo."}
{"id": "2771552", "revid": "767487", "url": "https://it.wikipedia.org/wiki?curid=2771552", "title": "MattRach", "text": "I suoi video hanno ormai raggiunto i 20 milioni di contatti nell'Ottobre 2009, e i 60 milioni di contatti a luglio 2010. Viste le sue notevoli doti di \"shredder\" (chitarrista dotato di notevole tecnica e velocit\u00e0) la Fender lo ha inoltre ingaggiato come proprio testimonial. il 15 febbraio 2012 si unisce al gruppo Arrow Haze.\nDiscografia.\nIl 1\u00ba agosto 2006, MattRach ha pubblicato, su piattaforme di download legale, il suo primo CD intitolato \"MattRach\".\nNel 2010 \u00e8 stato pubblicato il secondo album intitolato \"Mister Jack\".\nIl 18 novembre 2011 MattRach ha pubblicato il suo terzo album, intitolato \"Already Out There\".\nNel 2012 pubblica l'album \"Redemption\"."}
{"id": "2771554", "revid": "599013", "url": "https://it.wikipedia.org/wiki?curid=2771554", "title": "Jaroslav Brabec", "text": ""}
{"id": "2771568", "revid": "767487", "url": "https://it.wikipedia.org/wiki?curid=2771568", "title": "The Salvation Hunters", "text": "The Salvation Hunters (1925, trad. lett: I cacciatori di salvezza) \u00e8 il primo film di Josef von Sternberg scritto, montato, diretto e prodotto dal regista austriaco emigrato negli USA. Il film, esempio illustre di cinema completamente indipendente, venne girato a bassissimo costo con la regia di Sternberg - che all'epoca era un perfetto sconosciuto - e incontr\u00f2 l'ammirazione di Charles Chaplin. Il film venne distribuito dalla United Artists, la casa di produzione fondata da Chaplin, Mary Pickford, Douglas Fairbanks e David W. Griffith.\nTrama.\nIn un porto, desolato panorama urbano, squallido e disperato, vagano i tre Figli del Fango: una Ragazza, bella e troppo sola, un Bambino orfano e un Ragazzo, apatico e senza illusioni. Quando la Ragazza viene molestata dal Bruto che picchia anche il Bambino, la reazione del Ragazzo \u00e8 senza nerbo. I tre decidono allora di andare in citt\u00e0 alla ricerca di una vita pi\u00f9 felice. Ma anche la citt\u00e0 \u00e8 un luogo senza speranza: soli, affamati, senza un lavoro i tre accettano l'invito di un Uomo che li porta nei bassifondi, nella sua squallida casa. Costui promette al Ragazzo di trovargli un lavoro, ma in effetti la sua intenzione \u00e8 quella di avviare la Ragazza alla prostituzione al posto della Donna, la sua vecchia compagna, diventata ormai troppo vecchia per fare ancora il mestiere. Disperata, la ragazza una sera si avventura nelle strade della citt\u00e0 per trovare un cliente e porta con s\u00e9 un Signore incontrato nella via. Questi, per\u00f2, a vedere la miseria in cui vive insieme agli altri suoi compagni, fugge via, rifiutandosi di restare bench\u00e9 l'Uomo cerchi di trattenerlo con rabbia.\nL'Uomo porta i tre in una gita in campagna, dove cerca di sedurre la Ragazza. Finalmente, il Ragazzo reagisce all'apatia: affronta l'Uomo e vince la sua battaglia. I tre, liberati da quell'atmosfera morbosa e apatica che li avvolgeva, si avviano verso il futuro, non pi\u00f9 Figli del Fango, ma Figli della Luce."}
{"id": "2771571", "revid": "1934238", "url": "https://it.wikipedia.org/wiki?curid=2771571", "title": "Gioielli della Corona georgiana", "text": "I Gioielli della Corona georgiana rappresentano l'insieme delle regalie dell'area della Georgia, anticamente suddivisa in alcuni regni indipendenti che vennero cancellati sul finire del Settecento dall'invasione dell'Impero russo nell'area. La maggior parte di questi gioielli vennero presi dal governo russo e portati a Mosca. "}
{"id": "2771577", "revid": "28592", "url": "https://it.wikipedia.org/wiki?curid=2771577", "title": "Chkalovskaya", "text": ""}
{"id": "2771578", "revid": "1543377", "url": "https://it.wikipedia.org/wiki?curid=2771578", "title": "Green Island (Taiwan)", "text": "Green Island (cinese tradizionale: \u7da0\u5cf6; pinyin: L\u01dc D\u01ceo; POJ: Le\u030dk-t\u00f3; traduzione: \"isola verde\") \u00e8 una piccola isola vulcanica dell'Oceano Pacifico, situata a circa 33 km (20.5 miglia) al largo della costa orientale di Taiwan. Nel XIX secolo era conosciuta come Isola Samasana, mentre i giapponesi la chiamavano Kasho-to (\u706b\u71d2\u5cf6). L'isola \u00e8 ampia 15.092 km\u00b2 durante l'alta marea, e 17.329 km\u00b2 durante la bassa. Green Island, quarta isola per grandezza dello Stato di Taiwan, \u00e8 amministrata dalla contea di Taitung, insieme all'isola di Orchid Island pi\u00f9 al largo, e governativamente prende il nome di Lutao Hsiang (\u7da0\u5cf6\u9109). L'isola \u00e8 accessibile via aereo dalla citt\u00e0 di Taitung, dalla quale il volo impiega in genere 12 minuti; in alternativa, vi si arriva con dei traghetti della capacit\u00e0 massima di 250 passeggeri.\nAttualmente, Green Island \u00e8 una popolare meta turistica taiwanese, conosciuta per i fondali adatti a fare immersioni.\nColonie penali.\nL'isola era in passato nota a causa delle prigioni e colonie penali, che vi erano state costruite a causa della posizione isolata che l'isoletta offriva, adatta all'esilio di prigionieri politici durante l'epoca della legge marziale attuata dal Kuomintang, periodo che venne anche chiamato \"Terrore Bianco\". In seguito alla loro liberazione, molti degli ex-prigionieri rimasti in galera dalla fine degli anni quaranta alla fine degli anni ottanta, il pi\u00f9 noto dei quali fu Shih Ming-teh, fondarono il Partito Democratico Progressista. Anche lo scrittore Bo Yang fu fatto prigioniero sull'isola.\nIl luogo dove venivano incarcerati la maggior parte dei prigionieri politici, tra i quali anche Shih Ming-teh, era il Green Island Lodge (\"L\u01dc D\u01ceo Sh\u0101nzhu\u0101ng\"), nel quale erano riportate condizioni di vita al limite dell'invivibile. La pi\u00f9 grande colonia penale, tuttavia, era il Villaggio Oasi, che attualmente \u00e8 stato chiuso come prigione, ma \u00e8 aperto al pubblico per visite guidate. Infine, vi \u00e8 la Prigione di Green Island (\"L\u01dc Ji\u0101ny\u00fa\"), attualmente in funzione, che si dice abbia ospitato alcuni tra i pi\u00f9 pericolosi criminali, assassini e mafiosi di Taiwan.\nFauna locale.\nL'isola \u00e8 habitat naturale di alcune specie di cervi, anatre, camaleonti, pipistrelli giganti e granchi del cocco, oltre che di uccelli indigeni e migratori.\nPopolazione.\nNel 1995, meno della met\u00e0 dei 2.634 residenti registrati vivevano effettivamente sull'isola. La popolazione diminuisce sempre di pi\u00f9, a causa della difficolt\u00e0 di trovare un lavoro entro la piccola superficie dell'isola, tuttavia vi sono due asili nido, una scuola dell'infanzia, due scuole elementari ed una scuola media. Per proseguire la loro istruzione e frequentare scuole superiori ed universit\u00e0, gli isolani sono costretti a trasferirsi a Taiwan. I pochi servizi pubblici includono una casa di riposo, una biblioteca ed un centro sociale.\nL'isola era originariamente abitata dall'etnia Ami di aborigeni taiwanesi, che la chiamarono Sanasai. Il nome fu successivamente trasposto in \"Isola bruciata dal fuoco\" (\u706b\u71d2\u5cf6, \"Hu\u01d2sh\u0101o D\u01ceo\" o \u706b\u71d2\u5dbc, \"Hu\u01d2sh\u0101o Yu\" in cinese), prima di essere definitivamente rinominata \"Isola Verde\", il 1\u00ba agosto 1949, dal magistrato di Taitung Huang Shih-hung (\u9ec3\u5f0f\u9d3b).\nVi sono solo tre villaggi dell'isola, ognuno dei quali contiene degli insediamenti (\u805a\u843d).\nCi sono, inoltre, quattro insediamenti abbandonati dagli aborigeni, che appartengono attualmente al villaggio di Gongguan, il pi\u00f9 ampio dei tre.\nCollegamenti esterni.\nGreen Island "}
{"id": "2771581", "revid": "834", "url": "https://it.wikipedia.org/wiki?curid=2771581", "title": "Isola Verde, Taiwan", "text": ""}
{"id": "2771582", "revid": "834", "url": "https://it.wikipedia.org/wiki?curid=2771582", "title": "Isola Samasana", "text": ""}
{"id": "2771583", "revid": "834", "url": "https://it.wikipedia.org/wiki?curid=2771583", "title": "Samasana", "text": ""}
{"id": "2771584", "revid": "287204", "url": "https://it.wikipedia.org/wiki?curid=2771584", "title": "Usti nad Labem", "text": ""}
{"id": "2771587", "revid": "1924342", "url": "https://it.wikipedia.org/wiki?curid=2771587", "title": "Nora Istrefi", "text": ""}
{"id": "2771588", "revid": "834", "url": "https://it.wikipedia.org/wiki?curid=2771588", "title": "Lutao Hsiang", "text": ""}
{"id": "2771590", "revid": "834", "url": "https://it.wikipedia.org/wiki?curid=2771590", "title": "Sanasai", "text": ""}
{"id": "2771597", "revid": "574302", "url": "https://it.wikipedia.org/wiki?curid=2771597", "title": "Ucraina ai Giochi olimpici", "text": "L'Ucraina ha partecipato ad ogni edizione dei Giochi olimpici (sia estivi che invernali) dal 1994. I suoi atleti hanno vinto in totale 123 medaglie, 116 delle quali nelle edizioni estive.\nIl Comitato Olimpico Nazionale Ucraino \u00e8 stato fondato nel 1990 e riconosciuto dal CIO nel 1993."}
{"id": "2771602", "revid": "57342", "url": "https://it.wikipedia.org/wiki?curid=2771602", "title": "Orange Rising Star Award per la miglior stella emergente", "text": "L'Orange Rising Star Award o Rising Star Award \u00e8 un premio annuale, promosso dal BAFTA, assegnato annualmente ai talenti emergenti.\nStoria.\nIl premio \u00e8 stato creato dopo la morte della direttrice del casting Mary Selway, avvenuta nel 2004, a cui \u00e8 stato riconosciuto il merito di aver aiutato molti attori e attrice ad emergere. I cinque candidati vengono scelti a prescindere dalla nazionalit\u00e0 e dal settore in cui lavorano. Nonostante i candidati vengano scelti dalle giurie BAFTA, il vincitore viene decretato dal pubblico, che esprime la propria preferenza tramite internet e telefono."}
{"id": "2771609", "revid": "125083606", "url": "https://it.wikipedia.org/wiki?curid=2771609", "title": "Terrore rosso (Etiopia)", "text": "Il Terrore rosso (in amarico: \u1240\u12ed \u123d\u1265\u122d, \"\u1e33\u00e4y \u0161\u0259bb\u0259r\" a volte traslitterato anche come \"Qey Shibir\" o \"Key Shibbir\") \u00e8 stata una violenta campagna repressiva politica in Etiopia ed Eritrea, ideata principalmente dall'allora presidente e dittatore Menghistu Hail\u00e8 Mari\u00e0m, che fu condotta dalla giunta militare Derg contro i gruppi politici avversari di ispirazione marxista-leninista, cominciata il 3 febbraio 1977.\nDopo un processo durato 12 anni, nel 2007 Menghistu \u00e8 stato condannato in contumacia da un tribunale etiope per genocidio, all'ergastolo, assieme a 108 alti funzionari del Derg. Il 26 maggio 2008 l'appello della procura \u00e8 stato accolto dalla Corte suprema che lo ha condannato a morte, con altri 38 funzionari del regime militare, con questa sentenza:\nAntefatti.\nFin dalla deposizione di Haile Selassie I, avvenuta il 12 settembre 1974, il governo militare del Derg entr\u00f2 in contrasto con una serie di gruppi politici di derivazione di ambienti civili, che ambivano anch'essi al controllo dell'Etiopia: tra essi spiccava il Partito Rivoluzionario del Popolo Etiope (EPRP, di tendenza marxista moderata). Nel settembre del 1976, dopo che il comitato centrale dell'EPRP aveva approvato la linea di effettuare attentati contro gli ideologi e i membri del Derg, i militanti dell'EPRP vennero arrestati e giustiziati. Anche se un tentativo fallito di uccidere Menghistu il 23 settembre \u00e8 stato attribuito all'EPRP, la prima vittima di primo piano del terrore fu Feqre Mar'ed, membro del politburo e del MEISON (il Movimento Socialista Panetiopico, un'organizzazione marxista-leninista che aveva preso parte alla rivoluzione contro Haile Selassie) .\nTuttavia, al momento il Derg era diviso da una rivalit\u00e0 tra Menghistu e una fazione che si opponeva a lui, e che ne limitava l'autorit\u00e0. Questa rivalit\u00e0 venne risolta nel corso della riunione del comitato permanente del Derg avvenuta il 3 febbraio 1977, in cui 58 ufficiali Derg furono uccisi in una sparatoria durata un'ora. Sette di questi ufficiali uccisi erano oppositori di Menghistu: tra questi il Presidente del Derg, generale Tafari Bante, il tenente colonnello Asrat Dasta, e i capitani Almayahu Haile e Mogas Uolde Micael. I due rivali di Menghistu rimasti ancora in vita, il colonnello Berhanu Bayeh e il tenente colonnello Atnafu Abate (vicepresidente del Derg), passarono immediatamente dalla parte di Menghistu, che divenne il capo indiscusso della giunta militare e dell'Etiopia. Il cambio di posizioni da parte di Atnafu non fu tuttavia sufficiente a risparmiargli la vita: il 13 novembre dello stesso anno venne giustiziato con l'accusa di attivit\u00e0 contro-rivoluzionarie.\nUna volta risolti i suoi problemi interni, Menghistu punt\u00f2 a soppiantare l'opposizione esterna e rivolse la sua attenzione ai membri dell'EPRP.\nGli attacchi all'EPRP.\nLa campagna del \"terrore rosso\" viene fatta partire ufficialmente con l'aggressivo discorso di Menghistu in piazza della Rivoluzione (precedentemente ed attualmente conosciuta come Mesqel Square), nel cuore di Addis Abeba, che comprendeva le parole \"Morte ai controrivoluzionari! Morte al EPRP!\". Dopo aver pronunciato queste parole, il leader anticolonialista afferr\u00f2 tre bottiglie di quello che sembrava essere sangue umano e le fracass\u00f2 per terra per mostrare ci\u00f2 che la rivoluzione avrebbe fatto ai suoi nemici.\nLa repressione coinvolse gruppi organizzati di civili, noti come \"squadroni di difesa\" o kebeles, che nel giro di un mese venne rifornito di armi dal Derg. Contrariamente alle aspettative, queste ronde si dimostrarono poco ubbidienti e spesso invece di scovare \"reazionari\" e \"anarchici\" seguirono il loro arbitrio personale, dando vita a vendette politiche e/o personali. Gli squadroni di difesa effettivamente si infiltrarono nell'EPRP, ma anche quelle controllate dal politburo erano spesso politicamente pi\u00f9 vicini al MEISON che non al Derg.\nIl \"terrore rosso\" raggiunse il suo apice il 22 marzo, quando nella capitale etiope si assistette ad una ricerca casa per casa di esponenti dell'EPRP a cui fecero seguito sequestri di armi e numerosi arresti; tuttavia l'organizzazione lasci\u00f2 a desiderare, alcuni gruppi si dedicarono solo alla requisizione di armi, altri prelevarono esclusivamente benzina, altri erano pi\u00f9 dediti alla vendetta. Durante la notte, in molti vennero sequestrati e alla fine del blitz si contarono dei morti tra le file dell'EPRP.\nTra gli episodi di violenza pi\u00f9 efferata se ne ricorda uno particolare: a inizio marzo una dozzina di lavoratori del Berhanena Selam Printing Press vennero arrestati in quanto iscritti all'EPRP ma in seguito furono rilasciati per insufficienza di prove; la mattina del 26 marzo nove di loro, tra cui una donna in stato avanzato di gravidanza, furono trovati morti ammazzati e l'evento sciocc\u00f2 la citt\u00e0. Dopo alcune indagini si scopr\u00ec che il responsabile della strage era stato Girma Kebede, un boia che era stato assunto dal politburo al fine di uccidere circa 224 persone (24 omicidi erano gi\u00e0 stati da lui commessi): il 2 aprile, Kebede venne condannato a morte dal Derg con l'accusa di essere un controrivoluzionario.\nNonostante queste brutalit\u00e0, l'EPRP continu\u00f2 a fare proseliti, riuscendo ad avere pi\u00f9 successo che in passato. Riguardo a questa situazione, una reporter scrisse:\nQuesto avvenimento suscit\u00f2 tensioni tra la giunta Derg e l'Ufficio politico civile; la preoccupazione per la minaccia causata dall'EPRP trasform\u00f2 questo clima pesante in rottura definitiva alla vigilia del Primo Maggio quando il politburo, con il pretesto che una protesta anti-governativa era in vista, ordin\u00f2 ai kebeles di arrestare qualsiasi persona sospettata di essere un membro del partito rivale. Centinaia di persone catturate da tre siti diversi della periferia di Addis Abeba vennero arrestate e fucilate, decine di civili furono uccisi per le strade da \"segretari permanenti\" del Derg mentre le jeep montanti molte mitragliatrici pattugliavano costantemente le strade della capitale. Si stimarono circa mille morti. Successivamente, il Derg disconobbe questo massacro e in un proclama del 14 luglio ne diede la colpa all'Ufficio politico, il cui leader Haile Fide con un gruppo di suoi seguaci tent\u00f2 di abbandonare lo Stato ad agosto, venendo per\u00f2 catturato prima di realizzare il suo proposito.Una volta sconfitto l'EPRP, l'obiettivo seguente del \"Terrore rosso\" fu il MEISON: i principali leader dell'associazione tentarono la fuga ma la maggior parte di essi vennero catturati o uccisi nell'agosto del 1977 mentre i pochi superstiti si diedero alla macchia in zone di campagna o comunque periferiche.Migliaia di donne e uomini vennero arrestati e giustiziati nei due anni successivi; per Amnesty International le vittime possono essere stimate in 500.000. Secondo \"Il libro nero del comunismo\", gruppi di persone furono ammassati in chiese che poi vennero date alla fiamme, mentre ci sarebbero stati casi di stupri sistematici effettuati da soldati contro le donne considerate oppositrici del regime.. Save the Children ha affermato che sono stati giustiziati 1.000 minorenni, i cui cadaveri vennero rinvenuti nelle strade di Addis Adeba\nConseguenze.\nConsiderato il principale ideatore e responsabile del \"Terrore rosso\", il \"Robespierre d'Etiopia\" Menghistu venne condannato all'ergastolo nel gennaio del 2007. La sentenza avvenne in contumacia, dal momento che lo statista abissino si era gi\u00e0 da tempo recato esule in Zimbabwe dove il suo alleato Robert Mugabe gli attribu\u00ec un incarico governativo e si rifiut\u00f2 di estradarlo.\nIn alcuni ambienti il responso venne giudicato troppo \"morbido\" e contro essa venne presentato un ricorso, poi accolto dalla Corte suprema: a Menghistu (ed altri funzionari del governo militare, due dei quali vivono presso l'ambasciata italiana, mentre altri 18 sono reclusi in carceri etiopi) venne inflitta, in una seduta che ancora una volta vedeva l'assenza dell'imputato, la pena di morte."}
{"id": "2771613", "revid": "6923", "url": "https://it.wikipedia.org/wiki?curid=2771613", "title": "Irish Mail", "text": "Irish Mail \u00e8 una relazione ferroviaria operante tra Londra (Euston) e Holyhead in coincidenza con il servizio marittimo per Kingstown (Dun Loaghaire)-Dublino. Il nome comparve per la prima volta nel 1848 e si riferiva sia alla relazione notturna che diurna; venne adottato ufficialmente nel 1927.\n\u00c8 stato il primo treno della storia della ferrovia a ricevere un nome, sebbene in via non ufficiale. Dal 1947 la relazione diurna venne abolita durante l'inverno e poi in via definitiva."}
{"id": "2771616", "revid": "149485", "url": "https://it.wikipedia.org/wiki?curid=2771616", "title": "Ernest Oppenheimer", "text": "Biografia.\nNato a Friedberg, nel Granducato d'Assia, era figlio di Edward Oppenheimer, mercante di sigari ebreo. Oppenheimer inizi\u00f2 a lavorare all'et\u00e0 di 17 anni entrando nella Dunkelsbuhler &amp; Company, una societ\u00e0 di brokeraggio di diamanti a Londra. Grazie ai suoi sforzi e al suo talento nel 1902, a soli 22 anni, riusc\u00ec ad ottenere l'incarico di andare a Kimberley, in Sudafrica, per trattare direttamente l'acquisto di diamanti con i fornitori, in particolare con la Premier Mine, appena scoperta e unica miniera non sotto il controllo del monopolista De Beers.\nQui inizi\u00f2 una rapida carriera, mettendo in crisi il monopolio dell'estrazione diamantifera all'epoca detenuto dalla De Beers di Cecil Rhodes. Alla fine di una lunga battaglia la Premier Mine fu assorbita dalla De Beers e Oppenheimer divenne un dirigente della compagnia di Rhodes, iniziando ad investire in essa e diventandone il proprietario e presidente nel 1927. Nel frattempo nel 1917 aveva dato vita alla \"Anglo American Corporation\" (che dal 1999 diventer\u00e0 Anglo American Plc)\nMor\u00ec a Johannesburg nel 1957 e fu sepolto nella \"St George's Church\" a Parktown, poich\u00e9 nel corso della sua vita si era convertito dall'ebraismo al cristianesimo. Dopo la sua morte i suoi affari sono stati portati avanti dal figlio Harry Oppenheimer e, alla morte di quest'ultimo, dal nipote Nicky Oppenheimer.\nOmaggi.\nNel 1964 fu trovato un diamante eccezionale che venne chiamato \"Diamante Oppenheimer\" in suo onore dal proprietario Harry Winston, che in seguito lo don\u00f2 allo Smithsonian Institution."}
{"id": "2771618", "revid": "124685308", "url": "https://it.wikipedia.org/wiki?curid=2771618", "title": "Mi sei venuto a cercare tu", "text": "Mi sei venuto a cercare tu \u00e8 un singolo della cantante italiana Alessandra Amoroso, pubblicato il 22 gennaio 2010 come terzo estratto dal primo album in studio \"Senza nuvole\".\nLa canzone.\nSi tratta del primo singolo della cantante in cui non \u00e8 presente la collaborazione di Federica Camba e Daniele Coro. Il brano \u00e8 stato infatti composto da Diego Calvetti e Marco Ciappelli e prodotto da Adriano Pennino ed \u00e8 una ballata caratterizzata da una chitarra spagnoleggiante e da dei toni bassi nelle strofe, e dei toni piuttosto alti nel ritornello. La canzone si configura come un'intensa canzone d'amore che permette alla Amoroso di esprimere pienamente la sua vocalit\u00e0.\nPromozione.\nIl brano viene estratto come terzo singolo, e reso - quindi - disponibile per l'airplay radiofonico il 22 gennaio 2010, in concomitanza con l'inizio del \"Senza Nuvole Live Tour\".\nLa canzone viene presentata per la prima volta, insieme a quasi tutto l'album a cui appartiene, l'8 ottobre 2009 al Limelight di Milano, dove la Amoroso presenta il suo album in diretta in svariati cinema in Italia. La canzone non sar\u00e0, per\u00f2, mai oggetto di performance da parte della cantante nelle diverse ospitate televisive. Il brano viene comunque inserito nella scaletta del \"Senza nuvole Live Tour\".\nIl brano viene inoltre inserito in una compilation del 2010, \"Radio Italia Top 2010\"."}
{"id": "2771619", "revid": "1305772", "url": "https://it.wikipedia.org/wiki?curid=2771619", "title": "Clarks", "text": ""}
{"id": "2771620", "revid": "1718925", "url": "https://it.wikipedia.org/wiki?curid=2771620", "title": "Corona di Baden", "text": "La Corona di Baden fu la corona granducale utilizzata dai granduchi di Baden dall'inizio dell'Ottocento sino al 1918.\nLa Corona di Baden venne donata al granduca Carlo II di Baden da Napoleone Bonaparte in occasione del matrimonio del reggente di Baden con la cugina di sua moglie, Stefania di Beauharnais. La famiglia degli Zahringen a cui Carlo II apparteneva doveva molto all'Imperatore di Francia il quale aveva donato la dignit\u00e0 granducale al precedente Margraviato del Baden e l'aveva ingrandito con notevoli acquisizioni territoriali, in particolare derivate dalla soppressione dei beni ecclesiastici di quattro vescovati.\nIn precedenza, dunque, esisteva una corona ma era riferita al Sacro Romano Impero e consisteva nel tocco di principe tedesco che aveva utilizzato anche Carlo Federico di Baden per essere incoronato primo Granduca. La costruzione di una nuova corona, dunque, segnava anche in maniera pi\u00f9 marcata l'indipendenza del Baden e la caduta del Sacro Romano Impero e delle sue ormai antiquate tradizioni.\nIl disegno della corona seguiva il disegno tipico delle corone reali europee dell'epoca, ma ha la caratteristica di essere composta di una base d'argento rivestita di un tessuto in fili d'oro ove sono anche incastonate le pietre preziose. All'intersezione degli otto archetti che costituiscono la parte superiore si trova una sfera metallica smaltata di blu sovrastata da una croce con diamanti. L'interno della corona \u00e8 realizzato in velluto rosso che ricopre anche la parte sottostante degli archetti e che si lega al tessuto in oro."}
{"id": "2771621", "revid": "2133646", "url": "https://it.wikipedia.org/wiki?curid=2771621", "title": "Pallamano Messina", "text": "La A.S.Pallamano Messina \u00e8 l'unica squadra messinese di pallamano maschile che abbia militato nel massimo campionato di pallamano italiano. Nella stagione 2020-2021 partecipa al campionato di Serie A2.\nStoria.\nFondata nel 1978, conquista subito la promozione alla Serie C. Il 14 ottobre 1981, un gruppo di appassionati, capeggiati dal colonnello Pitrone, fonda la \"Pallamano Messina\", che nel 1992-93, diventa la squadra di punta della citt\u00e0 per la pallamano maschile assorbendo alcuni giocatori del dismesso Cus Messina che aveva partecipato alla serie A2 nazionale.\nNelle stagioni sportive 1998/1999 e 1999/2000 ha affrontato il campionato di serie A/1 riuscendo in entrambe le occasioni a raggiungere l'obiettivo della salvezza al termine della stagione. L'anno successivo non si \u00e8 iscritta per il terzo anno consecutivo al massimo campionato per ragioni legate alla impossibilit\u00e0 economica di sostenere i costi di gestione della squadra."}
{"id": "2771622", "revid": "729019", "url": "https://it.wikipedia.org/wiki?curid=2771622", "title": "Castello ducale di Carpineto Sinello", "text": "Il castello ducale o palazzo ducale Bassi-D'Alanno si trova a Carpineto Sinello in provincia di Chieti.\nMonumento principale del paese, ha origini medievali, sorge in cima al Borgo assieme alla cappella comitale di San Michele attuale parrocchia di Carpineto. Nel XVIII-XIX secolo appartenne ai casati Bassi e D'Alanno, imparentati coi Valignani di Chieti.\nAttualmente, dopo anni di abbandono, \u00e8 in restauro, ma i lavori per questioni economiche e burocratiche, sono bloccati dal 2011.\nStoria.\nL'impianto originario risale al XIV secolo con successive trasformazioni (XVI e XVIII secolo).\nIl forte, residenza dei feudatari, man mano ha preso conformazione di un palazzo fortificato fino a che Michele Bassi ha voluto apportare delle modifiche al palazzo a seconda delle sue esigenze.\nL'edificio fu costruito attorno ad una preesistente torre medievale con base quadrangolare.\nDescrizione.\nSi trova in Via Salita Castello nella sommit\u00e0 di un colle. La struttura si compone di vari corpi uniti: tra cui la torre con muri a scarpa, il palazzo residenziale ed un cortile. I materiali usati sono pietra calcarea ed arenaria. Nel palazzo residenziale vi sono dei dipinti murali nonch\u00e9 delle decorazioni in stucco sul cornicione sul lato del cortile. Il lato meridionale \u00e8 separato dalla zona superiore da un redondone. Il lato sud conserva una bocca di fuoco e alcune decorazioni in stucco a forma di puttini. Alla corte vi si arriva mediante una rampa, alla corte si affacciano alcuni locali anticamente adibiti a stalla ed attraverso un portone di accesso si arriva al cortile vero e proprio."}
{"id": "2771626", "revid": "1305772", "url": "https://it.wikipedia.org/wiki?curid=2771626", "title": "Converse (disambigua)", "text": ""}
{"id": "2771628", "revid": "1543377", "url": "https://it.wikipedia.org/wiki?curid=2771628", "title": "Polonia ai Giochi olimpici", "text": "La Polonia ha partecipato ai Giochi olimpici per la prima volta nel 1924; da allora ha partecipato ad ogni edizione (sia estiva che invernale) con l'eccezione di Los Angeles 1984, quando ader\u00ec al boicottaggio proclamato dall'Unione Sovietica.\nI suoi atleti hanno vinto in totale 275 medaglie, la maggior parte delle quali (261) nei Giochi estivi.\nIl Comitato Olimpico Polacco, fondato nel 1918, \u00e8 stato riconosciuto dal CIO l'anno successivo."}
{"id": "2771633", "revid": "1305772", "url": "https://it.wikipedia.org/wiki?curid=2771633", "title": "Coushatta", "text": ""}
{"id": "2771634", "revid": "112645168", "url": "https://it.wikipedia.org/wiki?curid=2771634", "title": "Martino Ferrabosco", "text": "Di origine ticinese (Capolago, Lugano), fu attivo a Roma tra il secondo ed il terzo decennio del XVII secolo, dove inizi\u00f2 come scalpellino, come tanti altri artisti con la stessa provenienza.\nOpere.\nTra le sue opere, molte delle quali in collaborazione con Giovanni Vasanzio, si ricordano:\nFu \"fontanaro\" del Palazzo apostolico, sovrintendente alle fontane del Vaticano, del Borgo e del Quirinale e progett\u00f2 alcune fontane con Vasanzio tra cui:\nFu anche incisore e la sua opera grafica pi\u00f9 conosciuta sono le tavole per il \"Libro dell'Architettura della basilica di San Pietro in Vaticano\", pubblicato nel 1620 Internet Archive e poi nel 1684 con commento di Giovan Battista Costaguti."}
{"id": "2771643", "revid": "110157", "url": "https://it.wikipedia.org/wiki?curid=2771643", "title": "Campionati mondiali juniores di sci alpino 2010", "text": "I Campionati mondiali juniores di sci alpino 2010 si sono svolti in Francia, nella regione del Monte Bianco in Alta Savoia, dal 30 gennaio al 6 febbraio. Il programma ha incluso gare di discesa libera, supergigante, slalom gigante, slalom speciale e combinata, tutte sia maschili sia femminili. A contendersi i titoli di campioni mondiali juniores sono stati i ragazzi e le ragazze nati tra il 1990 e il 1994.\nRisultati.\nUomini.\nDiscesa libera.\nData: 4 febbraio\nLocalit\u00e0: Meg\u00e8ve \nSupergigante.\nData: 1\u00ba febbraio\nLocalit\u00e0: Meg\u00e8ve \nSlalom gigante.\nData: 31 gennaio\nLocalit\u00e0: Les Houches \nSlalom speciale.\nData: 2 febbraio\nLocalit\u00e0: Chamonix Les Planards\nCombinata.\nData: 31 gennaio-4 febbraio\nLocalit\u00e0: Chamonix Les Planards, Les Houches, Meg\u00e8ve\nClassifica ottenuta attraverso i piazzamenti ottenutiin discesa libera, slalom gigante e slalom speciale\nDonne.\nDiscesa libera.\nData: 4 febbraio\nLocalit\u00e0: Meg\u00e8ve \nSupergigante.\nData: 31 gennaio\nLocalit\u00e0: Meg\u00e8ve\nSlalom gigante.\nData: 5 febbraio\nLocalit\u00e0: Les Houches \nSlalom speciale.\nData: 1\u00ba febbraio\nLocalit\u00e0: Chamonix Les Planards\nCombinata.\nData: 1\u00ba-5 febbraio\nLocalit\u00e0: Chamonix Les Planards, Les Houches, Meg\u00e8ve \nClassifica ottenuta attraverso i piazzamenti ottenutiin discesa libera, slalom gigante e slalom speciale"}
{"id": "2771647", "revid": "1543377", "url": "https://it.wikipedia.org/wiki?curid=2771647", "title": "Monaco ai Giochi olimpici", "text": "Il Principato di Monaco ha partecipato ai Giochi olimpici per la prima volta nel 1920, e ha partecipato da allora alla maggior parte dei Giochi estivi. La prima partecipazione nelle edizioni invernali \u00e8 invece del 1984.\nI suoi atleti non hanno mai vinto medaglie.\nIl Comitato Olimpico Monegasco, fondato nel 1907, \u00e8 stato ammesso al CIO nel 1953."}
{"id": "2771653", "revid": "834", "url": "https://it.wikipedia.org/wiki?curid=2771653", "title": "Koasati", "text": ""}
{"id": "2771665", "revid": "380654", "url": "https://it.wikipedia.org/wiki?curid=2771665", "title": "Management (film)", "text": ""}
{"id": "2771666", "revid": "478814", "url": "https://it.wikipedia.org/wiki?curid=2771666", "title": "Crowley", "text": ""}
{"id": "2771676", "revid": "1305772", "url": "https://it.wikipedia.org/wiki?curid=2771676", "title": "Delhi (disambigua)", "text": ""}
{"id": "2771679", "revid": "1305772", "url": "https://it.wikipedia.org/wiki?curid=2771679", "title": "Deville", "text": ""}
{"id": "2771683", "revid": "599013", "url": "https://it.wikipedia.org/wiki?curid=2771683", "title": "Kakimudra", "text": "Kakimudra \u00e8 un mudr\u0101 della dottrina induista, nella tradizione yoga e buddhista realizzato con la lingua.\nPosizione.\nIl mudra rappresenta una tecnica di respirazione. Estrarre la lingua dalla bocca e arrotolarla piegando i lati su s\u00e9 stessi, formando una sorta di tubo da cui sar\u00e0 possibile inspirare.\nRespirazione in Kakimudra e Yonimudra.\nPosizionare la bocca in Kakimudra. \"Inspirare\" dalla bocca facendo passare l'aria del tubo originato dalla lingua. Mettersi in Yonimudra ed \"espirare\" dalla narice destra allentando il dito medio della mano destra.\nTornare in Kakimudra e \"inspirare\" nuovamente dalla bocca attraverso la lingua, per poi \"espirare\" in Yonimudra dalla narice sinistra, rilasciando il dito medio della mano sinistra."}
{"id": "2771685", "revid": "88740", "url": "https://it.wikipedia.org/wiki?curid=2771685", "title": "Dodson", "text": ""}
{"id": "2771687", "revid": "29510851", "url": "https://it.wikipedia.org/wiki?curid=2771687", "title": "Sud Est Asiatico", "text": ""}
{"id": "2771688", "revid": "767487", "url": "https://it.wikipedia.org/wiki?curid=2771688", "title": "Il delizioso peccatore", "text": "Il delizioso peccatore (\"The Exquisite Sinner\") \u00e8 un film muto del 1926 diretto Josef von Sternberg. Prodotto nel 1925, non piacque ai produttori che ne fecero girare alcune scene a Philip Rosen, distribuendolo cos\u00ec l'anno seguente. Gran parte del film si deve per\u00f2 a Sternberg che conserv\u00f2 i credits.\nLa sceneggiatura si basa su \"Escape\", romanzo di Alden Brooks pubblicato a New York nel 1924.\nTrama.\nFuggito da una casa di cura in Bretagna, un giovane reduce della prima guerra mondiale sfugge ai militari che lo inseguono, trovando rifugio in un campo di gitani dove si innamora di una bella zingara. La nuova vita gli risulta cos\u00ec gratificante, che decide di diventare pittore e di vivere con i suoi nuovi amici. La famiglia non accoglie bene la sua sparizione e lo induce a ritornare a Parigi. Presto per\u00f2 lui scopre di essere stato diseredato a favore delle sorelle. La vita borghese lo porta presto alla nevrosi e i suoi familiari, dopo aver distrutto i suoi quadri, lo definiscono un fallito. Lui, allora, torna dagli amici gitani dove, finalmente, ritrova s\u00e9 stesso.\nProduzione.\nIl film fu prodotto dalla Metro-Goldwyn-Mayer (MGM).\nDistribuzione.\nIl copyright del film, richiesto dalla Metro-Goldwyn-Mayer Corp., fu registrato il 19 aprile 1926 con il numero LP22777.\nDistribuito dalla Metro-Goldwyn-Mayer (MGM), il film usc\u00ec nelle sale cinematografiche USA il 28 marzo 1926.\nAlcune fonti considerano il film perduto, tuttavia \"silentera.com\", un sito specializzato sui film muti del passato, afferma che una copia del film si trova nella collezione della Metro-Goldwyn-Mayer alla Warner Brothers Classics film collection."}
{"id": "2771691", "revid": "287204", "url": "https://it.wikipedia.org/wiki?curid=2771691", "title": "Imrali", "text": ""}
{"id": "2771703", "revid": "219355", "url": "https://it.wikipedia.org/wiki?curid=2771703", "title": "Lampade a scarica", "text": ""}
{"id": "2771704", "revid": "100501107", "url": "https://it.wikipedia.org/wiki?curid=2771704", "title": "Jnanamudra", "text": "Jnanamudra \u00e8 un mudr\u0101 della dottrina induista, nella tradizione yoga e buddhista realizzato con le mani e le dita. Deriva dal sanscrito \"jnana\" che significa \"conoscenza\" e \"mudra\" che significa \"simbolo\", infatti la posizione rappresenta il \"gesto della conoscenza\".\nSimbologia del mudra.\nIl mudra, con il cerchio realizzato tra pollici ed indici, rappresenta l'unione dell'uomo con la natura, o meglio l'unione dello spirito dell'uomo ovvero il s\u00e9 individuale (rappresentato dal dito indice) con lo spirito universale (rappresentato dal dito pollice), il tutto, la divinit\u00e0. Questo \u00e8 difatti lo scopo principale dello yoga.\nTalvolta l'indice viene fatto scorrere adiacente al pollice, simbolizzando che lo spirito individuale scompare e si fonde nello spirito universale.\nPosizione.\nIl mudra si realizza con entrambe le mani. Rivolgere i palmi delle mani verso il basso. Unire le punte del pollice e dell'indice come a formare un cerchio, mentre le altre tre dita sono unite ed allungate verso l'esterno della mano, con il medio adiacente alla parte non reclinata dell'indice.\nTalvolta il mudra si pu\u00f2 realizzare facendo scorrere l'indice lungo il pollice sino alla sua base, sovrapponendo la prima falange dell'indice al pollice.\nVariazioni.\nLa stessa posizione con il palmo rivolto in alto viene chiamata Chinmudr\u0101 o \"gesto della coscienza\"."}
{"id": "2771706", "revid": "1318658", "url": "https://it.wikipedia.org/wiki?curid=2771706", "title": "Asty", "text": "Asty o astu (, pronuncia: ) \u00e8 il termine utilizzato in genere per indicare la parte bassa delle polis dell'antica Grecia, in cui risiedevano le classi sociali inferiori (artigiani e commercianti).\nL'asty si contrapponeva all'acropoli, parte pi\u00f9 alta e difesa da mura, centro religioso e amministrativo della citt\u00e0. Se, infatti, inizialmente le polis greche erano strutturate in forma di \"citt\u00e0-acropoli\"\u2014ovvero organizzate interamente entro zone rialzate rispetto al territorio circostante\u2014da un certo punto in avanti questi centri abitati iniziarono ad espandersi fino ai piedi dei rispettivi colli. L'asty era dunque il vero fulcro della polis, dove il popolo svolgeva la sua vita quotidiana: al centro vi era, infatti, l'agor\u00e0, la piazza principale dove aveva luogo il mercato; pi\u00f9 fuori ancora, vi era la chora, il territorio circostante alla polis, dove venivano coltivate le terre.\n\"Asty\" era anche il nome della regione pi\u00f9 urbanizzata dell'Attica, cio\u00e8 i dintorni di Atene, anche se spesso si trattava comunque di zone rurali. Dopo la riforma di Clistene venne assegnata ad ognuna delle dieci trib\u00f9 una trittia della Mesogea, una della Paralia e una dell'asty.\nIn epoca classica le dieci trittie dell'asty comprendevano circa 42 demi, che fornivano circa 130 dei 500 buleuti."}
{"id": "2771708", "revid": "438678", "url": "https://it.wikipedia.org/wiki?curid=2771708", "title": "Astu", "text": ""}
{"id": "2771710", "revid": "1305772", "url": "https://it.wikipedia.org/wiki?curid=2771710", "title": "Tingi", "text": ""}
{"id": "2771718", "revid": "767487", "url": "https://it.wikipedia.org/wiki?curid=2771718", "title": "Acque di primavera (film 1942)", "text": "Acque di primavera \u00e8 un film del 1942 diretto da Nunzio Malasomma.\nTrama.\nFrancesco Antinori, giovane medico molto preso dalla sua professione nell'assistere i malati, dopo essere stato lasciato il giorno stesso delle nozze dalla moglie, che riteneva il matrimonio un errore, decide di aprire un sanatorio su una montagna per curare i bambini.\nUn giorno viene chiamato per soccorrere una coppia di sciatori feriti per una caduta sulla neve: la donna \u00e8 Ilse, sua moglie, l'uomo il suo amante.\nIl medico riesce a salvare la donna, nonostante il grave trauma subito, accorgendosi per\u00f2 che la ex moglie aspetta un figlio dall'uomo protagonista anche lui dell'incidente, che nel frattempo la abbandona al suo destino.\nLa donna viene presa dai rimorsi e, di fronte alle cure che il medico le ha praticato per salvarla, vorrebbe farsi perdonare, ma accortasi che l'infermiera che aiuta il medico nell'ospedale \u00e8 innamorata del suo ex marito, comprende che \u00e8 meglio allontanarsi e occuparsi del figlio che sta per nascere.\nDistribuzione.\nIl film venne distribuito nelle sale cinematografiche italiane il 12 novembre del 1942.\nAccoglienza.\nCritica.\nMino Doletti nelle pagine di Film del 21 novembre 1942 \u00ab La pellicola ci vorrebbe far intendere che la vita familiare dei medici \u00e8 diversa da quella dei comuni mortali. Me ne dispiace per Malasomma, che in fondo ha diretto un film di buona fattura e me ne dispiace per Cervi e per la Lotti, che sono stati costretti ad interpretare un film del quale non erano persuasi. Ma non pu\u00f2 persuadere quella giovane moglie che un'ora dopo la cerimonia nuziale, seccata perch\u00e9 il marito deve correre in clinica per un intervento urgente, lo chiama al telefono per comunicargli che lei se ne va...\u00bb"}
{"id": "2771719", "revid": "287204", "url": "https://it.wikipedia.org/wiki?curid=2771719", "title": "Acque di primavera", "text": ""}
{"id": "2771722", "revid": "125752982", "url": "https://it.wikipedia.org/wiki?curid=2771722", "title": "Shk\u00eblzen Gashi", "text": "Biografia.\nNato e cresciuto a Zurigo ma \u00e8 kosovaro-albanese.\nCarriera.\nClub.\nDalle giovanili del Grasshoppers al Zurigo.\nDopo aver giocato nelle giovanili del , nel 2003 passa alle giovanili del . Con la squadra Under-21 colleziona ben 47 presenze e 12 gol, riuscendo anche a debuttare in prima squadra, in campionato nel 2006. Nel 2007 fa il suo debutto in Coppa UEFA.\nIl prestito allo Sciaffusa.\nNel gennaio del 2008 passa in prestito allo , squadra militante nella Challenge League, la Serie B svizzera, dove colleziona 16 partite e segnando anche 3 gol.\nIl prestito al Bellinzona.\nNel luglio del 2008 passa sempre in prestito al , con la possibilit\u00e0 di giocare con continuit\u00e0 nella Super League e qui vi rimane per una stagione e mezza collezionando 30 presenze e 3 gol.\nNeuch\u00e2tel Xamax.\nNel gennaio del 2010 viene acquistato a titolo definitivo dal per 100.000 euro, qui per\u00f2 gioca poco, solo 13 presenze ed un gol, cos\u00ec nel gennaio 2011 viene ceduto in prestito all'.\nIl prestito all'Aarau.\nNel gennaio del 2011 passa in prestito all', qui alla prima stagione gioca 15 partite e segna in 5 occasioni, invece nella seconda stagione disputa un gran campionato mettendo a segno ben 17 reti in 26 partite, attirando su di s\u00e9 le attenzioni di diversi club della massima serie svizzera.\nGrasshoppers.\nNel luglio del 2012 viene acquistato a titolo definitivo dal , squadra della massima serie svizzera. Nella sua prima stagione colleziona tra campionato e coppa, 33 presenze e 6 reti. Nella seconda stagione invece gioca in 32 occasioni realizzando ben 19 reti (record personale in carriera), grazie alle quali si aggiudica anche la classifica dei capocannonieri del campionato, (tra l'altro primo calciatore albanese a vincerla). Terminata la stagione 2013-2014, molte squadre si interessano a lui.\nBasilea.\nIl 28 giugno 2014 viene acquistato a titolo definitivo dal per 1,5 milioni di euro e firma un contratto quadriennale con scadenza il 30 giugno 2018 Nella sua prima stagione vince nuovamente, per la seconda volta consecutiva, la classifica marcatori del campionato svizzero con 22 gol.\nColorado Rapids.\nIl 1\u00ba febbraio 2016 viene acquistato a titolo definitivo dai per 3 milioni di euro e firma un contratto triennale.\nNazionale.\nDopo aver giocato per le varie rappresentative minori svizzere, arrivando fino alla Nazionale svizzera Under-21, nel 2013 ha deciso di giocare per la Nazionale albanese, scelta in cui hanno inciso le sue origini albanesi-kosovare.\nHa fatto il suo debutto ufficiale con la maglia delle \"Aquile rossonere\" il 14 agosto 2013 nella partita amichevole contro l', subentrando al 55', match vinto dall'Albania per 2-0.\nViene convocato per gli Europei 2016 in Francia, scende in campo in occasione della partita giocata contro la .\nStatistiche.\nPresenze e reti nei club.\n\"Statistiche aggiornate al 15 agosto 2018.\"\nCronologia presenze e reti in nazionale.\n "}
{"id": "2771724", "revid": "319559", "url": "https://it.wikipedia.org/wiki?curid=2771724", "title": "Jack Rovello", "text": "Biografia.\nPerse suo padre quando aveva 4 anni ed \u00e8 cresciuto con la madre Celeste, la nonna e il fratello David.\nHa iniziato a recitare in televisione nel 2001 e l'anno seguente ha debuttato al cinema nel film \"The Hours\"."}
{"id": "2771726", "revid": "372624", "url": "https://it.wikipedia.org/wiki?curid=2771726", "title": "Biotopo Fiume Lente", "text": ""}
{"id": "2771731", "revid": "205197", "url": "https://it.wikipedia.org/wiki?curid=2771731", "title": "Byala Slatina", "text": ""}
{"id": "2771734", "revid": "205197", "url": "https://it.wikipedia.org/wiki?curid=2771734", "title": "Hayredin", "text": ""}
{"id": "2771737", "revid": "205197", "url": "https://it.wikipedia.org/wiki?curid=2771737", "title": "Kozloduy", "text": ""}
{"id": "2771744", "revid": "205197", "url": "https://it.wikipedia.org/wiki?curid=2771744", "title": "Miziya", "text": ""}
{"id": "2771745", "revid": "123168345", "url": "https://it.wikipedia.org/wiki?curid=2771745", "title": "Brattir\u00f2", "text": "Brattir\u00f2 \u00e8 una frazione del comune di Drapia, in provincia di Vibo Valentia, di 791 abitanti.\nGeografia fisica.\nIl paese sorge su una collina ad un'altitudine di 220 m s.l.m.. Il paese \u00e8 attraversato dalla Strada Provinciale 18 che lo collega con Tropea.\nTerritorio.\nNel territorio brattiroese sono presenti numerose campagne dedite all'agricoltura che \u00e8 la principale fonte di ricavo economico del paese.\nOrigini del nome.\nSecondo alcune ipotesi il nome Brattir\u00f2 deriva dal greco \"britarium\" (ossia \"che scaturisce\"), in riferimento a una sorgente che si trovava in prossimit\u00e0 del paese.\nSecondo altre ipotesi, il nome avrebbe invece origine dalla parola latina \"pratum\" (ossia \"pianura\"), con l'aggiunta del suffisso accrescitivo \"-one\", formando la parola \"PRAT-R-ONE\" che tradotto vuol dire \"un ampio pianoro\".\nSecondo Vincenzo Padula, nel suo Protog\u00e9a, ossia l'Europa preistorica del 1871: la parola Brattir\u00f2 deriva dalla parola \"Bretto\", di origine ebraica e \"roe,\" che in greco significa ruscelletto. Sicch\u00e9 \"Bratti-r\u00f2,\" significa ruscello di Bratta.\nStoria.\nOrigini.\nBrattir\u00f2 sorse probabilmente durante la dominazione bizantina (tra il X e XI secolo). In quel periodo i suoi abitanti risiedettero in case fatte con blocchi di fango e paglia cotta al sole.\nMagna Grecia.\nI greci costruirono a Brattir\u00f2 dei fossi che permise all'acqua piovana di andare verso il mare invece di dirigersi verso il centro cittadino; questi fossi vennero chiamati \"Vajuni\". Furono coltivati dei vigneti e degli uliveti di cui esistono tutt'ora dei discendenti.\nDominazione aragonese.\nLa popolazione brattiroese verso il 1300 si un\u00ec ad una schiera di briganti per combattere gli angioini. Si spinsero fino ad Aramoni (vecchio villaggio in prossimit\u00e0 del Poro) distruggendola e saccheggiando i villaggi circostanti. Questo brigantaggio termin\u00f2 quando Carlo V ordin\u00f2 il massacro dei briganti. Della popolazione sopravvisse solamente un bambino che fu il progenitore dei Rombol\u00e0 di cui ne deriva la maggior parte della popolazione odierna.\nCasale di Tropea.\nBrattir\u00f2 nel 1500 venne a far parte (fino all'avvento di Napoleone) dei 24 casali di Tropea. In quel periodo l'economia si basava sull'agricoltura e si alternarono periodi floridi a periodi bui. Molti nobili tropeani si trasferirono qui per stare lontani dal caos cittadino.\nDominazione francese.\nDal 1806 al 1815 (durante la dominazione francese) con l'avvento dei comuni il paese divenne a far parte del Comune di Ricadi.\nRitorno dei Borbone.\nCon il ritorno dei Borbone delle Due Sicilie Brattir\u00f2 divenne a far parte del Comune di Drapia.\nItalia.\nCon l'avvento dell'Unit\u00e0 d'Italia la popolazione raddoppi\u00f2. Molte persone trovarono opportunit\u00e0 di lavoro in America, prevalentemente negli Stati Uniti d'America, Argentina e in Brasile.\nMonumenti e luoghi d'interesse.\nChiesa di San Cosma e Damiano.\nLa Chiesa intitolata ai SS. Cosma e Damiano ha un frequente pellegrinaggio proveniente dagli abitanti dei paesi limitrofi.\nChiesa di San Pietro.\nLa chiesa, intitolata a San Pietro (patrono del paese), fu progettata nel 1860 (sotto richiesta dei cittadini) da Giuseppe Gangemi (famoso in Calabria per aver progettato diverse chiese). La chiesa per\u00f2 fu considerata troppo piccola dai cittadini, cos\u00ec Gangemi, fu costretto a rivedere il progetto. Per costruire la chiesa furono scelti i migliori artigiani di Brattir\u00f2. In due anni (seppur con qualche inceppo) la chiesa fu completata. Fu consacrata nel febbraio del 1867. Durante i terremoti del 1905 e 1908 la chiesa fu danneggiata e servirono 15.000 lire per riparare i danni.\nMonumento ai Caduti.\nIl \"Monumento ai Caduti\" venne inaugurato il 29 giugno 2003 e dedicato ai soldati brattiroesi morti durante la Prima e Seconda Guerra Mondiale.\nTradizioni e folclore.\nFesta dei Santi Cosma e Damiano.\nIl 25, 26 e 27 settembre vengono festeggiati i SS. Cosma e Damiano. In questi giorni di festa viene allestito il mercato cittadino e delle giostre.\nSagra del vino.\nManifestazione che si svolge annualmente il 10 agosto \u00e8 la \"Sagra del Vino\". Per le vie del paese vengono venduti prodotti tipici, in particolar modo il vino che \u00e8 la principale fonte economica del paese .\nEconomia.\nLa piccola economia locale si basa sull'agricoltura, in particolare sulla produzione del vino."}
{"id": "2771746", "revid": "300067", "url": "https://it.wikipedia.org/wiki?curid=2771746", "title": "Raphael Ram", "text": ""}
{"id": "2771748", "revid": "205197", "url": "https://it.wikipedia.org/wiki?curid=2771748", "title": "Oryahovo", "text": ""}
{"id": "2771751", "revid": "767487", "url": "https://it.wikipedia.org/wiki?curid=2771751", "title": "Qualcosa di speciale", "text": "Qualcosa di speciale (\"Love Happens\") \u00e8 un film del 2009 diretto da Brandon Camp con Jennifer Aniston e Aaron Eckhart.\nTrama.\nRyan Burke \u00e8 un uomo di mezz'et\u00e0 rimasto vedovo della sua bellissima moglie a causa di una tragica fatalit\u00e0. Nel tentativo di elaborare in maniera positiva il suo dolore decide di scrivere e pubblicare un libro, ove spiega come poter affrontare e superare la perdita di una persona cara. Il libro riscuote in poco tempo un'accoglienza cos\u00ec sorprendente da parte di lettori e critica e Ryan ottiene tanto successo e ammirazione, da renderlo un vero e proprio guru sull'argomento.\nDurante un viaggio di lavoro a Seattle, sede di uno dei tanti seminari in cui entra in contatto con i suoi lettori per parlare e confortarli su un dolore, che a tutti quanti sembra difficile da sopportare e superare, Ryan conosce nell'atrio del suo hotel Eloise Chandler, una graziosa fioraia che ha sub\u00ecto ripetute e cocenti delusioni amorose, che hanno rafforzato in lei la convinzione di non volersi lasciare pi\u00f9 coinvolgere in nessun tipo di relazione sentimentale.\nMa la scintilla tra i due non tarda a scoccare e tale attrazione inizialmente non fa altro che mettere Ryan di fronte alla cruda realt\u00e0 di un lutto ed un dolore ancora latenti nel suo quotidiano e che la sua fortunata avventura letteraria, con una corsa da un seminario all'altro, hanno malamente sopito.\nEloise dal canto suo fatica a lasciarsi andare a causa della paura di soffrire e di amare ancora, per\u00f2 si rende conto che per poter andare avanti nella vita \u00e8 necessario lasciarsi alle spalle le sofferenze passate.\n\u00c8 pertanto Eloise a far aprire gli occhi a Ryan sul come non sia ancora riuscito a confrontarsi con il proprio dolore, dandogli la scossa decisiva e aiutandolo cos\u00ec a comprendere quale sia per lui la strada giusta da seguire per oltrepassare quel bivio dinnanzi al quale \u00e8 bloccato da tanto, troppo tempo: percorrere i passi da lui tanto decantati nel suo libro o proseguire con la sua brillante carriera di \"esperto in materia\", continuando per\u00f2 a mentire agli altri e soprattutto a se stesso.\nProduzione.\nTitolo.\nIl titolo del film inizialmente era \"Brand New Day\", in seguito cambiato in \"Travelling\", fino a diventare \"Love Happens\".\nRiprese.\nIl film \u00e8 ambientato a Seattle, e le riprese sono state effettuate a Vancouver e a Seattle.\nDistribuzione.\nIl film \u00e8 stato pubblicato il 15 settembre 2009 negli Stati Uniti. Il 9 ottobre 2012 in Irlanda e nel Regno Unito. In Italia il film \u00e8 stato distribuito nelle sale l'anno seguente, il 20 agosto 2010. Il titolo del film ha subito alcune variazioni in alcuni paesi ad esempio in Francia \u00e8 stato tradotto in \"\"Quand l'amour arrive\" (Quando arriva l'amore), oppure in Portogallo \"Amor Por Acaso\" (Amore per caso).\nColonna sonora.\nLa colonna sonora del film \u00e8 stata distribuita su CD dalla Relativity Media Soundtracks, e contiene tracce dei Rogue Wave, dei The Postal Service, di Badly Drawn Boy e di John Hiatt.\nSoundtrack.\nNel trailer del film vi \u00e8 anche \"Better Days\" dei Goo Goo Dolls, dall'album Let Love In.\nAccoglienza.\nIncassi.\nNel suo weekend di apertura, il film \u00e8 approdato al 4\u00ba posto dietro a I Can Do Bad All By Myself, The Informant! e Piovono polpette.\nIl film ha incassato complessivamente 36.088.028 dollari.\nCritica.\nIl sito Rotten Tomatoes ha riferito che il 17% dei critici ha dato recensioni positive al film, basate su 65 recensioni, con un punteggio di 3.9/10. Il sito Metacritic ha dato alla pellicola una valutazione come \"generalmente sfavorevole\"\", con un punteggio del 33% sulla base di 25 recensioni.\nCuriosit\u00e0.\nNella versione italiana, quando Ryan ed Eloise parlano dei biglietti che accompagnano gli omaggi floreali, \u00e8 stata tradotta alla lettera la battuta di lei \u00ab La vita in un bigliettino 3 per 5... \u00bb, riferita al cartoncino in mano a lui: evidentemente non \u00e8 stata fatta la conversione dai pollici dell'originale, perch\u00e9 \u201c3 per 5\u201d centimetri sarebbe un francobollo, mentre 7 per 13 circa sono effettivamente le dimensioni di un biglietto medio, come quello letto da Ryan nella scena.\nNelle riprese l'attore indossa abiti Ermenegildo Zegna e scarpe firmate Giorgio Armani.\nHome video.\n\"Qualcosa di Speciale\" \u00e8 stato distribuito in DVD e Blu-ray il 2 febbraio 2010 negli Stati Uniti."}
{"id": "2771755", "revid": "217591", "url": "https://it.wikipedia.org/wiki?curid=2771755", "title": "Miracolo eucaristico di Asti", "text": "Il miracolo eucaristico di Asti sarebbe avvenuto nel 1535 nell'omonima citt\u00e0: mentre un sacerdote celebrava la messa, allo spezzare dell'ostia sarebbero stillate gocce di sangue nel calice e sulla patena.\nLa storia.\nAd Asti il 25 luglio 1535, nella chiesa collegiata di San Secondo, don Domenico Occelli stava celebrando la messa quando, allo spezzare dell'ostia consacrata, secondo quanto tramandato dalla tradizione stillarono alcune gocce di sangue, cadendo sul calice e sulla patena.\nI presenti gridarono al miracolo ma la messa non fu interrotta: la particola ritorn\u00f2 poi all'aspetto normale e fu assunta dal celebrante.\nMonsignor Scipione Roero, vescovo della citt\u00e0, istitu\u00ec un regolare processo canonico che dichiar\u00f2 la veridicit\u00e0 dell'episodio, e invi\u00f2 una relazione a papa Paolo III, che emise una bolla, con la quale concedeva l'indulgenza plenaria a quanti avessero visitato la chiesa nel giorno del miracolo, recitando tre Padre Nostro e tre Ave Maria.\nSecondo un altro documento, alcuni soldati eretici, appartenenti all'esercito dell'imperatore Carlo V, assistendo al fatto si convertirono. Nella chiesa collegiata, dove si conservano ancora oggi il calice e la patena, la seguente iscrizione ricorda l'episodio: \"Hic ubi Christus ex sacro pane effuso sanguine exteram vi traxit fidem astensem roboravit\" (\"Qui Cristo dal sacro pane avendo sparso sangue, trasse con forza estranei alla fede e conferm\u00f2 quella degli astigiani\")."}
{"id": "2771757", "revid": "578661", "url": "https://it.wikipedia.org/wiki?curid=2771757", "title": "Corona del principe del Liechtenstein", "text": "La Corona del Liechtenstein \u00e8 la corona utilizzata formalmente per le proprie incoronazioni dal principe del Liechtenstein. \nDopo aver raggiunto lo status indipendente nel 1719 con il proprio reame, il principe Antonio Floriano di Liechtenstein fece costruire per s\u00e9 e per i suoi successori una nuova corona per simboleggiare la nuova condizione. I principi non vennero mai effettivamente incoronati ma godettero di un'investitura formale con l'utilizzo della corona. \nLa corona \u00e8 modellata alla base sulla Corona imperiale d'Austria, con otto foglie d'acanto d'oro ingioiellate, alternate in differenti dimensioni, con l'aggiunta di diamanti, perle, rubini e spinelli. La corona stessa ebbe vita breve ed and\u00f2 persa, ne venne realizzata una copia dal popolo del Liechtenstein per il principe Francesco Giuseppe II nel suo 70\u00ba compleanno."}
{"id": "2771768", "revid": "29512091", "url": "https://it.wikipedia.org/wiki?curid=2771768", "title": "Sicca Veneria", "text": ""}
{"id": "2771773", "revid": "287204", "url": "https://it.wikipedia.org/wiki?curid=2771773", "title": "Tessa Allen", "text": "Biografia.\nTessa \u00e8 nata nell'area di Los Angeles, in California, nel 1996. \u00c8 la pi\u00f9 giovane di quattro figli: Adeline, Jeanne e Madison. Inizi\u00f2 a recitare all'et\u00e0 di 5 anni, interpretando il ruolo di Gracie in \"Via dall'incubo\" per poi avere il ruolo regolare di Hannah Hansen nella serie TV della NBC \"Providence\". Recita poi in \"General Hospital\" nel ruolo di LuLu per due anni e in \"\"."}
{"id": "2771777", "revid": "2056951", "url": "https://it.wikipedia.org/wiki?curid=2771777", "title": "Premi C\u00e9sar 2010", "text": "La cerimonia di premiazione della 35\u00aa edizione dei Premi C\u00e9sar si \u00e8 svolta il 27 febbraio 2010 al Th\u00e9\u00e2tre du Ch\u00e2telet di Parigi. \u00c8 stata presieduta da Marion Cotillard e presentata da Valerie Lemercier e Gad Elmaleh. \u00c8 stata trasmessa da Canal+.\nLe candidature sono state rese note il 22 gennaio 2010. Ad ottenerne il maggior numero (tredici) \u00e8 stato \"Il profeta\" (\"Un proph\u00e8te\") di Jacques Audiard, eguagliando il record di \"Cyrano de Bergerac\", \"Il favoloso mondo di Am\u00e9lie\" (\"Le fabuleux destin d'Am\u00e9lie Poulain\") e \"Subway\" di Luc Besson.\n\"Il profeta\" \u00e8 stato il grande trionfatore di questa edizione, con nove premi vinti, uno in pi\u00f9 di quelli raccolti dal precedente film di Audiard, \"Tutti i battiti del mio cuore\" (\"De battre mon c\u0153ur s'est arr\u00eat\u00e9\"), nell'edizione del 2006, ma uno in meno del record tuttora detenuto da \"Cyrano de Bergerac\" e \"L'ultimo metr\u00f2\" (\"Le dernier m\u00e9tro\").\nNel corso della cerimonia \u00e8 stato reso omaggio ad \u00c9ric Rohmer, scomparso l'11 gennaio 2010, ed \u00e8 stato consegnato un Premio C\u00e9sar onorario ad Harrison Ford.\nVincitori e candidati.\nI vincitori sono indicati in grassetto, a seguire gli altri candidati."}
{"id": "2771786", "revid": "682087", "url": "https://it.wikipedia.org/wiki?curid=2771786", "title": "Music for Relief", "text": "Music for Relief \u00e8 un ente di beneficenza fondato dal gruppo musicale statunitense Linkin Park. Il suo obiettivo \u00e8 quello di fornire assistenza alle vittime di catastrofi naturali e portare consapevolezza sul riscaldamento globale.\nStoria.\nMusic for Relief \u00e8 un'organizzazione di beneficenza dedicata a fornire aiuto alle vittime di catastrofi naturali e a prevenire tali disastri. Fin dalla sua istituzione nel 2005 Music for Relief ha raccolto oltre 2,5 milioni di dollari per le vittime di:\nAttivit\u00e0.\nMusic for Relief organizz\u00f2 due concerti di beneficenza: il primo si svolse il 17 gennaio 2005, comprendendo artisti come Tenacious D, Beck, Will Ferrell, Dave Grohl, Josh Homme ed Eddie Vedder. Il secondo invece ebbe luogo il 15 febbraio dello stesso anno e vide la partecipazione di artisti come gli stessi Linkin Park, Story of the Year, The Crystal Method, Camp Freddy, No Doubt, e Jurassic 5.\nIl 19 gennaio 2010 l'organizzazione pubblic\u00f2 digitalmente la compilation \"Download to Donate for Haiti\", seguita un anno dopo da una nuova versione chiamata \"Download to Donate for Haiti V2.0\". I soldi raccolti sono stati interamente devoluti alle persone colpite dal terremoto di Haiti. Nel marzo 2011 venne pubblicata (anch'essa digitalmente) \"\", i cui soldi sono stati utilizzati per aiutare le vittime del Terremoto e maremoto del T\u014dhoku del 2011.\nIl 10 novembre 2011 i Linkin Park ricevettero dall'ONU il Global Leadership Award come merito alle varie iniziative tenute con il progetto Music for Relief. Nella stessa occasione la band annunci\u00f2 la sua nuova campagna no-profit \"Power the World\" per collaborare al progetto parallelo dell'ONU chiamato Sustainable Energy for All, iniziativa volta a garantire l'accesso universale di energia entro il 2030. Hanno dichiarato di voler garantire l'accesso ad energia sicura a circa un milione di famiglie di Haiti. Alla domanda \"perch\u00e9 proprio di Haiti?\"\nrisposero che gran parte della popolazione di quell'isola non ha accesso all'elettricit\u00e0 e che volevano migliorare la situazione. Inoltre avevano gi\u00e0 raccolto fondi in precedenza per gli abitanti dell'isola in seguito al terremoto del 2010."}
{"id": "2771792", "revid": "23117", "url": "https://it.wikipedia.org/wiki?curid=2771792", "title": "La Libertad (Per\u00f9)", "text": ""}
{"id": "2771794", "revid": "256896", "url": "https://it.wikipedia.org/wiki?curid=2771794", "title": "Ryuthela secundaria", "text": "Ryuthela secundaria \u00e8 un ragno appartenente al genere Ryuthela della famiglia Liphistiidae.\nIl nome del genere deriva dalle isole Ryukyu, arco insulare fra il Giappone e Taiwan, dove sono diffusi, e dal greco , \"thel\u00e8\", che significa \"capezzolo\", ad indicare la forma che hanno le filiere.\nIl nome proprio deriva dal latino \"secundarium\", cio\u00e8 secondo, secondario, ad indicare che \u00e8 la seconda specie a s\u00e9 stante ad essere identificata nell'isola di Kumejima, dell'arcipelago delle isole Ryukyu.\nCaratteristiche.\nRagno primitivo appartenente al sottordine Mesothelae: non possiede ghiandole velenifere, ma i suoi cheliceri possono infliggere morsi piuttosto dolorosi\nIl \"bodylenght\" (lunghezza del corpo escluse le zampe) \u00e8 di 11,3 millimetri per le femmine. Il cefalotorace \u00e8 pi\u00f9 lungo che largo e misura 4,7 millimetri nelle femmine. I cheliceri hanno 12 denti per le femmine, al margine anteriore delle zanne. L'opistosoma ha forma ovale, pi\u00f9 lungo che largo, i tubercoli oculari pi\u00f9 larghi che lunghi, le filiere mediane posteriori sono ridotte e completamente fuse e con due paia di \"setae\".\nRiproduzione.\nQuesta specie ha due spermateche di forma monolobata, vicine l'una all'altra o fuse con una larga apertura, e per queste caratteristiche \u00e8 stata classificata nel Gruppo A dall'aracnologo Hirotsugu Ono insieme con R. nishihirai, R. ishigakiensis, R. owadai, R. sasakii, e R. tanikawai.\nNell'ambito dell'isola in cui \u00e8 stata rinvenuta, si distingue dalla R. sasakii per la forma dei genitali femminili, con le spermateche fuse.\nColorazione.\nIl cefalotorace \u00e8 di colore bruno grigiastro, il tubercolo oculare \u00e8 nero; i cheliceri sono bruno-giallognoli, le zanne bruno-rossastre. Lo sterno, le zampe e i pedipalpi sono bruno-giallognolo chiaro. L'opistosoma \u00e8 beige, le scleriti dorsali sono bruno-nerastre chiaro; le scleriti ventrali sono beige chiare e le filiere sono giallo-brunastre.\nDistribuzione.\nRinvenuta nella parte settentrionale dell'isola Kumejima, nel gruppo delle Isole Okinawa."}
{"id": "2771796", "revid": "125954163", "url": "https://it.wikipedia.org/wiki?curid=2771796", "title": "Andria", "text": "Andria ( o , \"\u00c0ndrie\", , o \"I\u00e0ndrie\", in dialetto andriese) \u00e8 un comune italiano di abitanti, capoluogo, insieme a Barletta e Trani, della provincia di Barletta-Andria-Trani, in Puglia.\nLa citt\u00e0 ospita la sede legale ed il consiglio della provincia nonch\u00e9 la Questura della provincia di Barletta-Andria-Trani.\nSimbolo della citt\u00e0 \u00e8 Castel del Monte, situato su una collina a dall'abitato all'interno del parco nazionale dell'Alta Murgia, uno dei patrimoni dell'umanit\u00e0 dichiarati dall'UNESCO. Ad Andria nasce e viene prodotta la burrata di Andria IGP.\nGeografia fisica.\nTerritorio.\nLa citt\u00e0 \u00e8 situata sul pendio inferiore delle Murge, a 151 e a 10\u00a0km dal mare Adriatico. Ha una superficie di quasi 403\u00a0km\u00b2, che la rende il 18\u00ba comune italiano per superficie.\nNei pressi di Andria vi \u00e8 una forte depressione carsica, o dolina chiamata Gurgo. All'interno del Gurgo, le numerose grotte fungevano forse da ipogei, mentre la \"Grotta della Trimoggia\" era adibita al culto mariano. Nel Gurgo il microclima permette una diversit\u00e0 varietale di piante non trascurabile e vi si pu\u00f2 trovare anche lo stramonio.\nIl territorio \u00e8 connotato da alcune lame, incisioni paleotorrentizie in secca. La lama pi\u00f9 importante \u00e8 denominata Ciappetta-Camaggio ed \u00e8 il letto di un antico fiume chiamato \"Aveldium\". Oggi \u00e8 un canale di bonifica che si riversa nel Mar Adriatico, presso l'ex zona Paludosa di Barletta (Ariscianne).\n12.000 ettari del territorio comunale sono inclusi nel Parco nazionale dell'Alta Murgia, istituito nel 2004.\nClima.\nIl clima \u00e8 mediterraneo, con inverni quasi miti ed estati calde e secche, condizioni che determinano l'alternarsi di due stagioni favorevoli alla vegetazione, quali primavera ed autunno. La vegetazione comprende numerosissime specie selvatiche (pseudo steppa mediterranea) a cui si contrappongono vasti uliveti e vigneti.\nLa piovosit\u00e0 annua si aggira attorno ai 597\u00a0mm di pioggia.\nOrigini del nome.\nEsistono diverse versioni delle origini del suo nome, che appaiono misteriose:\nStoria.\nEt\u00e0 antica.\nLe prime tracce di insediamenti nel territorio di Andria risalgono al neolitico, sono infatti stati rinvenuti alcuni oggetti, coltellini di ossidiana ed armi litiche.\nNell'et\u00e0 successiva, nell'eneolitico, gli uomini abitavano alcune grotte scavate nel tufo.\nDurante l'et\u00e0 del bronzo gli uomini iniziarono ad abitare in alcune costruzioni cilindriche dal tetto a cono simili ai trulli. Numerosi tumuli, sepolture costruite con pietre informi, sono stati rinvenuti in contrada S. Barbara, S. Lucia e Castel del Monte.\nNel 1000 a.C. gli Iapigi abitarono la Puglia, in seguito nell'VIII secolo a.C. vennero ad abitare i Peucezi. La nascita del primo agglomerato urbano viene fatta risalire alla seguente colonizzazione degli Ellenici. Vicino all'attuale Andria sorse \"Netium\", citt\u00e0 greca per lingua e civilt\u00e0, citata da Strabone nella Geografia Universale. A \"Netium\" si erano rifugiati in cerca di riparo alcuni profughi scampati alla distruzione di Canne nel 216 a.C. durante la seconda guerra punica. Decenni dopo \"Netium\" ebbe un declino e non rimasero che poche rovine dopo le lotte sociali tra Mario e Silla nell'88 a.C. Alcuni abitanti della citt\u00e0 con molta probabilit\u00e0 si spostarono pi\u00f9 a sud, sulla costa, dove fondarono \"Juve-Netium\" o \"Neo-Netium\" l'attuale Giovinazzo.\nSulla Tavola Peutingeriana viene indicata una citt\u00e0 di nome \"Rudas\", probabilmente la vecchia \"Netium\" greca, di sicuro una stazione sulla via Traiana. I successivi insediamenti alto-medievali dei Longobardi e dei Bizantini, sorsero vicino alle rovine della vecchia \"Netium\". Si hanno notizie di 12 casali, forse in origine ville rustiche, che ebbero in gran parte nomi di santi (Sant'Andrea, San Martino, Santa Caterina, Casalino e San Ciriaco, che si trovavano all'interno delle successive mura cittadine, e San Candido, San Vittore, San Pietro, San Valentino, San Lizio, San Lorenzo, Borghello, Trimoggia e Cicaglia, che restarono all'esterno di esse).\nNel 44 d.C. Pietro apostolo nel suo viaggio verso Roma evangelizz\u00f2 Andria che nel 492 d.C. circa, divenne sede vescovile sotto papa Gelasio I. In un documento del 915, Andria viene citata come villaggio (\"locus\") dipendente da Trani.\nMedioevo normanno e svevo.\nNel 1046 fu sottratta al dominio bizantino da Pietro il Normanno, insieme a Trani e al resto del suo territorio e come altri centri (Barletta, Bisceglie e Corato) divenne una citt\u00e0 fortificata, elevandola al rango di \"civitas\", con dodici torri, tre porte e una rocca nel punto pi\u00f9 alto.\nAl figlio Pietro II venne riconosciuto il titolo di conte nel 1073. Ancora nell'XI secolo fu fondata sulle vicine alture delle Murge l'abbazia benedettina di Santa Maria del Monte.\nNel 1155 l'esercito siciliano di Guglielmo I di Sicilia fu decimato nei pressi di Andria dall'esercito bizantino di Manuele I Comneno. In quella battaglia perse la vita, il conte di Andria Riccardo de Ling\u00e8vres, che fu ucciso sotto le mura della citt\u00e0.\nL'ultimo dei conti normanni discendenti di Pietro fu il conte Ruggero, che combatt\u00e9 nel 1176 a Legnano con Federico Barbarossa.\nNel XIII secolo fu fedele al dominio svevo e fu residenza del re Federico II, che nei pressi fece costruire il celebre Castel del Monte eletto a Patrimonio dell'umanit\u00e0 dall'UNESCO, sul sito della precedente abbazia benedettina normanna.\nFederico II di ritorno dalla sesta crociata, fece scolpire sulla normanna porta Sant'Andrea la celebre frase: \u00ab\"Andria fidelis, nostri affixa medullis; absit, quod Federicus sit tui muneris iners, Andria, vale, felix omnisque gravaminos expers.\"\u00bb.\nAd Andria nacque suo figlio Corrado IV nel 1228, avuto con la moglie Jolanda di Brienne, regina di Gerusalemme, sepolta nella cripta della cattedrale di Andria, che mor\u00ec appena sedicenne in seguito al parto.\nPeriodo angioino e aragonese.\nSotto il dominio angioino Andria fu data in dote a Beatrice, figlia di Carlo II di Napoli e sposa di Bertrando del Balzo, conte di Montescaglioso, che risiedette nella citt\u00e0 dal 1308 alla sua morte nel 1330. La citt\u00e0 pass\u00f2 poi in eredit\u00e0 alla figlia Maria.\nAd Andria intanto Maria del Balzo vendette al padre Bertando la citt\u00e0. Il Papa Clemente VI incaric\u00f2 Bertrando, che era anche gran giustiziere del regno, di investigare sulla morte di Andrea d'Ungheria. Istituito il processo, Bertrando fece cadere la colpa su alcuni addetti alla casa reale escludendo le regina Giovanna I da qualsiasi responsabilit\u00e0. Nel 1350 la citt\u00e0 fu assediata e saccheggiata dalle forze di Luigi I d'Ungheria convinto della colpevolezza della regina Giovanna I.\nIn quei giorni un sacerdote, Oliviero Matusi, all'insaputa di tutti nascose il corpo di San Riccardo in un luogo sicuro all'interno della Cattedrale per far s\u00ec che gli Ungheresi non potessero trafugarlo. Il segreto fu tramandato per anni solo di padre in figlio da parenti del sacerdote.\nBertando del Balzo, che in occasione dell'assedio ripar\u00f2 ad Avignone presso Papa Clemente VI, mor\u00ec improvvisamente nel 1357 a Napoli ove si era recato per affari di stato. La sua salma fu tumulata nella Chiesa di San Domenico Maggiore di Napoli.\nIn quell'anno gli succedette Francesco I del Balzo, suo figlio, che ottenne il titolo ducale e la citt\u00e0 (1351). La moglie di Francesco I, Sveva Orsini, fond\u00f2 in quegli anni il convento di San Domenico.\nDall'11 novembre 1420 fu duca del feudo Jacopo Caldora, che dovette possederlo per alcuni anni. Nel 1431 il ducato pass\u00f2 al nipote di Francesco I, Francesco II del Balzo. Dal 1434 al 1436 duca del feudo fu Berlingiero Caldora. Nel 1438 venne rinvenuto il corpo del santo protettore della citt\u00e0, san Riccardo d'Inghilterra, che era andato disperso durante il precedente assedio: in memoria dell'episodio fu istituita una festa (\"Fiera d'Aprile\") che si tiene tuttora dopo ormai quasi 600 anni, dal 23 al 30 di aprile.\nNel 1453, Pirro, figlio di Francesco II del Balzo, spos\u00f2 a Castel del Monte Maria Donata Orsini, cugina di Isabella, moglie del re Ferrante d'Aragona.\nNel 1462 il principe di Taranto Giannantonio Orsini, non avendo avuto quali alleati nella lotta contro Ferrante d'Aragona Francesco e Pirro del Balzo, assedi\u00f2 Andria. Non riuscendovi a penetrare, l'Orsini fece scavare una galleria che passasse sotto le mura della citt\u00e0, ma il duca Francesco II scoperta la notizia fece scavare anch'egli una galleria in senso contrario. I nemici furono tutti catturati e rilasciati. Dopo 49 giorni di assedio il duca di Andria viste le gravi condizioni del suo popolo si arrese e torn\u00f2 la pace tra i del Balzo e gli Orsini.\nFrancesco II, cognato del re di Napoli Ferrante d'Aragona, ottenne il titolo di gran connestabile del Regno di Napoli. \nIl Duca nominato ambasciatore del Re presso la corte pontificia era presente durante l'insediamento di Pio II al soglio pontificio. Era anche presente insieme a Giacomo della Ratta alla Dieta di Mantova nel 1459 e li probabilmente intess\u00e9 una serie di rapporti con principi ed intellettuali del periodo tra i quali Leon Battista Alberti. Alla morte di Francesco II nel 1482, divenne duca il figlio Pirro del Balzo, il quale partecip\u00f2 nel 1485 alla congiura dei baroni per cui venne messo a morte.\nQuando la figlia Isabella del Balzo spos\u00f2 ad Andria Federico d'Aragona, port\u00f2 il ducato alla casa reale e il marito lo govern\u00f2 fino al 1496, quando divenne re di Napoli.\nEt\u00e0 moderna.\nNel 1503 nella piana fra Andria e Corato,precisamente in \"Terra Quadrati\" si svolse la famosa Disfida di Barletta, che opponeva gli italiani capeggiati da Ettore Fieramosca ai francesi. In mattinata i 13 cavalieri italiani pregarono nel cappellone della cattedrale di Andria. Dopo la conquista del regno di Napoli da parte di Ferdinando il Cattolico nel 1504, Andria venne assegnata al \"Gran Capitano\" Gonzalo Fern\u00e1ndez de C\u00f3rdoba e poi al nipote di questi, Fernando Consalvo II. Egli vendette la citt\u00e0 nel 1552 a Fabrizio Carafa, I\u00b0 duca di Andria e conte di Ruvo e parente del Papa Paolo IV Carafa, che sistem\u00f2 splendidamente il Palazzo Ducale. A questi succedette nel 1554 il figlio Antonio Carafa; la madre e il fratello, Vincenzo Carafa (che nel 1571 aveva partecipato alla battaglia di Lepanto), fecero edificare nel 1577 il convento dei Cappuccini. Al successore, Fabrizio Carafa si deve la costruzione del monastero dei Benedettini e della basilica di Santa Maria dei Miracoli, in seguito alla scoperta nel 1576 di un'icona ritenuta miracolosa.\nSuccessivamente, nei secoli XVII e XVIII, la citt\u00e0 rimase sempre sotto il dominio dei duchi Carafa, in continuo conflitto con il vescovo e il capitolo della Cattedrale, con il quale la famiglia divideva il possesso della maggior parte delle terre. L'epidemia di peste del 1656 ne decim\u00f2 la popolazione mentre nel 1741 la citt\u00e0 sub\u00ec un'invasione di cavallette.\nNel 1797 la citt\u00e0 ottenne di poter eleggere il proprio sindaco e nel 1799, al momento della Repubblica partenopea, fu assediata dall'esercito francese capitanato dal generale Jean-Baptiste Broussier e appoggiato dallo stesso conte Ettore Carafa. Si voleva annettere Andria alla Repubblica Partenopea, liberandola dal dominio Borbonico, ma la citt\u00e0 rimase fedele ai Borbone. Nella battaglia, perirono circa 2000 persone da entrambe le parti. Successivamente, fallita l'idea della Repubblica, e mancata la rivoluzione, i Borbone fecero giustiziare i repubblicani napoletani di spicco, tra cui lo stesso Ettore Carafa ghigliottinato a Napoli il 4 settembre del 1799. Nel 1806 gli eredi dei Carafa vendettero il Palazzo ducale alla famiglia Spagnoletti Zeuli.\nPer la sua fedelt\u00e0 a Ferdinando IV ottenne il titolo di Citt\u00e0 Regia. Sotto il governo napoleonico e i regni di Giuseppe Bonaparte e di Gioacchino Murat fu abolito il sistema feudale e soppressi molti conventi, mentre vennero aumentati i diritti elettorali.\nNel 1818 la diocesi si allargava alle citt\u00e0 di Canosa, Minervino Murge e Montemilone, mentre la citt\u00e0 viveva un periodo di sviluppo demografico e si espandeva al di fuori della cinta muraria.\nEt\u00e0 contemporanea.\nDurante il Risorgimento vi ebbe sede la carbonara \"Societ\u00e0 degli Spettri\" o \"Tomba Centrale\" e una sezione della Giovine Italia. Circa 100 uomini di Andria, guidati da Federico Priorelli e da Niccol\u00f2 Montenegro, parteciparono alla spedizione dei Mille di Giuseppe Garibaldi eletto in seguito Deputato del Regno presso il collegio elettorale di Andria. Dopo l'annessione al Regno d'Italia il territorio fu teatro di azioni di brigantaggio: nel 1865 vi fu fucilato il capo-brigante Riccardo Colasuonno (\"il Ciucciariello\").\nL'abolizione del latifondo e la confisca dei beni ecclesiastici diede impulso alla formazione di una borghesia terriera, sviluppando le produzioni agricole specializzate e un fiorente artigianato. Anche la citt\u00e0 si accrebbe, vi furono edificate dimore signorili per i ceti emergenti e vi sorsero due piccole banche locali e le sedi di diversi partiti politici. Grazie allo sviluppo economico, Andria non fu particolarmente toccata dal fenomeno dell'emigrazione.\nNel 1851, l'artista Achille Vianelli realizz\u00f2 un dipinto dedicato a Piazza Vaglio di Andria. L'opera fu presto dimenticata dall'opinione pubblica locale e custodita presso il Metropolitan Museum of Art di New York. Il 6 ottobre 2015 il reporter e documentarista Nicola Ferrara ritrov\u00f2 il quadro nell'elenco delle opere esposte nel museo e rese pubblica l'immagine attraverso un documentario ad esso dedicato.\nNel 1913, il primo maggio, ad Andria viene indetta dalle classi operaie la Festa del lavoro. Da segnalare che il produttore cinematografico Cataldo Balducci presenta il documentario \u201cGrandiosa manifestazione per il primo maggio 1913 ad Andria\" (indetta dalle classi operaie) che riprende la festa in 7 quadri, e si pu\u00f2 - cos\u00ec - vedere il corteo che percorre via Cavour, via Ettore Fieramosca, piazza Vittorio Emanuele II, raggiunge via Garibaldi, la piazza ed il palazzo Municipale, Porta Sant'Andrea. Nel filmato appaiono il monumento a Federico II e il panorama della Citt\u00e0 visto dal campanile di Via Carmine.\nCirca 800 andriesi perirono durante il primo conflitto mondiale, questi furono ricordati nel Monumento ai Caduti all'interno del Parco della Rimembranza inaugurato nel 1930.\nQuattro Podest\u00e0 governarono Andria durante il Fascismo: Pasquale Cafaro, Ernesto Fuzio, l'Onorevole Consalvo Ceci e Marco Jeva. Durante il regime fascista alcuni terreni (Montegrosso, Trojanelli) vennero suddivisi tra i reduci della prima guerra mondiale. Dopo l'armistizio del 1943 la citt\u00e0 sub\u00ec devastazioni da parte dei tedeschi, fino all'arrivo delle truppe alleate.\nDopo la seconda guerra mondiale, nel marzo del 1946, a causa del rifiuto di una ditta locale di assumere quattro reduci, scoppi\u00f2 una rivolta contadina, che vide il sequestro di alcuni proprietari terrieri e l'erezione di barricate. Ci furono scontri cruenti con le forze dell'ordine e sembr\u00f2 che fosse stato trovato un accordo: ma al momento del discorso che doveva tenere il celebre sindacalista Giuseppe Di Vittorio fu sparato un colpo d'arma da fuoco, facendo rinascere i disordini: fu assaltato il palazzo della famiglia Porro, grandi proprietari terrieri della citt\u00e0 e vennero linciate due anziane sorelle (Carolina e Luisa Porro). In seguito a tali fatti fu inviato l'esercito che riusc\u00ec a sedare la rivolta con una dura repressione. Si manifest\u00f2 in quel periodo una crisi economica in seguito alla quale diversi abitanti furono costretti ad emigrare.\nA partire dagli anni cinquanta si ebbe una progressiva ripresa economica, favorita dall'inaugurazione nel 1965 della linea ferroviaria Bari-Barletta che metteva in comunicazione Bari con i comuni dell'entroterra del nord della provincia. Nel 2004 viene istituita la nuova provincia di Barletta-Andria-Trani (poi resa attiva dal 2009) la citt\u00e0 abbandona la provincia di Bari anche se la citt\u00e0 di Bari \u00e8 sempre stata e continua ad essere un punto di riferimento per Andria e le altre citt\u00e0 del nord barese (vedi anche la frequenza dell'Universit\u00e0 da parte di tanti giovani).\nIl 30 aprile 2011 il suo codice di avviamento postale passa da 70031 a 76123.\nIl 12 luglio 2016, Andria balza alle cronache nazionali e internazionali a causa dell'incidente ferroviario, avvenuto nelle campagne tra Andria e Corato, che totalizz\u00f2 23 vittime e 57 feriti. Ad oggi rappresenta il pi\u00f9 grave incidente mai accaduto sulle ferrovie pugliesi ed uno dei pi\u00f9 gravi nella storia delle ferrovie italiane.\nMonumenti e luoghi d'interesse.\nIl centro storico della citt\u00e0 \u00e8 caratterizzato da un suggestivo e fitto dedalo di vie e stretti vicoli traboccanti di monumenti di grande pregio. Fuori dal centro abitato, in cima ad una collina, \u00e8 collocato Castel del Monte, fatto realizzare nel XIII secolo da Federico II di Svevia, con l'unica trifora rivolta verso la citt\u00e0; il castello, simbolo della citt\u00e0 e di tutta la Puglia, fa parte dei patrimoni dell'umanit\u00e0 dichiarati dall'UNESCO ed attrae un notevole flusso turistico. Castel del Monte \u00e8 raffigurato sulla moneta italiana da 1 centesimo di euro.\nDa ricordare inoltre:\nVilla comunale \"Giuseppe Marano\".\nLa Villa comunale Giuseppe Marano di Andria \u00e8 uno dei polmoni verdi pi\u00f9 grandi della Regione Puglia. Sorge nella parte nord-est della citt\u00e0 in un'area di . La villa venne promossa e ideata durante l'Amministrazione Comunale guidata dal Sindaco Giuseppe Marano e il 21 dicembre 1959, alla presenza del Senatore Onofrio Jannuzzi e di altre personalit\u00e0 dell'epoca, l'aria verde fu ufficialmente consegnata alla citt\u00e0 con una cerimonia pubblica.\nIl 2 giugno 2013, dopo i lavori di recupero e riqualificazione, la villa comunale viene ufficialmente intitolata dall'amministrazione guidata da Nicola Giorgino.\nSociet\u00e0.\nEvoluzione demografica.\nAbitanti censiti dal 1861:&lt;graph&gt;{\n \"version\": 2,\n \"width\": 600,\n \"height\": 300,\n \"data\": [\n \"name\": \"table\",\n \"values\": [\n \"x\": 1861,\n \"y\": 30018\n {\n \"x\": 1871,\n \"y\": 34063\n {\n \"x\": 1881,\n \"y\": 37471\n {\n \"x\": 1901,\n \"y\": 49967\n {\n \"x\": 1911,\n \"y\": 53274\n {\n \"x\": 1921,\n \"y\": 58819\n {\n \"x\": 1931,\n \"y\": 55006\n {\n \"x\": 1936,\n \"y\": 56152\n {\n \"x\": 1951,\n \"y\": 66254\n {\n \"x\": 1961,\n \"y\": 70831\n {\n \"x\": 1971,\n \"y\": 77065\n {\n \"x\": 1981,\n \"y\": 84661\n {\n \"x\": 1991,\n \"y\": 90063\n {\n \"x\": 2001,\n \"y\": 95653\n {\n \"x\": 2011,\n \"y\": 100052\n {\n \"x\": 2021,\n \"y\": 97933\n ]\n ],\n \"scales\": [\n \"name\": \"x\",\n \"type\": \"ordinal\",\n \"range\": \"width\",\n \"zero\": false,\n \"domain\": {\n \"data\": \"table\",\n \"field\": \"x\"\n },\n \"name\": \"y\",\n \"type\": \"linear\",\n \"range\": \"height\",\n \"nice\": true,\n \"domain\": {\n \"data\": \"table\",\n \"field\": \"y\"\n \"axes\": [\n \"type\": \"x\",\n \"scale\": \"x\"\n {\n \"type\": \"y\",\n \"scale\": \"y\"\n ],\n \"marks\": [\n \"type\": \"rect\",\n \"from\": {\n \"data\": \"table\"\n \"properties\": {\n \"enter\": {\n \"x\": {\n \"scale\": \"x\",\n \"field\": \"x\"\n \"y\": {\n \"scale\": \"y\",\n \"field\": \"y\"\n \"y2\": {\n \"scale\": \"y\",\n \"value\": 0\n \"fill\": {\n \"value\": \"steelblue\"\n \"width\": {\n \"scale\": \"x\",\n \"band\": \"true\",\n \"offset\": -3\n}&lt;/graph&gt;\nEtnie e minoranze straniere.\nAl 31 dicembre 2020 i cittadini stranieri residenti ad Andria sono , pari all'1,8% della popolazione, cos\u00ec suddivisi per nazionalit\u00e0:\nLingue e dialetti.\nIl dialetto andriese \u00e8 una variet\u00e0 linguistica facente parte dei dialetti pugliesi centro-settentrionali. Andria parla il suo dialetto in barese orientale. In particolare, con quello di Bitonto, Bitetto, Bitritto e gran parte dell'entroterra delle Murge, esso costituisce una variet\u00e0 del dialetto barese. Da rimarcare la presenza nel dialetto della parola \"nan\" (tipico dei dialetti murgiani) esempio di negazione (non), che si discosta seppur di una lettera dalla pronuncia nei dialetti dell'hinterland barese.\nReligione.\nAndria \u00e8 sede vescovile.\nLa diocesi di Andria (in latino Dioecesis Andriensis) \u00e8 una sede della Chiesa cattolica suffraganea dell'Arcidiocesi di Bari-Bitonto appartenente alla regione ecclesiastica Puglia. Nel 2012 contava 138.000\nbattezzati su 141.006 abitanti.\n\u00c8 attualmente retta dal vescovo Luigi Mansi.\nLa diocesi comprende i comuni di Andria, Canosa di Puglia e Minervino Murge.\nSi ritiene che il primo vescovo fosse un inglese, \u201cRichardus anglicus\u201d, scelto da papa Gelasio I (492 circa).\nRiccardo II vescovo di Andria presenzi\u00f2 al concilio Lateranense III tenutosi durante il pontificato di papa Alessandro III.\nCultura.\nIstruzione.\nBiblioteche.\nLa citt\u00e0 dispone di due biblioteche principali. La Biblioteca Comunale \u00e8 stata istituita nel settembre 1880 e nel 1941 \u00e8 stata intitolata professor Giuseppe Ceci, studioso andriese: ha un patrimonio librario di circa 42.000 volumi, incluse 16 cinquecentine e altri 242 volumi antichi e 3000 CD/DVD. La biblioteca diocesana \"San Tommaso d'Aquino\" \u00e8 ubicata presso il seminario vescovile.\nNel luglio 2020 Andria ha ottenuto il riconoscimento di \"Citt\u00e0 che legge\" 2020-2021.\nMusei.\nI principali musei della citt\u00e0 sono:\nMedia.\nRadio.\nLe uniche emittenti radiofoniche presenti nel comune sono:\nTelevisioni.\nNel comune hanno sede tre emittenti televisive:\nCinema.\nLa cittadina Andriese e il suo territorio circostante sono stati utilizzati come location per le riprese di film e documentari:\nCucina.\nLa gastronomia andriese conta numerosi prodotti profondamente legati ad antiche tradizioni contadine tra questi ci sono:\nLe campagne andriesi sono ricche di oliveti. Capitale mondiale dell'olio extravergine di oliva, la produzione olivicola andriese riesce a produrre tanto olio quanto l'intera Toscana.\nEconomia.\nL'economia locale presenta un prodotto interno lordo pro capite pari al 71% della media europea, con un tasso d'attivit\u00e0 della popolazione residente del 38%, allineato al dato regionale e inferiore a quello italiano. Il tasso di disoccupazione \u00e8 leggermente inferiore a quello regionale (26% contro 29,9%) e quello di disoccupazione giovanile \u00e8 significativamente pi\u00f9 basso (42,5% contro 54,3%).\nLa struttura economica \u00e8 caratterizzata dalla presenza importante del settore primario, dell'industria e del commercio. Andria \u00e8 stata eletta dal ministero dello sviluppo economico come una delle 22 zone franche italiane, questo dovrebbe aiutare lo sviluppo economico per i prossimi anni grazie ad alcuni alleggerimenti fiscali a carico delle imprese nascenti.\nTurismo.\nIl turismo \u00e8 uno dei settori economici in maggiore espansione, sia sul piano produttivo sia su quello occupazionale. La citt\u00e0 attira un sorprendente movimento di turisti, grazie soprattutto alla presenza del Castel del Monte, riconosciuto dall'UNESCO patrimonio dell'umanit\u00e0 dal 1996 ed effiggiato sulla moneta da 1 centesimo di euro. Per la presenza dei suoi tre alti campanili, viene conosciuta anche come la citt\u00e0 dei tre campanili, oltre che citt\u00e0 federiciana per via del suo legame con Federico II di Svevia.\nServizi.\nI servizi sono garantiti da 2.271 attivit\u00e0 industriali con 7.586 addetti pari al 31,57% della forza lavoro occupata, 2.925 attivit\u00e0 di servizio con 5.784 addetti pari al 24,07% della forza lavoro occupata, altre 1.269 attivit\u00e0 di servizio con 5.788 addetti pari al 24,09% della forza lavoro occupata e 133 attivit\u00e0 amministrative con 4.870 addetti pari al 20,27% della forza lavoro occupata.\nRisultano occupati complessivamente 24.028 individui, pari al 25,12% del numero complessivo di abitanti del comune.\nInfrastrutture e trasporti.\nStrade.\nAndria \u00e8 raggiungibile con l'Autostrada A14, con uscita al casello autostradale di Andria/Barletta, situato a circa 1\u00a0km dal centro abitato.\nLa parte sud della citt\u00e0 \u00e8 servita inoltre dalla SP 231 Andriese-Coratina (ex SS 98), che collega la citt\u00e0 con il capoluogo pugliese e dalla SS 170 dir. A, che nel tratto in questione, di circa 10\u00a0km, ha caratteristiche di superstrada a due corsie per senso di marcia e spartitraffico centrale.\nNel novembre 2009 la provincia di Bari ha pubblicato il bando di gara per l'allargamento e l'ammodernamento della SP 1 \"Andria-Trani\". Tale strada provinciale collega due dei capoluoghi della provincia di Barletta-Andria-Trani e permette un rapido accesso alla Strada statale 16 Adriatica. Nel dicembre 2010 fu inaugurato l'ampliamento a 4 corsie della tangenziale di Andria, nel tratto compreso tra il casello autostradale di Andria-Barletta e lo svincolo con la provinciale per Trani.\nFerrovie.\nLa stazione di Andria, situata in Piazza Bersaglieri d'Italia, \u00e8 posta sulla ferrovia Bari-Barletta, gestita dalla Ferrotramviaria, che ricalca il tracciato della precedente tranvia a vapore.\nNel mese di agosto 2009 \u00e8 stato pubblicato il progetto preliminare dell'interramento del tracciato ferroviario nell'abitato di Andria per la procedura di verifica di assoggettabilit\u00e0 alla Valutazione di impatto ambientale, che prevede il raddoppio, velocizzazione e potenziamento nella tratta Corato-Barletta.\nIl 21 maggio 2020, \u00e8 stato sottoscritto l'appalto ai fini della progettazione e realizzazione dell'interramento della linea ferroviaria nel centro urbano della citt\u00e0. Il progetto, i cui lavori sono tuttora in corso, prevede l'abbassamento di 7 metri sotto il manto stradale della linea ferroviaria e, per mezzo della rimozione di 4 passaggi a livello, la ricucitura delle due parti della citt\u00e0 da anni separate dalla ferrovia. Il progetto, inoltre, prevede la costruzione della nuova stazione di Andria Sud (gi\u00e0 realizzata a sud-est del centro abitato) e l'attivazione della nuova fermata, anch'essa interrata, di Andria Nord. La vecchia linea ferroviaria sar\u00e0 smantellata e lungo la stessa verranno realizzate una pista ciclabile, un'area verde e zone ludiche.\n\u00c8 fra le citt\u00e0 capoluogo non collegate dalla rete ferroviaria statale, assieme a Matera e Nuoro.\nMobilit\u00e0 urbana.\nLa citt\u00e0 dispone di una rete di 12 linee urbane, gestita dalla societ\u00e0 Servizio Autolinee Urbane (ASA).\nIl trasporto pubblico locale si compone anche di un servizio taxi.\nAmministrazione.\nCon la nascita della cosiddetta sesta provincia pugliese, formalmente istituita l'11 giugno 2004 e operativa dal 2009, Andria condivide con le vicine citt\u00e0 di Barletta e Trani lo status di capoluogo e ospita una parte degli uffici. La citt\u00e0, in particolare, \u00e8 sede legale della provincia, ospita il consiglio provinciale e la presidenza provinciale, sede dell'INPS, sede della Questura e inoltre \u00e8 sede dell'Azienda sanitaria locale Asl-BT; mentre la citt\u00e0 di Barletta \u00e8 sede della Prefettura,del comando provinciale dei Vigili del Fuoco, del Comando provinciale della Guardia di Finanza e dell'Agenzia delle Entrate; Trani ospiter\u00e0 il Comando provinciale dell'Arma dei Carabinieri.\nSport.\nLa squadra di calcio pi\u00f9 rilevante del comune \u00e8 la Fidelis Andria 2018, che ha iniziato la sua attivit\u00e0 nel 1928, cambiando numerose denominazioni. Milita in Serie C e nella sua storia ha raggiunto come massimo risultato il campionato di Serie B. L'altra societ\u00e0 calcistica della citt\u00e0 \u00e8 l'A.S.D. Polisportiva Virtus Andria militante nel campionato di Prima Categoria pugliese girone A. La squadra locale di calcio a 5 \u00e8 la A.S.D. Futsal Andria, fondata il 17 settembre 2013.\nLe squadre locali di pallavolo sono la Manzoni Sport - Pallavolo Andria, fondata nel 2003 e militante nel campionato di serie B, l'Audax Volley Andria in serie D.\nLa squadra di pallamano \u00e8 l'A.S.D. Culturale Andriasveva, fondata nel 2004.\nLa societ\u00e0 di pallacanestro attiva nel comune \u00e8 la Pallacanestro Andria, fondata nel 2017.\nPer quanto riguarda gli sport natatori, ha sede ad Andria la societ\u00e0 Planet Andria S.S.D. ARL.\nImpianti sportivi.\nIl principale stadio cittadino \u00e8 lo Stadio degli Ulivi. L'impianto ha una capienza di circa posti, dalla stagione 2013-2014 ridotti a per inagibilit\u00e0 del settore distinti, in attesa di lavori di messa in sicurezza. Costruito nel 1949, ha subito vari interventi di ammodernamento; \u00e8 munito di tabellone elettronico e tribuna coperta.\nIl secondo impianto di calcio cittadino \u00e8 il Sant'Angelo dei Ricchi, munito di tribuna coperta e pista di atletica (rimodernato di recente). La sua capienza \u00e8 di circa 1.500 spettatori seduti.\nLe altre strutture sportive sono:\nEventi sportivi.\nDal 21 luglio al 3 agosto 2003 ad Andria si \u00e8 tenuta la fase finale dell'XI FIVB World Grand Prix 2003, manifestazione sportiva di pallavolo femminile, conosciuta col nome di World League.\nA novembre si tiene l'ATP Challenger Castel del Monte, un torneo internazionale di tennis giocato su campi in cemento indoor. Fa parte dell'ATP Challenger Tour."}
{"id": "2771797", "revid": "23117", "url": "https://it.wikipedia.org/wiki?curid=2771797", "title": "Ucayali", "text": ""}
{"id": "2771799", "revid": "29512565", "url": "https://it.wikipedia.org/wiki?curid=2771799", "title": "Narbo Martius", "text": ""}
{"id": "2771801", "revid": "23117", "url": "https://it.wikipedia.org/wiki?curid=2771801", "title": "Apur\u00edmac", "text": ""}
{"id": "2771803", "revid": "1305772", "url": "https://it.wikipedia.org/wiki?curid=2771803", "title": "Aeromobili dell'Esercito Italiano", "text": "Dal 12 giugno 1993 l'Esercito Italiano dispone ufficialmente di una propria aviazione denominata AVES (AViazione dell'ESercito), unica specialit\u00e0 di Forza armata, non appartenente cio\u00e8 a nessuna Arma o Corpo dell'Esercito Italiano.\nA tutto il 2013 l'Esercito Italiano disponeva di 6 aerei e di 233 elicotteri.\nAerei da collegamento e da trasporto.\nPer le missioni di collegamento e trasporto l'AVES si avvale di due aerei ad elica: il Piaggio P180 Avanti, di fabbricazione italiana, e il Dornier Do 228, di fabbricazione tedesca.\nL'aereo Piaggio pu\u00f2 essere usato per trasportare militari (al massimo sette) o feriti (due pi\u00f9 un assistente), fino ad un massimo di 724 kg. Lo stesso vale per il Dornier, ma questo ha una pi\u00f9 grande capacit\u00e0 di carico, infatti pu\u00f2 ospitare otto militari equipaggiati o diciotto paracadutisti, sei lettighe per feriti sorvegliati da nove assistenti, e la capacit\u00e0 di carico aumenta a 1.904\u00a0kg.\nGli esemplari dei velivoli in uso a tutto il 2013 sono:\nElicotteri.\nGli elicotteri rappresentano la spina dorsale dell'AVES, che li impiega per missioni di esplorazione, scorta, supporto aereo ravvicinato, trasporto aereo tattico e ricerca e salvataggio.\nDa esplorazione e scorta.\nL'AgustaWestland AW129 (prima Agusta A129) \u00e8 l'elicottero utilizzato dall'Esercito Italiano per missioni di esplorazione e scorta; \u00e8 capace di raggiungere una velocit\u00e0 massima di 289 km/h.\nL'armamento anticarro comprende missili TOW, Stinger, Hellfire e attualmente la versione \"Delta\" \u00e8 equipaggiata con gli Spike-ER della israeliana Rafael. Completano l'armamento un cannoncino a canne rotanti M197 da 20\u00a0mm e la possibilit\u00e0 di agganciare ai piloni alari 2 pod con razzi non guidati da 70 o 81\u00a0mm e pod con mitragliatrici da 12,7\u00a0mm.\nGli elicotteri in dotazione sono:\nDa Sostegno al Combattimento.\nPer missioni di routine l'Aviazione dell'Esercito ha a disposizione cinque diversi elicotteri: il Bell 206, l'AgustaWestland AW109, il Bell AB-205, il Bell 212 e il Bell 412.\nTutti sono degli elicotteri utility, ossia multiruolo, e il loro compito \u00e8, appunto, supportare le truppe di terra in caso di bisogno con azioni di fuoco (compiute da mitragliatrici o razzi a seconda dell'elicottero), evacuare rapidamente i feriti e trasportare piccoli nuclei di soldati in luoghi predeterminati.\nGli esemplari in uso si suddividono nel seguente modo:\nDa trasporto.\nIn caso si debbano trasportare significative quantit\u00e0 di materiali o un numero di soldati superiore alla capienza massima degli elicotteri da supporto al combattimento, l'Esercito Italiano pu\u00f2 mettere in campo il Boeing CH-47 Chinook e l'NHIndustries NH90.\nIl primo pu\u00f2 trasportare, oltre ai tre membri dell'equipaggio, 32 militari equipaggiati o 24 barelle (in ogni caso il carico massimo \u00e8 di 12.254\u00a0kg), mentre il secondo pu\u00f2 ospitare venti militari equipaggiati o dodici barelle, per un carico totale non superiore a 2.500\u00a0kg.\nGli elicotteri in uso si suddividono nel seguente modo:\nAPR.\nIn servizio vi sono anche aeromobili a pilotaggio remoto."}
{"id": "2771807", "revid": "254059", "url": "https://it.wikipedia.org/wiki?curid=2771807", "title": "Gr\u00fcnes Gew\u00f6lbe", "text": "La Gr\u00fcnes Gew\u00f6lbe (Volte verdi) di Dresda, in Germania, \u00e8 un museo che, prima del furto avvenuto nel novembre 2019, conteneva la pi\u00f9 grande collezione di gioielli in Europa. La sala si trova nel Castello di Dresda.\nStoria.\nIl museo venne fondato da \"August der Starke\" (Augusto II il Forte) nel 1723 per contenere i gioielli della corona sassone che spaziano dal barocco al neoclassicismo. Il nome \u00e8 dovuto al fatto che la stanza \u00e8 dipinta di verde. Il museo \u00e8 stato riaperto dopo un lungo restauro il 1\u00ba settembre 2006 e si compone di nove sale, ciascuna delle quali ha un tema specifico a cui sono legati i gioielli esposti.\nTra i pezzi di maggior rilievo si ricordano i gioielli delle corone di Sassonia e Polonia che furono rette entrambe dagli elettori sassoni per diverso tempo oltre ad alcuni oggetti spuri provenienti da altre collezioni come ad esempio la coppa della regina Jadwiga di Polonia, risalente al XIV secolo ed appropriata illegalmente dal tesoro della corona polacca da Federico Augusto I, elettore di Sassonia.\nDurante la Seconda guerra mondiale, tre delle nove sale del museo vennero danneggiate dai bombardamenti ma per fortuna il tesoro era stato messo in salvo altrove. Le armate sovietiche, che nel 1945 invasero questa parte della Germania, sequestrarono i tesori come bottino di guerra salvo poi restituirli nel 1958 alla Repubblica Democratica Tedesca.\nIl 25 novembre 2019 il museo ha subito un furto di gioielli per una cifra stimata intorno al miliardo di euro.\nComposizione.\nL'intera collezione di gioielli comprende pi\u00f9 di 4000 pezzi, di cui 1000 sono nella \"Neues Gr\u00fcnes Gew\u00f6lbe\" e 3000 circa nell'originale e storica \"Gr\u00fcnes Gew\u00f6lbe\". A causa dello spazio, grande ma comunque limitato per tutta la collezione, ne viene mostrata solo una parte. Gran parte dei gioielli vennero realizzati dall'orafo Johann Melchior Dinglinger.\nSale.\nLe storiche Gr\u00fcnes Gew\u00f6lbe consistono di 9 sale ed una singola entrata per ognuna di esse:"}
{"id": "2771808", "revid": "28592", "url": "https://it.wikipedia.org/wiki?curid=2771808", "title": "Karalis", "text": ""}
{"id": "2771811", "revid": "986213", "url": "https://it.wikipedia.org/wiki?curid=2771811", "title": "Henri-Osvald de La Tour d'Auvergne", "text": "Noto come \"Cardinal d'Auvergne\". \nNato da nobile famiglia, era figlio di Fr\u00e9deric-Maurice de La Tour d'Auvergne e di Henriette-Fran\u00e7oise de Hohenzollern-Hechingen. Era anche nipote del Cardinale de Bouillon.\nBiografia.\nStudi\u00f2 alla Sorbona dove nel maggio del 1695 consegu\u00ec il dottorato in teologia.\nEbbe vari canonicati a Strasburgo e a Liegi e fu abate commendatario di Cluny e di varie altre abbazie.\nNel 1719 papa Clemente XI lo elesse arcivescovo di Tours, ma quando il 23 marzo 1722 fu trasferito all'arcidiocesi di Vienne, non aveva ancora ricevuto le bolle di nomina. Fu consacrato il 10 maggio di quello stesso anno, a Parigi, dal cardinale Armand-Gaston de Rohan, vescovo di Strasburgo, co-consacranti Louis de La Vergne de Tressan, vescovo di Nantes, e L\u00e9onor Goyon de Matignon, vescovo di Coutances.\nNel 1723 fu deputato all'Assemblea del Clero di cui nel 1734 diverr\u00e0 presidente; dal 1732 al 1742 fu primo elemosiniere del re di Francia.\nIl 20 dicembre 1737 papa Clemente XII lo cre\u00f2 cardinale e il 16 settembre 1740 ricevette il titolo di San Callisto.\nNello stesso anno 1740 aveva partecipato al conclave che elesse papa Benedetto XIV.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2771812", "revid": "62004", "url": "https://it.wikipedia.org/wiki?curid=2771812", "title": "Li\u00e8ge-Bastogne-Li\u00e8ge 2006", "text": ""}
{"id": "2771813", "revid": "62004", "url": "https://it.wikipedia.org/wiki?curid=2771813", "title": "Li\u00e8ge-Bastogne-Li\u00e8ge 2007", "text": ""}
{"id": "2771815", "revid": "29512882", "url": "https://it.wikipedia.org/wiki?curid=2771815", "title": "Thamugadi", "text": ""}
{"id": "2771817", "revid": "339392", "url": "https://it.wikipedia.org/wiki?curid=2771817", "title": "Hew-Cyclassics 2005", "text": ""}
{"id": "2771820", "revid": "339392", "url": "https://it.wikipedia.org/wiki?curid=2771820", "title": "Hew-Cyclassics Cup 2006", "text": ""}
{"id": "2771821", "revid": "1048993", "url": "https://it.wikipedia.org/wiki?curid=2771821", "title": "Renato Mambor", "text": "Biografia.\nProtagonista di spicco del fenomeno artistico sperimentale noto come giovane scuola di Roma sviluppatosi nella Capitale negli anni sessanta, in compagnia di nomi quali Mario Schifano, con il quale il giovane Mambor ebbe modo di sperimentare le sue prime visioni artistiche nell'appartamento di Cinecitt\u00e0.\nHa modo di far conoscere i suoi primi lavori in occasione di un premio organizzato nel 1958, destando perplessit\u00e0 a causa della peculiari caratteristiche d'avanguardia delle opere esposte, oltre che da Mambor, anche da altri suoi amici quali lo stesso Schifano, Franco Angeli, Tano Festa, Cesare Tacchi, Francesco Lo Savio e Sergio Lombardo. La sua prima esposizione ha luogo nel 1959 a Roma, alla Galleria \"L'Appia Antica\". Nel giugno dell'anno successivo vince uno dei \"Premi di incoraggiamento\" della Galleria d'Arte Moderna, per poi esporre alla Galleria La Tartaruga di Plinio De Martiis nel 1963, 1964 e negli anni successivi.\nContemporaneamente si dedica anche al cinema, iniziazione di una successiva sperimentazione fotografica, partecipando come interprete a \"La dolce vita\" di Federico Fellini e lavorando, fra gli altri, con Ugo Tognazzi, Walter Chiari, Tot\u00f2, Chet Baker, Damiano Damiani e legandosi sentimentalmente con Paola Pitagora con la quale, dopo un rapporto durato molti anni, conserver\u00e0 un forte legame di amicizia.\nDal 1975 dirige la compagnia teatrale \"Gruppo Trousse\" (nome tratto dalla scultura di metallo da lui realizzata) concentrandosi su una ricerca interiore alla sfera dell'uomo, soprattutto negli aspetti cognitivi, emotivi, nervosi. Dal 1975 al 1987 \u00e8 autore e regista di opere teatrali, e proprio nell'esperienza teatrale viene accompagnato dalla donna che diventer\u00e0 sua moglie, Patrizia Speciale. Parallelamente al campo teatrale si applica nella realizzazione di fotografie, performance, video e filmati, trascurando la pittura, cui torner\u00e0 a dedicarsi nel 1989 dopo una pausa decennale, cui seguir\u00e0 un'interruzione dovuta a problemi di salute e una successiva ripresa del percorso artistico pittorico.\nHa continuato a dipingere e ad esporre fino all'inizio di dicembre 2014, quando \u00e8 morto nella sua Roma.\nLa critica.\nNell'aprile 2012 Mambor appare sulla copertina della rivista culturale di Umberto Eco \"AlfaBeta2\" come artista del mese; oltre alla copertina illustra ogni pagina con alcune sue opere esposte alla mostra di Berlino del 2012.\nScrive Achille Bonito Oliva: \"Attratto dalla moltiplicabilit\u00e0 anonima dell'immagine, Mambor arriva alle \"campionature\" di uomini \"statistici\", avendo ridotto la matrice delle figure a timbro, per poi giungere ad illustrazioni di azioni e verbi elementari (camminare, abbracciare, asciugarsi, chiudere la porta) con conseguente riappropriazione del loro significato, dove \u00e8 l'arte a produrre un rinnovato ed innocente apprendimento elementare, ma attraverso un'esibita neutralit\u00e0 esecutiva che discende dal rifiuto di considerare l'artista come un individuo privilegiato nella societ\u00e0\".\nIl cinema.\nParallelamente all'attivit\u00e0 di pittore, partecipa come attore, ricoprendo piccole parti in alcuni film dai \"I ragazzi del Juke-Box\" del 1959, a \"Tobia al caff\u00e8\" del 2000."}
{"id": "2771826", "revid": "270833", "url": "https://it.wikipedia.org/wiki?curid=2771826", "title": "Linea Verde (seconda guerra mondiale)", "text": ""}
{"id": "2771830", "revid": "599013", "url": "https://it.wikipedia.org/wiki?curid=2771830", "title": "Aur\u00e9lien Chedjou", "text": "Statistiche.\nPresenze e reti nei club.\n\"Statistiche aggiornate al 25 febbraio 2016.\""}
{"id": "2771832", "revid": "729019", "url": "https://it.wikipedia.org/wiki?curid=2771832", "title": "PP-19 Bizon", "text": "La PP-19 Bizon \u00e8 un mitra (SMG) prodotto dalla Russia.\n\u00c8 stata sviluppata su richiesta del Ministero degli Affari Interni russo nei primi anni 1990 dalla Izhmash da un team di ingegneri guidato da Victor Kalashnikov (figlio del famoso ingegnere Mikhail Kalashnikov), insieme a Alexei Dragunov, figlio pi\u00f9 giovane di Evgeny Dragunov (creatore del fucile SVD).\nProgetto e caratteristiche.\nL'arma fu ideata da un gruppo di ingegneri che insieme ad uno dei figli di Mikhail Kalashnikov, ed il figlio pi\u00f9 giovane di Evgeny Dragunov, gli ideatori rispettivamente dell'AK-47 e del Dragunov, ed \u00e8 attualmente prodotta dalla izhmash. L'arma era ideata come carabina automatica compatta per dare la capacit\u00e0 fuoco veloce e precisa, appositamente per le forze speciali e di polizia.\nLa struttura interna e le mire provengono dalla AK-74, per circa il 60% dell'arma. Una delle caratteristiche peculiari di quest'arma \u00e8 il caricatore elicoidale d'alluminio da 64 o 53 colpi (idea ripresa dalla Calico statunitense), che permette di immagazzinare pi\u00f9 proiettili in uno spazio minore, a scapito per\u00f2 dell'affidabilit\u00e0.\nNella cultura di massa.\nL'arma \u00e8 presente nei videogiochi PUBG, Battlefield 2 e 3, (espansione), Combat Arms, Point Blank, e e , Metal Gear Solid 4, Operation 7, Warrock, Syphon Filter, ArmA II, , su Unturned dove viene chiamato Yuri, su dove viene chiamato P19, Tom Clancy's The Division, Tom Clancy's Ghost Recon Wildlands, Far Cry 3, Far Cry 4, Rules of Survival e in (nella versione A1), , e ."}
{"id": "2771839", "revid": "256896", "url": "https://it.wikipedia.org/wiki?curid=2771839", "title": "Ryuthela owadai", "text": "Ryuthela owadai \u00e8 un ragno appartenente al genere Ryuthela della famiglia Liphistiidae.\nIl nome del genere deriva dalle isole Ryukyu, arco insulare fra il Giappone e Taiwan, dove sono diffusi, e dal greco , \"thel\u00e8\", che significa \"capezzolo\", ad indicare la forma che hanno le filiere.\nIl nome proprio \u00e8 in onore dell'entomologo giapponese Mamoru Owada, del Dipartimento di zoologia del Museo di scienze naturali di Tokyo.\nCaratteristiche.\nRagno primitivo appartenente al sottordine Mesothelae: non possiede ghiandole velenifere, ma i suoi cheliceri possono infliggere morsi piuttosto dolorosi\nSpecie molto simile alla R. nishihirai, se ne distingue per la forma del \"contrategulum\" del pedipalpo maschile, la cui apofisi spinale \u00e8 pi\u00f9 corta e pi\u00f9 sottile nella R. nishihirai.\nIl \"bodylength\" (lunghezza del corpo escluse le zampe) \u00e8 di 9,1 millimetri al massimo per i maschi. Il cefalotorace \u00e8 pi\u00f9 lungo che largo e misura 4,7 millimetri nei maschi. I cheliceri hanno 11 denti per i maschi al margine anteriore delle zanne. L'opistosoma ha forma ovale, pi\u00f9 lungo che largo, le filiere mediane posteriori non sono visibili chiaramente.\nRiproduzione.\nQuesta specie ha due spermateche di forma monolobata, vicine l'una all'altra o fuse con una larga apertura, e per queste caratteristiche \u00e8 stata classificata nel Gruppo A dall'aracnologo Hirotsugu Ono insieme con R. nishihirai, R. ishigakiensis, R. sasakii, R. secundaria, e R. tanikawai.\nColorazione.\nIl cefalotorace \u00e8 di colore bruno giallognolo chiaro, il tubercolo oculare \u00e8 nero; i cheliceri sono bruno-giallognoli, le zanne bruno-rossastre. Lo sterno, le zampe e i pedipalpi sono bruno-giallognolo chiaro. L'opistosoma \u00e8 bruno-giallastro, le scleriti dorsali sono anch'esse bruno-giallognole; le scleriti ventrali sono bruno giallognole chiare e le filiere sono gialle.\nDistribuzione.\nRinvenuta nell'isola Tokashikijima, nel gruppo delle Isole Kerama, appartenente all'arcipelago delle Ryukyu."}
{"id": "2771850", "revid": "404449", "url": "https://it.wikipedia.org/wiki?curid=2771850", "title": "Monte Calvo (Santa Fiora)", "text": "Il Monte Calvo \u00e8 una montagna situata sulla sinistra dell'alta valle del Fiora, in provincia di Grosseto, tra il paese di Santa Fiora e la frazione di Selva.\nDescrizione.\nSul versante ovest del monte si sviluppa la Riserva naturale della Santissima Trinit\u00e0, cos\u00ec denominata dalla presenza del convento della Santissima Trinit\u00e0 di Selva. Dal punto di vista litologico sono presenti affioramenti della formazione calcareo-arenacea della Pietraforte mentre al margine settentrionale sono presenti argille scagliose. Le piovosit\u00e0 media annua risulta fra i 1.200 e1.400 mm e piovosit\u00e0 estiva non inferiore ai 200 mm."}
{"id": "2771854", "revid": "310575", "url": "https://it.wikipedia.org/wiki?curid=2771854", "title": "Mattrach", "text": ""}
{"id": "2771855", "revid": "76963", "url": "https://it.wikipedia.org/wiki?curid=2771855", "title": "Phil Rosen", "text": "Biografia.\nRosen, regista e direttore della fotografia, diresse 142 film tra il 1915 e il 1949. Nato in Prussia a Marienburg (attualmente Malbonk, Polonia), fu uno dei membri fondatori dell'American Society of Cinematographers (ASC). Lavor\u00f2 come direttore della fotografia in alcuni film interpretati da Theda Bara. Nel 1925, la MGM gli affid\u00f2 la regia di alcune scene da rigirare di un film di Josef von Sternberg, \"Il delizioso peccatore\".\nFu soprattutto un regista di genere: gir\u00f2 alcuni film di Charlie Chan, molti western, horror e thriller. Saltuariamente, fu anche produttore, aiuto regista e sceneggiatore.\nSi spos\u00f2 con la modella, attrice e danzatrice Joyzelle Joyner."}
{"id": "2771857", "revid": "729019", "url": "https://it.wikipedia.org/wiki?curid=2771857", "title": "SMS Budapest", "text": "La SMS \"Budapest\" \u00e8 stata una nave da battaglia classe Monarch della k.u.k. Kriegsmarine, la marina militare dell'Impero Austroungarico. Costruita nei cantieri dello Stabilimento Tecnico Triestino, fu impostata nel 1893 e varata il 7 luglio 1896, classificata come \"nave da battaglia da difesa costiera\". Dal dicembre 1912 al marzo 1913 fu comandata da Mikl\u00f3s Horthy.\nPartecip\u00f2 alla prima guerra mondiale dai porti dell'Adriatico. Alla fine del mese di agosto 1915 appoggi\u00f2 gli sbarchi austriaci a Traste, nella zona di Cattaro. Nell'agosto 1917 insieme alla sorella SMS \"Wien\" venne assegnata a Trieste ed il 6 novembre successivo attacc\u00f2 la batteria costiera di Cortellazzo.\nIl 9 dicembre 1917 la nave fu attaccata con la sua gemella Wien nel porto di Trieste da MAS italiani; il MAS 9 al comando di Luigi Rizzo affond\u00f2 la Wien, mentre i siluri del MAS 13 di Ferrarini mancarono la Budapest centrando la banchina.\nLa nave sopravvisse al conflitto e venne destinata alla Royal Navy, che la rifiut\u00f2. Venne demolita in Italia nel 1920."}
{"id": "2771864", "revid": "2118580", "url": "https://it.wikipedia.org/wiki?curid=2771864", "title": "Coppa J.League 2003", "text": "La J.League Cup 2003 (o Coppa Yamazaki Nabisco 2003), la Coppa di Lega nipponica di calcio, venne vinta dall'Urawa Red Diamonds.\nA questa competizione hanno preso parte tutte le squadre di J.League 1. I Kashima Antlers e lo Shimizu S-Pulse accedono direttamente ai quarti a causa della qualificazione alla fase a gironi dell'AFC Champions League. Dalla fase a gironi accedono ai quarti le prime di ogni gruppo e le seconde del gruppo A e B."}
{"id": "2771873", "revid": "287204", "url": "https://it.wikipedia.org/wiki?curid=2771873", "title": "Hasel\u00fcnne", "text": "Hasel\u00fcnne \u00e8 una citt\u00e0 di 12.840 abitanti della Bassa Sassonia, in Germania.\nAppartiene al circondario (\"Landkreis\") dell'Emsland (targa EL)."}
{"id": "2771878", "revid": "964", "url": "https://it.wikipedia.org/wiki?curid=2771878", "title": "Ameny Aamu", "text": ""}
{"id": "2771879", "revid": "110157", "url": "https://it.wikipedia.org/wiki?curid=2771879", "title": "Freren", "text": "Freren \u00e8 una citt\u00e0 di 5.113 abitanti della Bassa Sassonia, in Germania.\nAppartiene al circondario (\"Landkreis\") dell'Emsland (targa EL) ed \u00e8 parte della comunit\u00e0 amministrativa (\"Samtgemeinde\") di Freren."}
{"id": "2771882", "revid": "256896", "url": "https://it.wikipedia.org/wiki?curid=2771882", "title": "Ryuthela tanikawai", "text": "Ryuthela tanikawai \u00e8 un ragno appartenente al genere Ryuthela della famiglia Liphistiidae.\nIl nome del genere deriva dalle isole Ryukyu, arco insulare fra il Giappone e Taiwan, dove sono diffusi, e dal greco , \"thel\u00e8\", che significa \"capezzolo\", ad indicare la forma che hanno le filiere.\nIl nome proprio \u00e8 in onore dell'aracnologo giapponese Akio Tanikawa.\nCaratteristiche.\nRagno primitivo appartenente al sottordine Mesothelae: non possiede ghiandole velenifere, ma i suoi cheliceri possono infliggere morsi piuttosto dolorosi\nSpecie molto simile alla R. ishigakiensis, se ne distingue soprattutto per alcune caratteristiche dei genitali femminili: la spermateca della R. tanikawai \u00e8 pi\u00f9 larga di quella della R. ishigakiensis ed \u00e8 ricoperta da tubercoli piuttosto sviluppati.\nIl \"bodylenght\" (lunghezza del corpo escluse le zampe) \u00e8 di 11,9 millimetri al massimo per le femmine. Il cefalotorace \u00e8 pi\u00f9 lungo che largo e misura 5 millimetri nelle femmine. I cheliceri hanno 14 denti per le femmine al margine anteriore delle zanne. L'opistosoma ha forma ovale, pi\u00f9 lungo che largo, le filiere mediane posteriori sono ridotte, completamente fuse, con 7 \"setae\".\nRiproduzione.\nQuesta specie ha due spermateche di forma monolobata, vicine l'una all'altra o fuse con una larga apertura, e per queste caratteristiche \u00e8 stata classificata nel Gruppo A dall'aracnologo Hirotsugu Ono insieme con R. nishihirai, R. ishigakiensis, R. owadai, R. secundaria, e R. sasakii.\nColorazione.\nIl cefalotorace \u00e8 di colore bruno giallognolo, il tubercolo oculare \u00e8 nero; i cheliceri sono bruno-giallognoli, ventralmente rossastri, le zanne bruno-rossicce. Lo sterno, le zampe e i pedipalpi sono bruno-giallognolo. L'opistosoma \u00e8 bruno-grigiastro chiaro, le scleriti dorsali sono beige screziate di marrone; le scleriti ventrali sono bruno giallognole chiare e le filiere sono giallo chiare.\nDistribuzione.\nRinvenuta nell'isola Iriomotejima, appartenente all'arcipelago delle Ryukyu."}
{"id": "2771883", "revid": "1543377", "url": "https://it.wikipedia.org/wiki?curid=2771883", "title": "Temporale di neve", "text": "In meteorologia il temporale di neve \u00e8 un fenomeno atmosferico che consiste in una precipitazione nevosa di tipo temporalesco accompagnata da fulmini. Il fenomeno, da non confondere con la grandine, \u00e8 estremamente raro in quanto pu\u00f2 avvenire con una combinazione di fattori che difficilmente si verificano contemporaneamente. Il temporale di neve \u00e8 infatti rarissimo in Europa meridionale, dove la stagione dei temporali solitamente \u00e8 l'estate, mentre \u00e8 pi\u00f9 probabile negli Stati Uniti.\nFormazione.\nIl temporale di neve si verifica dal contrasto fra le correnti di aria fredda dell'atmosfera con quelle miti-umide del suolo, o pi\u00f9 in generale fra diversi strati dell'atmosfera caratterizzati da temperature diverse, dove almeno in uno di questi la temperatura \u00e8 sufficientemente bassa da produrre precipitazioni nevose. L'effetto dello scontro \u00e8 una forte precipitazione al suolo in breve tempo. All'interno delle nubi si sviluppano forti correnti convettive che possono produrre tuoni e fulmini caratterizzando quindi il fenomeno temporalesco in atto.\nTuoni e fulmini.\nTuoni e lampi nel corso di una nevicata sono rari, ma non completamente assenti. I temporali con tuoni e fulmini, infatti, sono un fenomeno atmosferico che si manifesta per lo pi\u00f9 nei mesi estivi, in primavera o in autunno. In inverno invece sono rare le condizioni alla base della loro formazione, che corrispondono a forti correnti convettive dovute ad una forte differenza di temperatura fra diverse correnti di aria. Durante la stagione fredda, il Sole rimane pi\u00f9 basso all'orizzonte e le giornate sono pi\u00f9 corte; in questo modo il suolo di norma non si scalda abbastanza da creare nell'atmosfera sovrastante le condizioni di instabilit\u00e0 necessarie per lo sviluppo dei temporali.\nPu\u00f2 accadere per\u00f2 che si produca instabilit\u00e0 atmosferica se arriva aria molto fredda dalle aree polari. Questa, incontrando l'aria pi\u00f9 calda che si trova, per esempio, a sud delle Alpi la innalza di quota. Si creano cos\u00ec cumulonembi con forti correnti verticali e si pu\u00f2 innescare un temporale con neve al posto della pioggia se la temperatura del suolo \u00e8 comunque abbastanza prossima allo zero da permetterlo.\nFrequenza e diffusione.\nI temporali di neve, corredati da lampi e tuoni, sono pi\u00f9 frequenti nei paesi del Nord Europa e in alcune aree degli Stati Uniti e del Giappone, aree esposte alle discese di aria fredda polare, e si verificano pi\u00f9 facilmente in tardo autunno e ad inizio primavera. \u00c8 difficile assistervi; non solo perch\u00e9 sono rari, ma anche perch\u00e9 la neve attutisce i tuoni, che quindi non si sentono a grandi distanze dal punto in cui scaturisce il fulmine.\nIn Italia temporali di neve sono piuttosto rari e si verificano solitamente sulle coste o in mare aperto dallo scontro fra l'aria calda-umida del mare e l'aria fredda in arrivo dal nord, anche se occasionalmente possono verificarsi anche nell'appennino e nella pianura padana."}
{"id": "2771892", "revid": "767487", "url": "https://it.wikipedia.org/wiki?curid=2771892", "title": "Sigismondo Caula", "text": "Biografia.\nFiglio del nobile Sebastiano Medici Caula, fu allievo di Jean Boulanger assieme a Tommaso Costa; studi\u00f2 a Venezia le opere dei maggiori pittori locali come Tiziano, Tintoretto e Paolo Veronese, da cui trasse l'utilizzo forte del colore. \nRitornato a Modena dipinse nella chiesa di San Carlo il gran quadro \"Il contagio degli Israeliti\", che aveva grande forza espressiva ed originalit\u00e0. Altra opera dell'epoca migliore di quest'artista \u00e8 \"Il martirio di Sant'ignazio\", reso con grande verit\u00e0 e maestria d'arte. Tuttavia le sue ultime opere sono considerate inferiori a quelle concepite in giovent\u00f9. Oltre a vari dipinti, si trovano a Modena anche disegni, gessi e stucchi. Nel 1681-1682, oper\u00f2 nel Santuario di Fiorano, dove affresc\u00f2 la cupola. \nSigismondo Caula collabor\u00f2 con Marcantonio Chiarini, che dipingeva vedute architettoniche, quadrature e paesaggi, inserendo in esse le figure.\nTenne anche scuola, da cui usc\u00ec Francesco Monti. \nFu protagonista assieme a Francesco Stringa nel panorama pittorico estense del XVII-XVIII secolo."}
{"id": "2771900", "revid": "697352", "url": "https://it.wikipedia.org/wiki?curid=2771900", "title": "Mose", "text": ""}
{"id": "2771901", "revid": "155634", "url": "https://it.wikipedia.org/wiki?curid=2771901", "title": "Australian Open 1994 - Singolare maschile", "text": "Jim Courier era il detentore del titolo.\nPete Sampras ha battuto in finale Todd Martin 7-6(4) 6-4 6-4."}
{"id": "2771902", "revid": "155634", "url": "https://it.wikipedia.org/wiki?curid=2771902", "title": "Serie A1 1995-1996 (rugby a 15)", "text": "La serie A1 1995-96 fu il 66\u00ba campionato nazionale italiano di rugby a 15 di prima divisione.\n dopo l'estemporanea riduzione a 10 della stagione precedente in coincidenza della in programma in maggio in Sudafrica.\nIl campionato ripropose lo stesso tema dei precedenti, con e a dominare la scena in attesa di affrontarsi nell'ultimo atto di finale: le due squadre chiusero a pari punti con 20 vittorie e 2 sconfitte ciascuna, e le due compagini appaiate al terzo posto, il e l', terminarono a 17 punti dalle due battistrada, le quali superarono entrambe i 930 punti segnati.\nA ulteriore indice del dominio della coppia Milano-Treviso sul resto del torneo, e dell'ampiezza delle vittorie da essi riportate nella stagione regolare (rilevante un 128-14 del Treviso al nella terzultima giornata) si segnala che, a parte le due capilista, altre due sole squadre riportarono un saldo positivo punti fatti-sub\u00ecti: il citato San Don\u00e0 (+1) e il (+15); l'Amatori Catania, terzo in classifica grazie al risultato combinato negli incontri diretti con San Don\u00e0, riport\u00f2 un saldo negativo di 111 punti, perfino pi\u00f9 ampio di quello di (-78 punti) che fu la prima delle non qualificate ai \"playoff\".\nLa finale, disputatasi allo Stadio Mario Battaglini di Rovigo davanti a spettatori, quasi tutti trevigiani, vide la vittoria del Milan al termine di un incontro rocambolesco in cui Treviso si lasci\u00f2 sfuggire l'occasione di battere per la prima volta i rivali, di nuovo insieme per la quarta gara-scudetto in sei stagioni: a un primo tempo nervoso e in cui un Milan indisciplinato pag\u00f2 pegno subendo l'espulsione del pilone Franco Properzi (che, singolarmente, due anni dopo si trasfer\u00ec a Treviso e l\u00ec vinse altri quattro scudetti) e la chiusura in svantaggio per 9-17, fece riscontro una ripresa in cui Diego Dom\u00ednguez, l'unico che nella prima frazione aveva tenuto i milanesi in partita, negli ultimi 15' marc\u00f2 9 punti e ispir\u00f2 la meta di Marcello Cuttitta, con cui la squadra ribalt\u00f2 il punteggio in 23-17 e and\u00f2 a battere il Benetton per la quarta volta in quattro finali, e vincendo nella circostanza il suo diciottesimo e ultimo scudetto.\nIn quella stagione l'European Rugby Cup istitu\u00ec una nuova competizione, cadetta della Heineken Cup, la Challenge Cup, alla cui prima edizione fu ammessa una squadra italiana; essendo le due finaliste destinate alla Heineken Cup, per determinare la terza squadra fu disputata eccezionalmente una finale per il terzo posto tra le due semifinaliste sconfitte, San Don\u00e0 e : quest'ultima vinse l'incontro e si qualific\u00f2 per la Challenge Cup.\nA retrocedere in serie A2 furono e .\nFormula.\nAi \"playoff\" accedettero 10 squadre, le prime otto classificate di A1 e le prime due di A2; la settima e l'ottava di A1 dovettero affrontare in gara unica in casa propria un turno preliminare di spareggio contro, rispettivamente, la seconda e la prima di A1.\nGli accoppiamenti dei quarti di finale videro la prima di A1 contro la vincente della partita di spareggio dell'ottava di A1 contro la seconda di A2; la seconda di A1 contro la vincente dello spareggio settima A1-prima A2, e a seguire la terza di A1 contro la sesta, e la quarta contro la quinta.\nTutte le gare avvennero con il meccanismo di andata e ritorno, con la partita di andata in casa della squadra peggio classificata nella stagione regolare.\nLe perdenti le successive semifinali si incontrarono per stabilire la terza classificata da qualificare per l'European Challenge Cup, le vincenti si affrontarono per la finale-scudetto, in gara unica.\nLe ultime due classificate della stagione regolare retrocedettero in serie A2."}
{"id": "2771903", "revid": "110157", "url": "https://it.wikipedia.org/wiki?curid=2771903", "title": "Emsb\u00fcren", "text": "Emsb\u00fcren \u00e8 un comune di 9.886 abitanti della Bassa Sassonia, in Germania.\nAppartiene al circondario (\"Landkreis\") dell'Emsland (targa EL)."}
{"id": "2771908", "revid": "287204", "url": "https://it.wikipedia.org/wiki?curid=2771908", "title": "Geeste", "text": "Geeste \u00e8 un comune di 11.337 abitanti della Bassa Sassonia, in Germania.\nAppartiene al circondario (\"Landkreis\") dell'Emsland (targa EL)."}
{"id": "2771911", "revid": "287204", "url": "https://it.wikipedia.org/wiki?curid=2771911", "title": "Rhede (Bassa Sassonia)", "text": "Rhede \u00e8 un comune di 4.261 abitanti della Bassa Sassonia, in Germania.\nAppartiene al circondario (\"Landkreis\") dell'Emsland (targa EL)."}
{"id": "2771914", "revid": "287204", "url": "https://it.wikipedia.org/wiki?curid=2771914", "title": "Salzbergen", "text": "Salzbergen \u00e8 un comune di 7.590 abitanti della Bassa Sassonia, in Germania.\nAppartiene al circondario (\"Landkreis\") dell'Emsland (targa EL)."}
{"id": "2771915", "revid": "15756", "url": "https://it.wikipedia.org/wiki?curid=2771915", "title": "Museo del maiale", "text": "Il Museo del maiale \u00e8 sito a Carpineto Sinello in provincia di Chieti.\nIl museo \u00e8 sito nei locali adiacenti al castello ducale in via Salita Castello ed \u00e8 suddiviso in cinque sezioni disposte su tre livelli che occupano una superficie di circa 1000 m2:\nInoltre c'\u00e8 un'area degustazioni ove \u00e8 possibile acquistare dei prodotti suini, inoltre:\nAttualmente, causa interventi straordinari di messa in sicurezza, il museo del maiale \u00e8 chiuso al pubblico"}
{"id": "2771924", "revid": "110157", "url": "https://it.wikipedia.org/wiki?curid=2771924", "title": "Twist (Germania)", "text": "Twist \u00e8 un comune di 9.621 abitanti della Bassa Sassonia, in Germania.\nAppartiene al circondario (\"Landkreis\") dell'Emsland (targa EL)."}
{"id": "2771928", "revid": "599013", "url": "https://it.wikipedia.org/wiki?curid=2771928", "title": "Kenny Gregory", "text": ""}
{"id": "2771931", "revid": "767487", "url": "https://it.wikipedia.org/wiki?curid=2771931", "title": "Il fango verde", "text": "Il fango verde (\"The Green Slime\") \u00e8 un film del 1968 diretto da Kinji Fukasaku.\nTrama.\nUn gruppo di astronauti \u00e8 impegnato nella missione di distruggere un asteroide gigante in rotta di collisione con la Terra. Partiti dalla stazione orbitale terrestre chiamata \"Gamma 3\", atterrano sull'asteroide e impiantano le cariche esplosive, e intanto uno degli astronauti nota sul suolo una strana melma verde che pulsa. Finito il lavoro, gli astronauti risalgono sull'astronave che riparte; il pianeta viene distrutto e ritornano alla stazione.Purtroppo uno di loro ha inavvertitamente trasportato a bordo della stazione un grumo di melma verde, rimasto attaccato alla tuta spaziale. Per effetto dell'energia elettrica presente, la melma inizia a ribollire e a crescere, divenendo una inquietante schiuma dalla quale nascono mostri tentacolati con un solo occhio, che lanciano scariche elettriche mortali. L'equipaggio cerca di combattere i mostri con le armi laser in dotazione, ma scoprono che i mostri si nutrono dell'energia dei raggi, moltiplicandosi ancor pi\u00f9 in fretta, poich\u00e9 dal sangue delle ferite nascono nuove creature. I mostri sopraffanno la stazione, ma l'equipaggio continua a combattere per salvare la Terra.\nProduzione.\nProdotto nel 1968 da Walter Manley e Ivan Reiner per la MGM. Fu girato in Giappone con attori prevalentemente americani della B Movie, fra i quali Robert Horton nella parte del Comandante, e Richard Jaeckel come Vice-Comandante, mentre l'attrice italiana Luciana Paluzzi, meglio conosciuta come la \"femme fatale\" in \"Agente 007 - Thunderball (Operazione tuono)\" (1965), imperson\u00f2 la Dott.ssa Lisa Benson.\nI due produttori, Manley e Reiner, avevano prodotto una serie di film di fantascienza diretti da Antonio Margheriti, \"I criminali della galassia\" (1965), \"I diafanoidi vengono da Marte\" (1966), \"Il pianeta errante\" (1966) e \"La morte viene dal pianeta Aytin\" (1967), tutti ambientati su una stazione spaziale chiamata Gamma Uno (la serie fu denominata \"Ciclo di Gamma Uno\"). Visto il successo riscontrato decisero di rendere \"Il fango verde\" quasi una quinta voce non ufficiale della serie chiamando la stazione spaziale \"Gamma 3\" e realizzandola con un design simile a quello dei film di Margheriti.\nLa versione giapponese usc\u00ec il 19 dicembre 1968, col titolo \"Gamma 3: Operation Outer Space\". Questa versione \u00e8 pi\u00f9 corta di 13 minuti, rispetto alla versione USA, uscita nel maggio del 1969, assieme alla versione italiana.\nInfluenza culturale.\nIl film \u00e8 citato come fonte di ispirazione da Tom Wham per il suo gioco da tavolo \"The Awful Green Things from Outer Space\"."}
{"id": "2771932", "revid": "767487", "url": "https://it.wikipedia.org/wiki?curid=2771932", "title": "L'antro della morte", "text": "L'antro della morte (\"The Two Gun Man\" o \"Two Gun Man\") \u00e8 un film del 1931 diretto da Philip Rosen (o Phil Rosen).\nTrama.\nFra aspri contrasti, che riguardano dei pascoli, in una piccola cittadina, lo sceriffo federale Ken Maynard agisce da cittadino non rivelando la propria posizione, battendosi per ci\u00f2 in cui crede giusto.\nProduzione.\nIl film venne prodotto dalla Tiffany Productions. Si trattava del filone dei B-movie western dell'epoca, che lanci\u00f2 uno dei pochi attori che emerse fra i tanti: Ken Maynard\nDistribuzione.\nDistribuito dalla Tiffany Productions nel 1931 e nella riedizione del 1938 da Amity Pictures. La prima edizione in VHS fu della Grapevine Video, quella in DVD Alpha Video Distributors nel 2006.\nData di uscita.\nIl film venne chiamato \"L'antro della morte\" in Italia e \"Two's Company\" in Inghilterra."}
{"id": "2771938", "revid": "628767", "url": "https://it.wikipedia.org/wiki?curid=2771938", "title": "Ozama", "text": "Il fiume Ozama \u00e8 un fiume della Repubblica Dominicana. Nasce nella Loma Siete Cabezas, possiede un bacino di 2.686 chilometri quadrati e sfocia nel mar dei Caraibi, presso la citt\u00e0 di Santo Domingo, dopo un percorso di circa 148\u00a0km.\nNei pressi della foce divide la capitale dominicana in due comuni: Santo Domingo e Santo Domingo Este.\nInquinamento.\n \u00c8 anche uno dei fiumi dominicani con maggiore portata.\nBoyan Slat e la sua organizzazione \nThe Ocean Cleanup sta ripulendo il fiume con un'imbarcazione all'avanguardia, creata per la navigazione dei corsi d'acqua."}
{"id": "2771948", "revid": "23117", "url": "https://it.wikipedia.org/wiki?curid=2771948", "title": "Vilcashuam\u00e1n", "text": ""}
{"id": "2771950", "revid": "574302", "url": "https://it.wikipedia.org/wiki?curid=2771950", "title": "Sudan ai Giochi olimpici", "text": "Il Sudan ha partecipato per la prima volta ai Giochi olimpici nel 1960.\nGli atleti sudanesi hanno vinto una medaglia ai Giochi olimpici estivi, con Ismail Ahmed Ismail, mentre non hanno mai partecipato ai Giochi olimpici invernali.\nIl Comitato Olimpico Sudanese, creato nel 1956, venne riconosciuto dal CIO nel 1959."}
{"id": "2771951", "revid": "62004", "url": "https://it.wikipedia.org/wiki?curid=2771951", "title": "Sidermec (ciclismo)", "text": ""}
{"id": "2771952", "revid": "1718925", "url": "https://it.wikipedia.org/wiki?curid=2771952", "title": "Centrale termoelettrica di Turbigo", "text": "La centrale termoelettrica di Turbigo \u00e8 una centrale termoelettrica di propriet\u00e0 Iren con una potenza totale di 850\u00a0MW. Si trova a Turbigo, in provincia di Milano. Attualmente \u00e8 in Funzione solo la sezione 4.\nLa storia.\nIl primo gruppo della vecchia centrale di Turbigo ponente da 35\u00a0MW \u00e8 entrato in servizio nel 1928.\nNel 1937 \u00e8 entrata in servizio la prima linea europea a 220\u00a0kV, la Isarco-Torino, che faceva capo alla sottostazione di Turbigo.\nNegli anni sessanta, smantellato il vecchio impianto, sono stati installati un gruppo da 70\u00a0MW e uno da 75\u00a0MW che sono entrati in servizio rispettivamente nel 1960 e nel 1964.\nCon la costituzione dell'Enel venivano realizzate le seguenti sezioni: nel 1967 \u00e8 entrato in servizio un gruppo da 250\u00a0MW e nel 1970 sono entrate in funzione altre 3 unit\u00e0, una da 320\u00a0MW e due da 330\u00a0MW.\nIl Ministero dell'Industria, su richiesta dell'Enel, con i decreti 30-06-1990 e 28-10-1993 aveva autorizzato gli interventi di ripotenziamento e di adeguamento ambientale. A ciascun gruppo vapore era stata associata una sezione turbogas da 125\u00a0MW.\nA fine 2005 Edipower \u00e8 stata autorizzata alla riqualificazione ambientale dell'impianto con trasformazione in ciclo combinato delle sezioni 2 e 4.\nIl progetto di riqualificazione prevede 2 fasi articolate come sotto descritto: Fase I:\nFase II\nLa Fase 1 \u00e8 in via di ultimazione e il modulo 4 sta terminando la fase di commissioning.\nLe attivit\u00e0 preliminari di cantierizzazione sulla Sezione 2 relativa alla Fase 2 sono iniziate a giugno 2008. \nNel 2013 la societ\u00e0 Iren acquisisce l'impianto in seguito all'uscita dalla societ\u00e0 Edipower.\nCaratteristiche.\nLa centrale occupa un'area di 56 ettari situata sulla sponda destra del Naviglio Grande, nel Nord-Ovest della Lombardia, nei territori dei Comuni di Turbigo e di Robecchetto con Induno, in provincia di Milano.\n\u00c8 attualmente costituita da 3 sezioni termoelettriche convenzionali funzionanti a olio/gas in esercizio (sezioni 1,2,3) e da un modulo (modulo 4) a ciclo combinato funzionante a gas. Le potenze delle sezioni/modulo sono:\nLa centrale \u00e8 collegata alla rete elettrica nazionale a 380\u00a0kV tramite una stazione elettrica in blindato. \nAnalisi tecnica sezioni 1, 2, 3.\nGeneratori di vapore.\nTurbina a vapore.\nLa turbina trasforma l'energia termica posseduta dal vapore prodotto dalla caldaia in energia meccanica che si rende disponibile sotto forma di coppia motrice all'albero della macchina. La turbina \u00e8 costituita da stadi di alta, media e bassa pressione e pone in rotazione l'alternatore. Il vapore dopo aver attraversato la turbina viene scaricato al condensatore. La potenza nominale continua risulta:\nAlternatore.\nL'alternatore trasforma l'energia meccanica delle turbine in energia elettrica. Nelle sezioni a vapore la tensione nominale varia tra i 15\u00a0kV e i 20 kV. Il raffreddamento \u00e8 a circolazione forzata di acqua e di idrogeno.\nCondensatore.\nIl condensatore utilizza l'acqua prelevata dal Naviglio Grande per condensare il vapore scaricato dalla turbina a vapore.\nAnalisi tecnica del gruppo 4 (ciclo combinato).\nTG (turbogas).\nLe due turbine a gas impiegate nel ciclo combinato sono di potenza unitaria di circa 270\u00a0MWe. Ognuna comprende il compressore d'aria assiale che provvede alla fornitura dell'aria comburente necessaria per la combustione e per il raffreddamento delle parti calde della macchina. I combustori sono del tipo a basso sviluppo di NOx per contenere le emissioni entro i limiti imposti dalla normativa vigente. L'energia termica fornita dalla combustione viene trasformata in energia meccanica nella turbina a gas e successivamente in energia elettrica attraverso l'alternatore accoppiato. I gas di combustione in uscita dalle turbine a gas vengono inviati ai GVR, dove cedono calore per la produzione di vapore, e successivamente scaricati al camino.\nGVR.\nI Generatori di Vapore a Recupero sono scambiatori di calore a superficie che, recuperando l'energia termica esistente nei gas di scarico dei TG, producono il vapore necessario ad azionare la Turbina a Vapore.\nTurbina a vapore.\nI principali dati tecnici sono:\nAlternatori.\nI due alternatori accoppiati ai turbogas sono del tipo trifase, raffreddati ad aria in ciclo chiuso. Il terzo alternatore (accoppiato alla turbina a vapore) \u00e8 del tipo trifase con raffreddamento misto (atmosfera di idrogeno in ciclo chiuso + raffreddamento ad acqua deionizzata in ciclo chiuso per gli avvolgimenti statorici).\nTrasformatori principali.\nCiascun alternatore \u00e8 rigidamente collegato al proprio trasformatore elevatore che innalzer\u00e0 la tensione fino a 380\u00a0kV onde permettere l'immissione dell'energia elettrica prodotta sulla rete di trasporto nazionale.\nCondensatore.\nIl condensatore \u00e8 del tipo a superficie, con tubi orizzontali a semplice passaggio, attraversati dall'acqua del Naviglio Grande. Il vapore scaricato dagli stadi di bassa pressione della turbina, lambendo i tubi, si condensa trasformandosi in acqua, che si raccoglie nel pozzo caldo e, ripreso dalle pompe di estrazione, \u00e8 reinviato, previo trattamento fisico-chimico, ai GVR.\nCombustibili.\nIl combustibile utilizzato nella centrale \u00e8 esclusivamente il gas naturale, approvvigionato mediante metanodotto.\nTutela ambientale.\nLa centrale \u00e8 dotata dei seguenti sistemi di contenimento delle emissioni in atmosfera:\nLe emissioni in atmosfera di ossidi di azoto (NOx), biossido di zolfo (SO2), polveri e monossido di carbonio (CO) vengono controllate e registrate in continuo tramite un Sistema di Monitoraggio Emissioni (SME); i valori misurati sono trasmessi ogni semestre all'autorit\u00e0 di controllo.\nLe immissioni al suolo di biossido di zolfo (SO2) e di ossidi di azoto (NOx) sono rilevate da una rete di rilevamento della qualit\u00e0 dell'aria (RRQA) costituita da cinque postazioni di misura situate nei comuni di Turbigo, Castano Primo, Cuggiono, Galliate e Robecchetto con Induno. Le apparecchiature di rilevamento sono state ulteriormente implementate nell'ambito del Progetto di Riqualificazione. Le postazioni di Turbigo, di Castano Primo e Robecchetto sono dotate anche di analizzatori polveri totali. I dati raccolti sono resi disponibili in lettura all'autorit\u00e0 di controllo.\nLe acque reflue di centrale (acide/alcaline e oleose) sono trattate da appositi impianti (ITAR, Impianto Trattamento Acque Reflue e vasche di disoleazione), i cui scarichi sono controllati in continuo. Le acque biologiche sono conferite direttamente alla fogna comunale.\nIn generale, tutte le attivit\u00e0 che hanno o possono generare un'interazione con l'ambiente sono gestite in modo conforme alla vigente normativa ambientale e secondo le migliori tecniche disponibili.\nLa centrale adotta un sistema di gestione ambientale che ha ottenuto la certificazione secondo la norma UNI EN ISO 14001 nel mese di settembre 2000.\nPer promuovere il miglioramento continuo delle prestazioni ambientali, nonch\u00e9 l'informazione al pubblico, la centrale ha inoltre aderito volontariamente al sistema comunitario di ecogestione e audit denominato \"EMAS\", ottenendone la registrazione n\u00b0 I-000051 il 21 marzo 2001."}
{"id": "2771953", "revid": "1924342", "url": "https://it.wikipedia.org/wiki?curid=2771953", "title": "Leave Me Alone (I'm Lonely)", "text": "Leave Me Alone (I'm Lonely) \u00e8 un brano musicale scritto da Pink e Butch Walker, estratto come sesto singolo dal quarto album della cantante, \"I'm Not Dead\". In Regno Unito \u00e8 stato pubblicato il 12 marzo 2007 in formato digitale, mentre in Australia e alcuni paesi europei \u00e8 stato pubblicato il 28 aprile 2007 in un CD.\nIl singolo esord\u00ec il 10 marzo 2007 nella Official Singles Chart alla posizione 60 e dopo tre settimane raggiunse la 34; in Australia, il brano debutt\u00f2 alla posizione 11 e sal\u00ec fino alla posizione 5, mentre in Nuova Zelanda venne certificato oro il 5 ottobre 2008 per aver venduto oltre copie.\nVideo musicale.\nIl video musicale \u00e8 composto da spezzoni con le performance di Pink tratte dall'I'm Not Dead Tour. Oltre a riprendere scene delle performance di questo brano, il clip riproduce anche le interpretazioni di \"Stupid Girls\", \"Fingers\", \"The One That Got Away\" e \"U + Ur Hand\"."}
{"id": "2771954", "revid": "767487", "url": "https://it.wikipedia.org/wiki?curid=2771954", "title": "I banditi del fiume rosso", "text": "I banditi del fiume rosso (\"Alias the Bad Man\") \u00e8 un film del 1931 diretto da Philip Rosen (o Phil Rosen).\nProduzione.\nIl film fu prodotto dalla Tiffany Productions. Il materiale pubblicitario del film riporta che le riprese in esterni furono girate nelle Vasquez Rocks nella Angeles National Forest.\nDistribuzione.\nIl copyright del film, richiesto dalla Tiffany Productions of California, Inc., fu registrato il 3 agosto 1931 con il numero LP2373."}
{"id": "2771956", "revid": "1086846", "url": "https://it.wikipedia.org/wiki?curid=2771956", "title": "Modena Football Club 2003-2004", "text": "Questa voce raccoglie le informazioni relative alle competizioni ufficiali disputate dal Modena Football Club nella stagione 2003-2004.\nStagione.\nDopo la salvezza del precedente torneo, per la stagione 2003-04 il Modena fu allenato da Malesani. Nelle prime giornate di campionato la squadra ottenne 3 vittorie consecutive, sorpassando addirittura l'Inter e trovandosi in zona Uefa. In seguito scese per\u00f2 di varie posizioni, finendo nella parte destra della classifica. Sostituito Malesani con Bellotto, gli emiliani mancarono la salvezza all'ultima giornata perdendo con la Lazio.\nStatistiche di squadra.\n\"Statistiche aggiornate al 16 maggio 2004\"."}
{"id": "2771960", "revid": "92723", "url": "https://it.wikipedia.org/wiki?curid=2771960", "title": "Anatolij Dem&quot;janenko", "text": "Cresciuto nel Dnipro, dopo un solo anno \u00e8 acquistato dalla Dinamo Kiev: resta alle dipendenze di Lobanovs'kyj per dodici anni tra club e Nazionale sovietica, dov'\u00e8 titolare inamovibile, andando a totalizzare 80 presenze e 6 gol tra il 1981 e il 1990, giocando tre Mondiali (1982, 1986 e 1990) e l'Europeo 1988 perso in finale contro i Paesi Bassi. Nel 1991 tenta l'avventura all'esterno, prima in Germania, poi in Polonia, infine, nel 1993 torna a Kiev e chiude la carriera a 34 anni, dopo aver vinto 14 titoli nazionali tra Unione Sovietica e Ucraina, la Coppa delle Coppe 1985-1986 vinta da capitano e venendo nominato sia calciatore ucraino sia calciatore sovietico dell'anno nel 1985 (era stato gi\u00e0 nominato giocatore ucraino del 1982). Inoltre, \u00e8 stato candidato al Pallone d'oro nel 1985 (ventinovesimo) e nel 1988 (tredicesimo). Subito dopo aver finito la carriera calcistica, inizia quella d'allenatore: per pi\u00f9 d'un decennio resta nello staff tecnico della Dinamo Kiev, prendendo le redini della squadra nel 2005: in tre anni porta a casa cinque titoli, tra cui il campionato 2006. Nel 2012 s'impone nella Coppa dell'AFC con il .\nCaratteristiche tecniche.\nEra un terzino moderno o un esterno di centrocampo sinistro, che poteva giocare anche a destra, veloce e con spiccate doti difensive.\nCarriera.\nGiocatore.\nComincia la sua carriera di calciatore come allievo della scuola calcio Dnipro-75 nella citt\u00e0 natale di Dnipropetrovs'k. Fu inserito nella squadra locale del Dnipro Dnipropetrovs'k militante nella Soviet Top League nella stagione 1975. Fece il suo debutto con la prima squadra nel 1978, anno in cui gioc\u00f2 20 partite segnando un gol.\nNel 1988 ci sono delle richieste per lui da parte dell'Oxford United, club all'epoca militante nella massima divisione inglese, ma il sovietico resta a Kiev. Si trasferir\u00e0 soltanto nel 1991.\nFu il capitano della per lungo tempo e un prolifico centrocampista esterno, capace di coprire tutta la fascia. Nel 2000 fu votato come terzo miglior giocatore ucraino del secolo dietro nel sondaggio indetto dalla rivista ucraina \"The Ukrainsky Futbol weekly\", dietro Andrij \u0160ev\u010denko e Oleh Blochin. Dem\"janenko \u00e8 il quarto giocatore con pi\u00f9 presenze nella storia della nazionale di calcio dell'Unione Sovietica, disputando anche tre mondiali.\nAllenatore.\nAnatolij Dem\"janenko cominci\u00f2 la sua carriera di allenatore nel FC CSKA Kiev nel 1993. Entr\u00f2 a far parte dello staff della nel 1994. Fino al 2005 \u00e8 stato all'interno dello staff tecnico della squadra, diventandone poi allenatore a tutti gli effetti. Con la Dynamo Kiev vinse un campionato d'Ucraina e una coppa di lega. Si dimise dopo una serie di sconfitte nella stagione 2007-08.\nNel gennaio 2008 Dem\"janenko diventa allenatore del Neftchi Baku in Azerbaigian, succedendo a Vlastimil Petr\u017eela. Demyanenko ha scritto la storia in Azerbaijan, portando il Neftchi ad essere la prima squadra a raggiungere il terzo turno preliminare di coppa UEFA. Fu comunque esonerato dopo le prime due sconfitte in campionato."}
{"id": "2771962", "revid": "599013", "url": "https://it.wikipedia.org/wiki?curid=2771962", "title": "Chad Deering", "text": "Con la nazionale USA ha partecipato al campionato mondiale di calcio in Francia nel 1998."}
{"id": "2771971", "revid": "729019", "url": "https://it.wikipedia.org/wiki?curid=2771971", "title": "Borgo fortificato di Policorvo", "text": "Il borgo fortificato di Policorvo \u00e8 sito in contrada Policorvo presso Casalanguida in Provincia di Chieti.\nDescrizione.\nVilla pre-napoleonica corrispondente all'attuale omonima frazione, consistente in un borgo fortificato con chiesa. Nell'anno 1036 \u00e8 menzionato come castello di Pesucurulo. Anche la chiesa di Sancta Maria ad Sinellum ivi eretta, diruta dopo il XVI sec., deve essere antica (forse citata gi\u00e0 nel IX sec.). Non si ha traccia di questo castello in epoca angioina. Noto in precedenza come Policorno, tassato per la prima volta nel 1443-7, viene nel 1468 associato a Carpineto. Disabitato, riemerge nel 1561 come Villa di Carpineto ed \u00e8 numerato anche nel 1595 e nel 1648. Il borgo attuale risale al XIV-XV secolo con modifiche nel XVII secolo e nel XIX secolo. L'impianto consta di un palazzo fortificato principale, di forma quadrata con annesso cortile, di cui sono andate distrutte le garitte angolari, con una cerchia di mura a scarpa su cui sono state poi costruite case coloniche. Il borgo, che comprende la chiesa di Santa Vittoria, ad aula unica, pass\u00f2 di mano diverse volte, a partire dalla famiglia degli Accorciamuro nel 1476, fino ad arrivare alla famiglia Antonini che nel 1674 lo cedette alla famiglia dei Baroni Cauli di Torrebruna; questi nel 1702 ottennero l'intestazione del feudo, chiamandosi da allora Baroni Cauli di Policorvo. Gli edifici sono in pietra calcarea ed arenaria."}
{"id": "2771977", "revid": "13261", "url": "https://it.wikipedia.org/wiki?curid=2771977", "title": "HuffPost", "text": "HuffPost (noto fino al 2016 come The Huffington Post) \u00e8 un blog e aggregatore statunitense fondato nel 2005 da Arianna Huffington, Kenneth Lerer, Jonah Peretti e Andrew Breitbart, e in breve tempo diventato uno dei siti pi\u00f9 seguiti del mondo, nel 2011 numero uno della classifica Technorati, che vanta una media di interventi pari a circa un milione al mese e tremila blogger permanenti reclutati tra personaggi politici e dell'informazione.\nTra le varie versioni locali figura anche quella in lingua italiana, edita in collaborazione con il gruppo GEDI.\nCaratteristiche.\nPer la scelta dei titoli degli articoli, il sito utilizza un sistema per il quale ne vengono visualizzate due diverse versioni contemporaneamente, e dopo qualche minuto di sperimentazione, il sistema sceglie quello che ha attirato pi\u00f9 visitatori: un metodo definito \u00abdevilishly brilliant\u00bb (\"diabolicamente brillante\") dal \"Nieman Journalism Lab\".\nA partire dal 2008 sono state attivate versioni locali del sito, con \"HuffPost Chicago\", \"HuffPost New York\", \"HuffPost Denver\" e \"HuffPost Los Angeles\". Tra le personalit\u00e0 che hanno firmato articoli per l'\"Huffington Post\" vi sono Barack Obama, Hillary Clinton, Michael Moore, Madonna, Larry David, Nora Ephron e Nancy Pelosi.\nSuccesso e localizzazioni.\nNel dicembre 2009 il \"Los Angeles Times\" ha analizzato il successo del sito, che \u00e8 arrivato a 9 milioni di visitatori unici al mese, un incremento del 27% rispetto all'anno precedente, gli introiti pubblicitari del 2009 si attesterebbero tra i 12 e i 16 milioni di dollari, mentre i dipendenti, oltre ai blogger volontari, sono passati da 49 a 89.\nNel mondo.\nDopo il successo riscontrato negli USA l'Huffington Post si espande al di fuori dei confini statunitensi aprendo edizioni localizzate in Canada (maggio 2011, in francese e inglese), Gran Bretagna (luglio 2011), Francia (gennaio 2012), Spagna (giugno 2012), Italia (settembre 2012), Giappone (maggio 2013), Maghreb (giugno 2013, in lingua francese, per Tunisia, Marocco e Algeria), Germania (ottobre 2013), Brasile (gennaio 2014) e Corea del Sud (febbraio 2014) \u00c8 prevista una localizzazione per l'India.\nIn Italia.\nL'edizione italiana di \"The Huffington Post\" ha debuttato il 25 settembre 2012, proponendo tra l'altro un'intervista a Silvio Berlusconi. L'annuncio dell'uscita in Italia era stato dato a maggio. Seguendo la pratica gi\u00e0 avviata con le edizioni francese e spagnola e secondo le indicazioni della fondatrice Arianna Huffington, anche la versione italiana ha abbandonato l'articolo inglese \u00abThe\u00bb in favore dell'articolo italiano \u00abL'\u00bb, per cui il nome ufficiale della testata \u00e8 \"L'Huffington Post\". L'articolo conserva la grafica del logo del Gruppo Editoriale L'Espresso, a sottolineare la stretta collaborazione tra i due gruppi editoriali nella versione italiana.\nRealizzata in collaborazione tra l'Huffington Post Mediagroup e il Gruppo Editoriale L'Espresso, la versione italiana ha avuto come direttore la giornalista Lucia Annunziata fino a febbraio 2020, conduttrice del programma \"Mezz'ora in pi\u00f9\" su Rai 3. Occupa la carica di vicedirettore Gianni Del Vecchio.\nLa redazione \u00e8 composta da 15 giornalisti. I blogger chiamati a partecipare all'edizione italiana (50 alla partenza) sono noti esponenti del mondo politico, giornalistico, dell'economia e dell'arte in generale, oltre a molti altri meno famosi: figurano diversi sindacalisti appartenenti alla FIOM, il giornalista Antonio Di Bella, il giornalista Paolo Ruffini, l'ex Presidente del Consiglio Matteo Renzi e il personaggio televisivo Geppi Cucciari.\nDal maggio 2017 anche l'edizione italiana ha modificato la testata in \"HuffPost\", la stessa dell'edizione statunitense. Nello stesso periodo, dal Gruppo Editoriale L'Espresso nasce GEDI, che diventa il nuovo editore della testata giornalistica. In settembre, in occasione del quinto compleanno della testata, sono state effettuate nuove nomine: Gianni Del Vecchio \u00e8 passato da vicedirettore a condirettore, mentre Carlo Renda \u00e8 stato nominato vicedirettore e Alessandro De Angelis vicedirettore \"ad personam\".\nIl 21 gennaio 2020 Lucia Annunziata lascia la direzione di Huffpost. Dal 23 aprile 2020 il direttore \u00e8 Mattia Feltri.\nIl 3 giugno 2021 GEDI annuncia l'acquisizione della quota del 51% detenuta da BuzzFeed, diventando cos\u00ec unico azionista.\nRiconoscimenti.\nIl sito ha ricevuto i Webby Award 2006 e 2008 come miglior blog di politica, ed \u00e8 stato classificato come blog pi\u00f9 potente nel mondo dall'\"Observer\" nel 2008, e nominato secondo nella classifica dei 25 migliori blog del 2009 dal \"Time\".\nLa cofondatrice Arianna Huffington \u00e8, secondo \"Forbes\", la dodicesima donna pi\u00f9 influente nei media del 2009, mentre \u00e8 42\u00aa secondo il \"Guardian\". Il blogger dell'\"Huffington\" Bennett Kelley \u00e8 stato insignito del Los Angeles Press Club's 2007 Southern California Journalism Award for Online Commentary.\nCritiche.\nNel mese di aprile 2011 \"Huffington Post\" \u00e8 stato citato in giudizio per milioni di dollari di danni presso la corte di giustizia statunitense, distretto di New York, da parte di migliaia di blogger non retribuiti per i loro contributi."}
{"id": "2771979", "revid": "1086846", "url": "https://it.wikipedia.org/wiki?curid=2771979", "title": "Modena Football Club 2002-2003", "text": "Questa voce raccoglie le informazioni riguardanti il Modena Football Club nelle competizioni ufficiali della stagione 2002-2003.\nStagione.\nIl primo campionato in A del Modena dopo trentotto anni, si chiuse con il raggiungimento della salvezza: decisiva fu la classifica avulsa che premi\u00f2 i gialloblu, lasciando Atalanta e Reggina a giocarsi lo spareggio. Il 22 settembre, alla terza giornata di campionato, gli emiliani inflissero un memorabile 2-1 alla Roma (all'Olimpico) dopo essere passati in svantaggio. I tifosi \"Canarini\" sono stati tra i pi\u00f9 numerosi in trasferta durante l'intero campionato, con il picco della partita a Bologna (oltre diecimila modenesi al seguito).\nMaglie e sponsor.\nIl fornitore di materiale tecnico per la stagione 2002-2003 fu Erre\u00e0, mentre lo sponsor ufficiale fu Immergas.\nOrganigramma societario.\nArea direttiva\nArea tecnica\nArea sanitaria"}
{"id": "2771984", "revid": "599013", "url": "https://it.wikipedia.org/wiki?curid=2771984", "title": "Richie Baker", "text": ""}
{"id": "2771987", "revid": "298229", "url": "https://it.wikipedia.org/wiki?curid=2771987", "title": "ESwatini ai Giochi olimpici", "text": "L'eSwatini, fino al 2018 noto come Swaziland, ha partecipato per la prima volta ai Giochi olimpici nel 1972.\nGli atleti swazilandesi non hanno mai vinto medaglie ai Giochi olimpici estivi; hanno partecipato una sola volta ai Giochi olimpici invernali.\nL'Associazione Olimpica e dei Giochi del Commonwealth dell'eSwatini, creata nel 1971, venne riconosciuta dal CIO nel 1972."}
{"id": "2771988", "revid": "124475822", "url": "https://it.wikipedia.org/wiki?curid=2771988", "title": "Guglielmo Federico di Nassau-Dietz", "text": "Biografia.\nVita familiare.\nGuglielmo Federico era il secondo figlio di Ernesto Casimiro di Nassau-Dietz e di Sofia Edvige di Brunswick-L\u00fcneburg. Il 2 maggio 1652, a Kleve, egli spos\u00f2 Albertina Agnese d'Orange, quinta figlia di Federico Enrico, principe d'Orange, e di Amalia di Solms-Braunfels; insieme ebbero tre figli:\nIl fatto che sua moglie fosse solo la quinta figlia di Federico Enrico e che essi si sposarono dopo la morte del padre di lei avrebbe in seguito assunto uno speciale significato nella disputa che sarebbe seguita circa l'eredit\u00e0 del titolo di Principe d'Orange alla morte di Guglielmo III d'Inghilterra, avvenuta nel 1702. Federico Enrico, nel suo testamento, aveva inserito una clausola che, nel caso si fosse estinta la sua linea di discendenza maschile, e questo avvenne con Guglielmo III, il titolo sarebbe stato ereditato dal discendente maschio della figlia maggiore Luisa Enrichetta. Questa precisazione sarebbe stata di per s\u00e9 inutile, ma Guglielmo III aveva invece specificato nel suo testamento che l'eredit\u00e0 doveva spettare ai discendenti di Guglielmo Federico. Questa situazione port\u00f2 ad un conflitto testamentario, con il risultato che entrambi i contendenti assunsero il titolo nobiliare e divisero l'eredit\u00e0 materiale.\nLo stesso Guglielmo Federico aveva d'altronde un passato dinastico altrettanto complicato; egli era un discendente di Giovanni VI, conte di Nassau-Dillenburg, fratello minore di Guglielmo \"il Taciturno\", antenato di sua moglie Albertina Agnese. Alla morte di Giovanni VI nel 1606 la sua eredit\u00e0 venne suddivisa tra i cinque figli, uno dei quali era il padre di Guglielmo Federico, Ernesto Casimiro, che ricevette il titolo di Conte di Nassau-Dietz. Il titolo venne ereditato inizialmente dal fratello maggiore di Guglielmo Federico, Enrico Casimiro I, che nel 1620 era succeduto tra l'altro al padre nella carica di statolder di Frisia, Groninga e Drenthe.\nCarriera.\nLa condizione di secondogenito non sembrava destinare Guglielmo Federico alla carriera che infine segu\u00ec; egli studi\u00f2 all'Universit\u00e0 di Leida e di Groninga, e successivamente entr\u00f2 a fare parte dell'esercito della Repubblica delle Sette Province Unite, come i suoi antenati maschi e suo fratello. In questa veste egli fu un compagno di quelli che in un futuro sarebbero diventati suo suocero e cognato, Guglielmo II, principe d'Orange. Il fratello maggiore di Guglielmo Federico mor\u00ec in combattimento nel 1640 nei pressi di Hulst e, dal momento che questi era celibe e senza figli, Guglielmo Federico ne eredit\u00f2 i titoli.\nComunque, dal momento che l'ufficio di statolder non era ancora ereditario, Guglielmo Federico riusc\u00ec a essere nominato solamente in Frisia; lo statolderato di Groninga e Drenthe and\u00f2 invece a Federico Enrico, non senza una battaglia tra di lui e Guglielmo Federico. Dopo la morte di Federico Enrico nel 1647, il figlio Guglielmo II gli succedette come statolder in queste due provincie; nel 1650 egli mor\u00ec, appena una settimana prima della nascita del figlio Guglielmo III, cosicch\u00e9 Guglielmo Federico riusc\u00ec ad ottenere lo statolderato di Groninga e Drenthe.\nAll'epoca egli avrebbe potuto ottenere anche la carica di statolder nelle altre cinque province (Olanda, Zelanda, Utrecht, Gheldria e Overijssel), dopotutto lo statolderato era un incarico elettivo. Il ramo principale della famiglia di Nassau avrebbe potuto avanzare delle pretese alla carica, ma dal momento che il pretendente era un infante, queste rivendicazioni non venivano prese in seria considerazione; ciononostante, per evitare dispute con la vedova e la madre di Guglielmo II d'Orange, Guglielmo Federico non peror\u00f2 le proprie pretese, ma si offr\u00ec di agire nella veste di statolder luogotenente nelle cinque province, finch\u00e9 il piccolo Guglielmo III non fosse diventato adulto.\nIl ragazzo avrebbe potuto essere condotto ad accettare l'offerta, non fosse stato per gli eventi che avevano preceduto la morte di Guglielmo II; egli aveva infatti organizzato un \"golpe\" militare contro gli Stati Generali d'Olanda nel corso di una disputa sulla politica militare. Guglielmo Federico gioc\u00f2 un ruolo chiave nella questione, guidando il tentativo di conquista della citt\u00e0 di Amsterdam nell'agosto 1650; l'assedio non and\u00f2 a buon fine e il colpo di Stato fall\u00ec. In seguito, alla morte di Guglielmo II, i reggenti d'Olanda colsero l'occasione per riportare lo \"status quo\" alla situazione precedente e decisero cos\u00ec di lasciare vacante la carica di statolder nella loro provincia, cos\u00ec come nelle altre in cui Guglielmo II era stato statolder, inaugurando cos\u00ec il Primo Periodo Senza Statolder. A causa del suo ruolo nel \"coup d'\u00e9tat\" Guglielmo Federico venne considerato politicamente inaccettabile, sia personalmente che in vece di Guglielmo III.\nLa carica di statolder era un ufficio provinciale; a livello federale, Guglielmo II aveva ricoperto la posizione di capitano generale dell'Unione, come il padre e lo zio prima di lui. Guglielmo Federico sarebbe stato in linea di successione anche per questo incarico, essendo egli stesso uno statolder come proprio diritto, non fosse stato per le stesse questioni politiche che gli avevano precluso la funzione di statolder in Olanda. Anche in questo caso egli si offr\u00ec come luogotenente capitano generale (funzione che il Duca di Marlborough avrebbe svolto dopo il 1702), ma nuovamente i reggenti decisero di lasciare la carica vacante; Guglielmo Federico non riusc\u00ec nemmeno ad ottenere la carica di comandante in capo (feldmaresciallo), che and\u00f2 ad un nobile olandese.\nGuglielmo Federico cerc\u00f2 di agire come il capo \"de facto\" della fazione orangista, in opposizione con il partito degli Stati del Gran Pensionario Johan de Witt e lo zio Cornelis de Graeff, ma venne sconfitto e messo in scacco da De Witt ad ogni sua mossa. Il fatto che i membri del ramo primogenito della famiglia fossero sospettosi nei riguardi delle sue ambizioni resero la sua posizione ancora pi\u00f9 difficile, anche dopo il suo matrimonio all'interno del ramo principale.\nCiononostante, al di fuori dei Paesi Bassi le sue ambizioni incontrarono maggiori successi; nel 1654 il suo titolo comitale venne elevato a quello di principe imperiale (\"Reichsf\u00fcrst\") dall'imperatore Ferdinando III. All'interno dell'Impero questo gli diede maggior prestigio, che, comunque, non si tradusse in un uguale avanzamento nella Repubblica.\nPer un momento, negli ultimi anni 1650, sembr\u00f2 che Guglielmo Federico avesse delle opportunit\u00e0 di diventare comandante in capo, come parte di un compromesso politico proposto da De Witt, ma il tutto si risolse in un nulla di fatto. Solamente durante l'invasione di Bernhard von Galen nel corso della seconda guerra anglo-olandese, che minacci\u00f2 le sue province di Groninga e Frisia, egli venne incaricato di un comando sul campo di battaglia; egli riport\u00f2 un successo nella riconquista della fortezza strategica di Deilerschans, ma poco dopo, il 31 ottobre 1664, egli mor\u00ec in un incidente, causato dallo scoppio accidentale di una pistola.\nPrima della sua morte era riuscito a persuadere gli Stati Generali di Frisia che il figlio Enrico Casimiro II, appena settenne nel 1664, gli sarebbe succeduto nella carica di statolder; l'assemblea mantenne la parola accettando la reggenza della madre del bambino. Nel 1675 lo statolderato in Frisia venne reso ereditario."}
{"id": "2771989", "revid": "599013", "url": "https://it.wikipedia.org/wiki?curid=2771989", "title": "Damir Stojak", "text": "Carriera.\nInizia la sua esperienza tra i professionisti in patria, vestendo le maglie del Vojvodina e del Be\u010dej; \u00e8 soprattutto con la squadra della sua citt\u00e0 natale che si mette in mostra come realizzatore prolifico.\nNel gennaio del 1998 approda al Napoli dove non riesce a ripetere le prestazioni effettuate nei Balcani. Nella sua breve esperienza partenopea \u00e8 stato soprannominato il \"boia biondo\".\nSeguono, nella sua carriera, esperienze a Francoforte, Lugano, Nitra, ancora Napoli, Aalst e Vis\u00e9."}
{"id": "2771997", "revid": "287204", "url": "https://it.wikipedia.org/wiki?curid=2771997", "title": "Strage della caserma di Anghiari", "text": "La strage della caserma di Anghiari fu un eccidio causato dall'esplosione di una bomba piazzata nei pressi della Caserma dei Carabinieri di Anghiari da truppe naziste in ritirata. La detonazione avvenne il 18 agosto 1944, causando l'uccisione di tre Carabinieri e dodici civili e il ferimento grave di altri due militari.\nLa caserma fu minata entro il 29 luglio 1944, data della liberazione di Anghiari dall'occupazione nazifascista. Alcuni ipotizzano che i Tedeschi avessero piazzato il tritolo pensando che l'edificio sarebbe stato utilizzato dal comando inglese. Invece, al momento dello scoppio (alle 10,30 della mattina del 18 agosto), nella caserma si trovavano cinque Carabinieri, la donna delle pulizie e quattro fermati. Di essi si salvarono, pur riportando serie lesioni, solo due militari. Altre sette persone morirono nel crollo di un edificio attiguo alla caserma.\nLe vittime.\nI quindici deceduti furono il maresciallo Adamo Capulzini (n. 1899), il vice brigadiere Saverio Faraone (1909), il carabiniere Girolamo Fiorini (1907), Teresa Pieracci (1886), il partigiano Pasquale Meoni (1912), Probo Palombini (1886) con i figli Roberto (1927) e Arnaldo (1930), Mafalda Iolanda Leucalitti (1935), Elena Bartolomei (1894), Dante Giuseppe Meoni (1905), Ida Salleolini (1868), Maria Giuseppa Locci (1874), Teresa Socali (1904) e Marietta Inci (1885).\nIn un breve rapporto, datato 30 agosto 1944, il Comandante Generale dell'Arma dei Carabinieri Taddeo Orlando parla di 16 morti. Ci sarebbe stato anche un soldato italiano non identificato, del quale per\u00f2 nessuno ha mai trovato traccia."}
{"id": "2772001", "revid": "253269", "url": "https://it.wikipedia.org/wiki?curid=2772001", "title": "Blanche Sweet", "text": "Gli inizi.\nNata in una famiglia di teatranti ed attori di vaudeville, entr\u00f2 giovanissima nel mondo dello spettacolo. Nel 1909 inizi\u00f2 a lavorare per la Biograph, messa sotto contratto dal regista D. W. Griffith. Gi\u00e0 nel 1910 era diventata una rivale per Mary Pickford, che a sua volta aveva iniziato a lavorare per Griffith l'anno prima; il risultato della situazione fu che la Pickford inizi\u00f2 a lavorare anche per altre compagnie, lasciando definitivamente la Biograph nel 1913.\nIl successo.\nBlanche Sweet \u00e8 famosa per i ruoli di donna energica e indipendente da lei interpretati, in contrasto con l'ideale di femminilit\u00e0 vulnerabile e spesso fragile di Griffith. Dopo alcuni ruoli da protagonista, il film che rappresent\u00f2 una svolta per la sua carriera fu il thriller diretto da Griffith \"The Lonedale Operator\" (1911). Nel 1913 interpret\u00f2 il primo lungometraggio di Griffith, \"Giuditta di Betulia\". L'anno seguente il regista, che inizialmente voleva affidarle la parte di Elsie Stoneman nel suo celebre \"La nascita di una nazione\", decise invece di assegnarla a Lillian Gish, che era pi\u00f9 vecchia di lei di due anni. Blanche Sweet decise cos\u00ec di separare la propria carriera da quella di Griffith, accettando un contratto con la Paramount (che allora si chiamava Famous Players-Lasky), che le offriva una paga pi\u00f9 alta di quanto la precedente compagnia potesse offrirle.\nLa Sweet continu\u00f2 la propria carriera per tutti gli anni dieci, interpretando numerosi ruoli da protagonista e rimanendo una delle attrici pi\u00f9 popolari. Comparve spesso nelle pellicole di Cecil B. DeMille e Marshall Neilan e venne riconosciuta dalla critica del tempo come una delle migliori attrici dell'epoca del muto. Durante il periodo della collaborazione con Neilan i due ebbero una relazione che port\u00f2 il regista a divorziare dalla precedente moglie, l'attrice Gertrude Bambrick. La Sweet e Neilan si sposarono nel 1922. L'unione fin\u00ec nel 1929 e l'attrice accus\u00f2 Neilan di essere un fedifrago impenitente.\nLa carriera di Blanche Sweet prosper\u00f2 anche negli anni venti. Partecip\u00f2 tra le altre pellicole anche alla prima trasposizione cinematografica di \"Anna Christie\" (1923); il film \u00e8 degno d'interesse anche per essere stata la prima pellicola a portare sullo schermo un lavoro teatrale di Eugene O'Neill. Negli anni seguenti interpret\u00f2 \"Tess of the D'Urbervilles\" e \"The Sporting Venus\", entrambi diretti da Neilan. Inizi\u00f2 quindi una nuova fase della sua carriera quando divent\u00f2 una delle pi\u00f9 grandi stelle della neonata MGM.\nIl cinema sonoro.\nFiniti i \"ruggenti anni venti\", con l'avvento del cinema sonoro la carriera della Sweet and\u00f2 declinando. Gir\u00f2 solo tre film parlati, tra cui \"Show Girl in Hollywood\" (1930), per la cui interpretazione venne lodata dalla critica, prima di ritirarsi dagli schermi e sposare nel 1935 l'attore teatrale Raymond Hackett. La coppia rimase unita fino alla morte di lui, sopraggiunta nel 1958.\nBlanche Sweet continu\u00f2 a lavorare per la radio e interpret\u00f2 ruoli secondari sui palcoscenici di Broadway. Alla fine, quando anche quelle porte si chiusero, prese un impiego in un grande magazzino di Los Angeles. Verso la fine degli anni sessanta, il suo lavoro venne riscoperto e studiosi di storia del cinema la invitarono in Europa per darle i riconoscimenti che meritava.\nMor\u00ec a New York nel 1986, colpita da un ictus all'et\u00e0 di 90 anni."}
{"id": "2772005", "revid": "372624", "url": "https://it.wikipedia.org/wiki?curid=2772005", "title": "Carlo Grande (scrittore)", "text": "Collabora con varie testate, da \"D La Repubblica delle donne\" a \"Diario\" e \"L'Indice\", occupandosi di cultura e ambiente, ecologia. Gi\u00e0 direttore responsabile della rivista di Italia Nostra, prima associazione ambientalista nata in Italia, collabora con la scuola Holden. Ha esordito nel 2000 con i racconti \"I cattivi elementi\" (Fernandel), menzione speciale ai Premi \"Stresa\" ed \"Elsa Morante\" e Premio Cocito-Mont\u00e0 d'Alba. Con il romanzo storico \"La via dei Lupi\" (Ponte alle Grazie 2002, Tea 2006), storia vera di un ribelle del Trecento, ha vinto il premio Grinzane Civilt\u00e0 della Montagna e il Premio San Vidal a Venezia. Nel 2004 \u00e8 uscito il romanzo \"La cavalcata selvaggia\" (Ponte alle Grazie, ripubblicato nei tascabili Tea nel 2009), nel 2006 \"Padri. Avventure di maschi perplessi\". \"Terre alte. Il libro della montagna\" (Ponte alle Grazie), \u00e8 uscito nel 2008. Nello stesso anno ha partecipato al Festival della Mente di Sarzana. \nCon Fredo Valla, regista e sceneggiatore candidato nel 2008 al David di Donatello, e con Barbara Allemand, ha scritto la sceneggiatura del suo primo romanzo, \"La via dei lupi\".\nSul sito della Stampa ha curato un blog dedicato alla creativit\u00e0: www.lastampa.it/grande\nPubblicazioni e attivit\u00e0.\nIn preparazione"}
{"id": "2772012", "revid": "219355", "url": "https://it.wikipedia.org/wiki?curid=2772012", "title": "Scarica auto-sostenuta di Townsend", "text": ""}
{"id": "2772013", "revid": "219355", "url": "https://it.wikipedia.org/wiki?curid=2772013", "title": "Scarica autosostenuta di Townsend", "text": ""}
{"id": "2772015", "revid": "287204", "url": "https://it.wikipedia.org/wiki?curid=2772015", "title": "Olympiaschwimmhalle", "text": "L'Olympiaschwimmhalle (in italiano piscina olimpica) \u00e8 una piscina situata nel parco olimpico a Monaco di Baviera.L'architetto G\u00fcnter Behnisch. Nel 1972 qui ebbero luogo i Giochi della XX Olimpiade che videro Mark Spitz vincere 7 medaglie d'oro.\nLa piscina possedeva al tempo 9000 posti spettatori. Oggi sono stati ridotti a 1500."}
{"id": "2772016", "revid": "287204", "url": "https://it.wikipedia.org/wiki?curid=2772016", "title": "Fossa delle Ryukyu", "text": ""}
{"id": "2772018", "revid": "599013", "url": "https://it.wikipedia.org/wiki?curid=2772018", "title": "Jonathan Kerner", "text": ""}
{"id": "2772020", "revid": "574302", "url": "https://it.wikipedia.org/wiki?curid=2772020", "title": "Tanzania ai Giochi olimpici", "text": "La Tanzania ha partecipato per la prima volta ai Giochi olimpici nel 1964.\nGli atleti tanzaniani hanno vinto due medaglie ai Giochi olimpici estivi, mentre non hanno mai partecipato ai Giochi olimpici invernali.\nIl Comitato Olimpico Tanzaniano venne creato e riconosciuto dal CIO nel 1968."}
{"id": "2772021", "revid": "1543377", "url": "https://it.wikipedia.org/wiki?curid=2772021", "title": "Glossopteris", "text": "La glossopteride (gen. Glossopteris) \u00e8 una pianta estinta, appartenente alle pteridospermatofite. Visse tra il Permiano inferiore e il Triassico inferiore (270 - 230 milioni di anni fa) e i suoi resti, rinvenuti in India, Australia, Africa meridionale, Madagascar, Sudamerica e Antartide, sono stati fondamentali come prova per la teoria della deriva dei continenti.\nStoria.\nLe Glossopteridales si svilupparono nell'emisfero meridionale all'inizio del Permiano e si estinsero nel corso della grande estinzione di massa alla fine dello stesso periodo.\nNel periodo del loro massimo sviluppo, queste piante divennero l'elemento dominante della flora nell'emisfero meridionale, prima di scomparire in quasi tutti i luoghi durante la grande estinzione di massa che determin\u00f2 la fine del Permiano, circa 250 milioni di anni fa.\nNella sola India sono stati ritrovati pi\u00f9 di 70 fossili di questo genere di piante. Altre sono state trovate in Sud America, Australia, Africa, Madagascar e in Antartide.\nLa Glossopteris era sostanzialmente ristretta alle latitudini medio-alte del Gondwana nel corso del Permiano e diede un importante contributo ai vasti depositi carboniferi che si formarono in questo periodo nei continenti dell'emisfero meridionale.\nTassonomia.\nDopo la sua scoperta negli anni del 1820, fu per lungo tempo considerata una felce. In seguito fu assegnata alle Gimnosperme e inclusa nella divisione delle Pteridospermatophyta.\nDescrizione.\nA lungo ritenuta una pianta cespugliosa, \"Glossopteris\" era in realt\u00e0 una forma arborescente che raggiungeva un'altezza di circa sei, sette metri. Alcuni fossili, per\u00f2, fanno pensare che \"Glossopteris\" potesse raggiungere un'altezza di circa 30 metri. Il fusto poteva raggiungere un diametro di circa 50 centimetri, e il legno era molto simile a quello delle gimnosperme, in particolare delle Araucariaceae. I tronchi fossili recano molto chiaramente le impronte degli anelli di crescita.\nLe foglie della glossopteride erano molto particolari e si rinvengono piuttosto frequentemente come fossili. La loro forma era lanceolata, molto allungata, simile a una lingua. Il nome infatti deriva dal greco antico (gl\u1e53ssa, 'lingua') e (pteris, 'felce'), indicando cio\u00e8 una felce con foglie a forma di lingua. La lunghezza delle foglie andava da 2 a oltre 30 cm.\nLe nervature erano molto tipiche, mente gli stomi erano presenti sulla superficie inferiore delle foglie. \nI semi erano portati su un solo lato di strutture variamente ramificate o fuse, mentre i microsporangi che contenevano il polline erano raggruppati alla fine di sottili filamenti. \nGli organi che producevano i semi e il polline erano parzialmente fusi alle foglie.\nImportanza dei fossili.\nL'ampia diffusione di questa pianta ha caratterizzato tutti i continenti meridionali alla fine del Paleozoico. All'epoca, tutti questi continenti erano riuniti in un'unica massa continentale, il supercontinente Gondwana. La flora di questa massa di terraferma \u00e8 anche conosciuta come \u201cflora a \"Glossopteris\"\u201d, dal nome della sua forma pi\u00f9 tipica. Gli studiosi hanno notato che la distribuzione dei resti fossili di \"Glossopteris\" corrisponde perfettamente con le masse terrestri che allora componevano il Gondwana. Un altro genere tipico di questa flora era \"Gangamopteris\".\nHabitat.\n\"Glossopteris\" e \"Gangamopteris\" facevano parte di un tipo di flora molto meno variegata rispetto a quella dei continenti settentrionali, probabile testimonianza di un clima pi\u00f9 secco e rigido. In ogni caso, sembra che molte zone in cui cresceva \"Glossopteris\" fossero occupate da pianure temperate o caldo-umide con suoli molto umidi, simili a quelli dove prospera il moderno cipresso calvo."}
{"id": "2772023", "revid": "6923", "url": "https://it.wikipedia.org/wiki?curid=2772023", "title": "Ancona Calcio 2003-2004", "text": "Questa voce raccoglie le informazioni riguardanti l'Ancona Calcio nelle competizioni ufficiali della stagione 2003-2004.\nStagione.\nDopo la promozione, valsa il ritorno in Serie A ad un decennio dall'unica presenza, la societ\u00e0 ingaggi\u00f2 Leonardo Menichini per la panchina. Il tecnico fu per\u00f2 esonerato dopo appena 4 incontri di campionato, nei quali i dorici avevano conquistato un solo punto. La carica di allenatore venne quindi affidata a Nedo Sonetti, sconfitto in casa dall'Udinese e dalla Juventus. Nel girone di andata, la squadra anconetana ottenne altri 4 pareggi: dopo 17 giornate, si ritrov\u00f2 ultima con 6 punti in classifica.\nMalgrado un massiccio investimento sul mercato invernale (che vide - tra gli altri - l'acquisto di Mario Jardel) la situazione era ormai compromessa, tanto che all'inizio del girone di ritorno (dopo un 5-0 incassato dal Milan) Sonetti fu sostituito da Galeone. Giunse anche l'attaccante Cristian Bucchi, ritornato a calcare i campi dopo un temporaneo stop causato dalla morte della fidanzata. Il terzo allenatore non riusc\u00ec ancora a centrare il primo successo, con la squadra che alla 27\u00aa giornata contava ben 21 knock-out (record negativo nella storia del massimo campionato). Un'ulteriore disfatta, per mano della Sampdoria, comport\u00f2 la matematica retrocessione gi\u00e0 ad aprile, con sei giornate d'anticipo. Ormai condannata alla Serie B la compagine marchigiana reag\u00ec trovando le prime vittorie ai danni di Bologna ed Empoli, per un risultato che sarebbe poi costato la caduta agli stessi toscani. I biancorossi, ultimi con il primato poco invidiabile di soli 13 punti, non poterono iscriversi al successivo torneo cadetto per inadempienze economiche. Il presidente Pieroni, dopo essersi dimesso, fu arrestato per truffa aggravata: dichiarato il fallimento, il club dovette ripartire dalla C2. Altrettanto da record fu il numero di giocatori passati dall'Ancona, ben 55 in tutta la stagione.\nMaglie e sponsor.\nIl fornitore di materiale tecnico per la stagione 2003-2004 fu Le Coq Sportif, mentre come sponsor ufficiale venne riconfermato Banca Marche.\nLa prima maglia \u00e8 interamente rossa, fatta esclusione per il colletto bianco e le strisce bianche su entrambe le maniche. I pantaloncini e i calzettoni sono rossi, come per le maglie degli anni passati. La seconda maglia \u00e8 bianca e ha lo stesso motivo della prima, solo che le strisce sono rosse. La terza maglia \u00e8 blu scuro, con motivi bianchi su colletto, maniche e sui fianchi. La prima maglia del portiere \u00e8 interamente nera, con strisce bianche, mentre una variante prevede la casacca del portiere color viola con motivi neri e bianchi sul colletto, con pantaloncini e calzettoni neri.\nOrganigramma societario.\nArea direttiva\nArea tecnica\nArea sanitaria\nStatistiche.\nStatistiche di squadra.\n\"Statistiche aggiornate al 16 maggio 2004\".\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "2772027", "revid": "729019", "url": "https://it.wikipedia.org/wiki?curid=2772027", "title": "Color Line", "text": "La Color Line \u00e8 una compagnia di navigazione norvegese, attiva su collegamenti dalla Norvegia a Svezia, Germania e Danimarca.\nStoria.\nLa Color Line ebbe origine nel 1990 dalla fusione di due compagnie di navigazione norvegesi, la Jahre Line e la Norway Line. La prima collegava Oslo e Kiel con due traghetti (\"Kronprins Harald\" e \"Prinsesse Ragnhild\"), mentre la seconda era attiva tra Norvegia, Paesi Bassi e Inghilterra con due navi, una delle quali (la \"Jupiter\") fu venduta subito dopo la creazione della Color Line. A fine anno la flotta si espanse nettamente grazie all'acquisto della divisione traghetti della Fred Olsen; tre nuovi traghetti furono introdotti sulle rotte tra Norvegia e Danimarca.\nNel 1996 fu aperto un servizio tra Norvegia e Danimarca con due catamarani in joint venture con la Sea Containers, ripreso in autonomia l'anno successivo con un traghetto veloce e continuato fino al 2007. Sempre nel 1996 fu acquisita la rivale Larvik Line, operante tra Norvegia e Danimarca con un traghetto, mentre due anni pi\u00f9 tardi fu assorbita la Scandi Line, che collegava Svezia e Norvegia con due navi; sempre nel 1998 fu invece abbandonato il collegamento con l'Inghilterra. Nel 1999 la \"Prinsesse Ragnhild\", in navigazione tra Kiel ed Oslo, dovette essere evacuata per un incendio in sala macchine; tutti i passeggeri furono soccorsi senza problemi, anche se una donna di 73 anni mor\u00ec in seguito ad un attacco cardiaco.\nNel 2004 fu consegnata dagli Aker Yards di Turku la \"Color Fantasy\", prima nave di nuova costruzione della compagnia e, al momento dell'entrata in servizio, traghetto pi\u00f9 grande del mondo; negli anni successivi altre tre navi di nuova costruzione (\"Color Magic\", \"Superspeed 1\" e \"2\") fecero il loro ingresso nella flotta, mentre alcune vecchie unit\u00e0 furono cedute ad altre compagnie di navigazione. Al 2020 la Color Line possiede sette traghetti, impegnati su quattro rotte diverse."}
{"id": "2772030", "revid": "767487", "url": "https://it.wikipedia.org/wiki?curid=2772030", "title": "La colpa di Rita Adams", "text": "La colpa di Rita Adams (\"Paper Bullets\") \u00e8 un film del 1941 diretto da Philip Rosen.\nTrama.\nLa giovane Rita Adams si accusa di una colpa non commessa per proteggere il suo fidanzato, vero autore del reato, finendo in carcere per alcuni anni. Una volta scontata la pena, la ragazza si rende conto che i sacrifici fatti per amore sono stati inutili, e che gli anni passati in prigione le ostacolano il reinserimento nella societ\u00e0. Sceglie quindi di diventare una delinquente professionista, abilissima nel far perdere le sue tracce. Quando un nuovo amore sembrer\u00e0 cambiarle la vita, la sua situazione si complicher\u00e0 ulteriormente.\nProduzione.\nLa lavorazione del film, prodotto dalla King Brothers Productions con il titolo di lavorazione \"Crime, Inc.\", inizi\u00f2 il 17 aprile 1941 negli studios Talisman.\nDistribuzione.\nIl copyright del film, richiesto dalla Producers Releasing Corp., fu registrato il 6 giugno 1941 con il numero LP10576.\nDistribuito dalla Producers Releasing Corporation (PRC) - che present\u00f2 in seguito anche la riedizione del 1943 ribattezzata con il titolo \"Gangs, Inc.\" - il film usc\u00ec nelle sale cinematografiche USA il 13 giugno 1941. Il 1\u00ba ottobre dello stesso anno, venne presentato in prima europea a Londra, uscendo poi nelle sale britanniche il 15 dicembre, distribuito dalla Path\u00e9 Pictures Ltd."}
{"id": "2772033", "revid": "1860334", "url": "https://it.wikipedia.org/wiki?curid=2772033", "title": "Quaestor sacri palatii", "text": "Nell'impero romano, il quaestor sacri palatii (\"questore del sacro palazzo\") era un'alta carica (\"officium\") introdotta da Costantino I. Il \"quaestor sacri palatii\" era un alto funzionario imperiale molto vicino all'imperatore e le sue mansioni si esplicavano nel coadiuvare il monarca nell'elaborazione delle leggi e pi\u00f9 in generale nelle questioni giuridiche che lo riguardavano. Nella fattispecie, il \"quaestor\" \"sacri palatii\" assolveva la funzione di portavoce della volont\u00e0 imperiale nell'attuazione di determinati indirizzi giuridici. Negli scritti ufficiali era chiamato con appellativi che rimandano proprio a questa funzione particolarissima, quali \"legum interpres\", \"vox legum\", \"iuridicus quaestor\", \"legum peritus\". In ogni caso le sue mansioni erano ben diverse rispetto a quelle tipiche del \"quaestor\" di et\u00e0 repubblicana e dei primi anni del principato.\nNel 529 Giustiniano I (527-565) stabil\u00ec che il \"magister officiorum\" e il \"quaestor sacri palatii\" fossero i giudici d'appello supremi per i tribunali militari.\nNel corso della storia, la carica di \"quaestor sacri palatii\" venne ricoperta da insigni giuristi, di cui il pi\u00f9 importante fu Triboniano.\nNel periodo tardo-antico, sotto i regni romano-barbarici che si svilupparono dalle ceneri dell'Impero romano d'Occidente, il \"quaestor\" divenne anche il sovrintendente della cancelleria imperiale, con funzioni di collegamento tra le magistrature locali e l'autorit\u00e0 regia. In queste nuove vesti curava la corrispondenza, si occupava della redazione e della pubblicazione degli editti, e conservava copia degli atti di Stato."}
{"id": "2772034", "revid": "599013", "url": "https://it.wikipedia.org/wiki?curid=2772034", "title": "David Cooke", "text": ""}
{"id": "2772040", "revid": "729019", "url": "https://it.wikipedia.org/wiki?curid=2772040", "title": "Isola Prater", "text": "L'isola Prater (in tedesco Praterinsel), si trova accanto alla Museumsinsel, a Monaco di Baviera, ed \u00e8 una delle due isole con costruzioni ed abitate della citt\u00e0 sul fiume Isar.\nGeografia.\nL'isola ha una lunghezza di 524 metri e una larghezza massima di 95 metri, e conta una superficie di 3,6 ettari. A nord l'isola viene attraversata dal Ponte Massimiliano, che porta verso il Maximilianeum.\nSull'isola si trova il Museo delle Alpi.\nLa isola \u00e8 raggiungibile tramite vari ponti pedonali come il ponte Mariannenbr\u00fccke, Kabelsteg o il Wehrsteg."}
{"id": "2772042", "revid": "1442080", "url": "https://it.wikipedia.org/wiki?curid=2772042", "title": "Crocodileimus robustus", "text": "Il crocodileimo (Crocodileimus robustus) \u00e8 un rettile estinto affine ai coccodrilli. Visse nel Giurassico superiore (circa 150 milioni di anni fa) e i suoi resti sono stati ritrovati in Francia, nei calcari litografici di Cerin.\nDescrizione.\nQuesto coccodrillo, noto per un unico esemplare eccezionalmente conservato, era di piccole dimensioni: la lunghezza era di circa 60 centimetri. Il cranio era piuttosto allungato e costituiva circa un quinto della lunghezza del corpo. Il muso terminava in una struttura allargata, a forma di cuore; le mascelle erano robuste e armate di numerosi denti (24 in ogni mascella superiore e 2 in ogni mandibola), lunghi e leggermente ricurvi all'indietro. Gli arti erano ben sviluppati e possedevano ossa robuste. La coda era larga e piuttosto corta, pesantemente corazzata. Anche l'addome era dotato di una corazza, costituita da spesse placche poligonali.\nClassificazione.\nIl crocodileimo era molto simile ai veri coccodrilli, ma le parentele di questo animale vanno ricercate all'interno della famiglia dei folidosauridi (Pholidosauridae), un gruppo di arcosauri affini ai coccodrilli ma pi\u00f9 primitivi, dotati di lunghi rostri. Bench\u00e9 \"Crocodileimus\" fosse di dimensioni modeste, nel corso della loro evoluzione i folidosauridi svilupparono forme gigantesche, come \"Sarcosuchus\" del Cretaceo.\nStile di vita.\nLe lunghe mascelle, strette e armate di lunghi denti sottili, fanno supporre che il crocodileimo fosse un predatore di pesci. La potente armatura ventrale e caudale indica che questo animale non fosse un veloce nuotatore, e nemmeno troppo agile. \u00c8 possibile che \"Crocodileimus\" fosse maggiormente adatto alla deambulazione terrestre, anche grazie alle lunghe zampe. Questo piccolo coccodrillo, probabilmente, viveva in acque poco agitate e dolci, forse un ambiente simile a quello dell'attuale gaviale del Gange (\"Gavialis gangeticus\"). Recenti ritrovamenti di invertebrati, comunque, hanno portato gli studiosi a ritenere che il giacimento di Cerin si sia formato in una laguna circondata da un reef emergente, nei pressi del mare tropicale che ricopriva gran parte dell'Europa nel Giurassico. "}
{"id": "2772043", "revid": "767487", "url": "https://it.wikipedia.org/wiki?curid=2772043", "title": "Kevin Braswell", "text": ""}
{"id": "2772044", "revid": "383470", "url": "https://it.wikipedia.org/wiki?curid=2772044", "title": "Praterinsel", "text": ""}
{"id": "2772045", "revid": "38120", "url": "https://it.wikipedia.org/wiki?curid=2772045", "title": "Puppis A", "text": "Puppis A (conosciuta anche come SNR G260.4-03.4 e Gum 13) \u00e8 un resto di supernova visibile nella costellazione della Poppa. Si trova in una regione ricca di altri resti di supernova: si trova infatti vicino al resto RX J0852.0-4622 ed \u00e8 coperta parzialmente dal resto Vela (XYZ) (SNR G263.9-03.3). Come si evince dal nome, \"Puppis A\" \u00e8 la pi\u00f9 intensa sorgente di onde radio della costellazione.\nCaratteristiche fisiche.\nIl resto \u00e8 difficile da localizzare con precisione, dal momento che la sua emissione si sovrappone a quella di Vela (XYZ). \nIl resto appare, all'osservazione visibile, come una debolissima nebulosit\u00e0; l'osservazione alle altre lunghezze d'onda, in particolare le onde radio e i raggi X, permettono di evidenziare alcune strutture: appare come un guscio, pi\u00f9 brillante nella sua porzione orientale, mentre mal delimitato ad occidente. Non \u00e8 esattamente sferico, dal momento che le sue dimensioni angolari sono di 50'\u00d760'. I filamenti principali sono catalogati nel catalogo RCW con i numeri 28, 29, 30 e 31.\nLa sua distanza, stimata a partire dallo studio dell'assorbimento HI, sarebbe di circa 2,2 kpc, il che conferisce alla struttura un raggio di circa 15-18 parsec; l'ambiente galattico \u00e8 cos\u00ec il medesimo della nube B del Vela Molecular Ridge, a circa 400\u00a0parsec dalla grande associazione OB Vela\u00a0OB1 e a breve distanza da Turner 5, un'associazione stellare molto dispersa posta ad un'elevata latitudine galattica. La sua et\u00e0 \u00e8 stimata in circa 3700 anni a partire dalle dimensioni raggiunte dal resto in espansione.\nOggetto centrale.\nAl centro del resto \u00e8 presente una sorgente non identificata di raggi X, chiamata RX J0822.0-4300; considerata una probabile stella di neutroni, sino ad ora non \u00e8 stata dichiarata tale in maniera univoca nella sua manifestazione come pulsar, malgrado un annuncio fatto in questo senso nel 1999. La sorgente \u00e8 inoltre essenzialmente simile a quelle presenti nel centro dei giovani resti Cassiopeia A, Kesteven 79, RCW 103 e RX J1713.7\u22123946. \nSono stati divulgati i dati di questa sorgente; si tratta presumibilmente di una sorgente variabile con un periodo di rotazione assai regolare di 75,2797300 ms e in via di rallentamento (1,49\u00d710-13 s\u00b7s-1), il che conferisce a questa pulsar un'et\u00e0 caratteristica di 8000 anni e un campo magnetico superficiale di 3,4\u00d7108\u00a0T. Questo annuncio \u00e8 stato messo in dubbio, dal momento che non \u00e8 stato individuata corrispondenza nel continuum radio dell'emissione associata.. \nNon \u00e8 stata individuata alcuna controparte ottica nelle magnitudini comprese tra 25,0 (banda B) e 23,6 (banda R)."}
{"id": "2772050", "revid": "599013", "url": "https://it.wikipedia.org/wiki?curid=2772050", "title": "Damir Tvrdi\u0107", "text": ""}
{"id": "2772051", "revid": "574302", "url": "https://it.wikipedia.org/wiki?curid=2772051", "title": "Togo ai Giochi olimpici", "text": "Il Togo ha partecipato per la prima volta ai Giochi olimpici nel 1972, prendendo parte a quelli estivi di Monaco di Baviera e far\u00e0 il suo esordio in quelli invernali a So\u010di nel 2014.\nGli atleti togolesi hanno vinto in totale una medaglia ai Giochi olimpici, conquistata precisamente a da Benjamin Boukpeti nella canoa fluviale.\nIl Comitato Olimpico Nazionale Togolese, creato nel 1963, venne riconosciuto dal CIO nel 1965."}
{"id": "2772054", "revid": "470959", "url": "https://it.wikipedia.org/wiki?curid=2772054", "title": "Comes sacrae vestis", "text": ""}
{"id": "2772055", "revid": "287204", "url": "https://it.wikipedia.org/wiki?curid=2772055", "title": "Damir Tvrdic", "text": ""}
{"id": "2772064", "revid": "599013", "url": "https://it.wikipedia.org/wiki?curid=2772064", "title": "Leopoldo Ruiz Moreno", "text": ""}
{"id": "2772065", "revid": "44876", "url": "https://it.wikipedia.org/wiki?curid=2772065", "title": "Raffaele Jaffe", "text": "\u00c8 stato il fondatore del Football Club Casale. \nBiografia.\nRaffaele Jaffe nasce a Asti da una famiglia ebraica, il figlio di Leone Jaffe e Debora Foa.\nLaureato in scienza naturali e chimica, fu insegnante all'Istituto Tecnico Leardi di Casale Monferrato, di cui divenne successivamente preside.\nNel 1909, partendo proprio da una riunione tenuta all'interno dell'istituto in cui era professore, fu il promotore e il fondatore del Football Club Casale. \nSiamo ad ottobre del 1909: il Professor Raffaele Jaffe dell'Istituto Tecnico Leardi di Casale Monferrato mentre torna da una passeggiata incontra sul ponte del Po alcuni suoi studenti che si stanno recando a Caresana per una partita di calcio. Convinto dai ragazzi si unisce alla comitiva ed assiste alla gara che lo entusiasma talmente tanto da proporre ai fratelli Cavasonza e Gallina di rifondare la vecchia Robur nata nel 1904 e da poco tempo disciolta.\nDopo alcune partitelle preparatorie il 17 dicembre del 1909 nell'Aula 1 dell'Istituto Tecnico Leardi alle ore 17,15, all'assemblea a cui prese parte anche il Preside, venne perci\u00f2 fondata una squadra con l'esplicito intento di contrapporsi alla Pro Vercelli, che in quegli anni dominava il calcio italiano. La scelta del colore delle maglie ricadde sul nero, anche qui in contrapposizione al bianco della Pro, gli stessi colori della Robur. La stella bianca attaccata alla maglia nera all'altezza del cuore fu dovuta a Luigi Cavasonza, che aveva ritagliato da un quaderno una grossolana stella quando ancora giocava nella Robur.\nDal 1909 al 1911 fu presidente della societ\u00e0, dopo di che lasci\u00f2 l'incarico a Oreste Simonotti. Come dirigente sportivo sempre nel 1911 ricopr\u00ec anche la carica di consigliere della FIGC. Dopo aver vinto lo scudetto del 1914, continu\u00f2 a rimanere nella dirigenza fino a quando, nel 1919, abbandon\u00f2 la societ\u00e0 nerostellata, di cui comunque segu\u00ec sempre le sorti.\nNel 1927 spos\u00f2 una ragazza cattolica e matur\u00f2 la sua conversione dalla fede ebraica a quella cattolica. Nel 1937 fu anche battezzato, ma non gli bast\u00f2 per sfuggire alle leggi razziali del regime fascista. Fu arrestato dalla milizia fascista il 16 febbraio 1944 durante una delle retate che sconvolsero in quel mese la cittadinanza di Casale Monferrato.\nRimase cinque mesi bloccato al campo di Fossoli in quanto la sua situazione era ambigua visto che per le leggi italiane, trattandosi di convertito, non avrebbe dovuto essere deportato. La legge tedesca diceva per\u00f2 diversamente ed il 2 agosto inizi\u00f2 il tragitto che lo avrebbe portato a morire nelle camere a gas il giorno stesso del suo arrivo al campo di Auschwitz il 6 agosto 1944."}
{"id": "2772082", "revid": "599013", "url": "https://it.wikipedia.org/wiki?curid=2772082", "title": "Jaime Peterson", "text": ""}
{"id": "2772089", "revid": "767487", "url": "https://it.wikipedia.org/wiki?curid=2772089", "title": "George Fran\u00e7ois Reuter", "text": ""}
{"id": "2772092", "revid": "21880", "url": "https://it.wikipedia.org/wiki?curid=2772092", "title": "Georges Fran\u00e7ois Reuter", "text": ""}
{"id": "2772104", "revid": "63727", "url": "https://it.wikipedia.org/wiki?curid=2772104", "title": "Opel Astra F", "text": "L'Opel Astra F \u00e8 la prima serie dell'Opel Astra, autovettura di fascia medio-bassa, prodotta dalla Casa automobilistica tedesca Opel dal 1991 al 1998 come berlina e station wagon, fino al 2000 in versione cabriolet e fino al 2002 nei Paesi dell'Est europeo ed in Turchia.\nStoria.\nGenesi.\nL'Astra F va a sostituire la Kadett E, ultima discendente della \"dinastia\" Kadett. Mentre viene mantenuto l'ordine alfabetico delle serie, cambia la denominazione vera e propria del modello. Al nome Astra si arriva in seguito ad un piano di riunificazione delle denominazioni voluto gi\u00e0 negli anni settanta dal gruppo General Motors, cui appartengono marchi come la stessa Opel e la Vauxhall. Quest'ultima, a partire dal 1970, cominci\u00f2 a produrre modelli Opel esclusivamente per il mercato britannico, ma ristilizzati nel frontale e con nomi differenti. Del 1979 \u00e8 il lancio in Europa della Opel Kadett D, quarta serie della Kadett, che in Gran Bretagna venne prodotta come Vauxhall Astra. Lo stesso criterio venne mantenuto anche nel 1984 con il lancio della Kadett E, che continu\u00f2 a chiamarsi Vauxhall Astra nel mercato d'oltremanica. Il futuro pensionamento della Kadett E ha portato i vertici General Motors ad attuare una riunificazione nelle denominazioni tra Vauxhall ed Opel.\nPer questo motivo, il nuovo modello che \u00e8 andato a sostituire la Kadett E \u00e8 stato denominato Astra, anche se in Gran Bretagna venne mantenuto il marchio Vauxhall, che per\u00f2 ha adottato differenti criteri per l'indicazione della serie del modello.\nDebutto ed evoluzione.\nAl suo debutto, nel settembre del 1991, l'Astra F era disponibile come berlina a due volumi e a tre o cinque porte. L'aspetto della vettura, ad una rapida occhiata, ricordava quello della precedente Kadett E, della quale sembrava in effetti una versione interessata da un marcato restyling. Questo per non rivoluzionare e stravolgere del tutto le linee di una vettura come la Kadett E, che ha riscosso un buon successo di vendite. Le motorizzazioni erano comprese tra il 1.4 C14NZ da 60\u00a0CV ed il 2 litri bialbero C20XE da 150\u00a0CV del modello GSi. Tre mesi dopo, a dicembre, arriv\u00f2 la versione a gasolio, equipaggiata dal 1.7 17YD da 57\u00a0CV. In generale, le motorizzazioni a benzina erano tutte alimentate ad iniezione elettronica, ma nel primo anno di produzione, in alcuni mercati (ma non quello italiano) era previsto anche un 1.4 a carburatore da 75\u00a0CV.\nTutte queste motorizzazioni erano in genere accoppiate ad un cambio manuale a 5 marce, ma su alcune versioni si poteva avere a richiesta un cambio automatico a 4 rapporti.\nNel 1992, la gamma si arricch\u00ec con il lancio della versione station wagon, alla quale fece seguito subito dopo la versione furgonata, dotata di sole tre porte anzich\u00e9 cinque, e dei soli sedili anteriori, e a maggio si aggiunse la pi\u00f9 classica versione 3 volumi e a 4 porte. verso la fine del 1993 venne lanciata anche la versione cabriolet, che and\u00f2 a sostituire la corrispondente versione scoperta della Kadett E.\nNel 1994, parte della gamma fu interessata da alcuni aggiornamenti meccanici. Sempre nello stesso anno vi fu un restyling visibile solo in alcuni dettagli, come per esempio nella mascherina anteriore, negli specchietti retrovisori esterni, negli indicatori di direzione bianchi e nelle plastiche dei fari posteriori. Il restyling fu anche l'occasione per una rinfrescata alla gamma motori, che vide l'arrivo di nuove unit\u00e0 bialbero da 1.6 ed 1.8 litri e alle sospensioni, che usufruirono di nuovi ammortizzatori a gas in luogo di quelli oleopneumatici.\nAltri nuovi motori andarono ad aggiungersi nel 1996, dopodich\u00e9 la gamma prosegu\u00ec pressoch\u00e9 invariata fino al mese di marzo del 1998, quando cominci\u00f2 ad essere via via sostituita dalla nuova Astra G. Inizialmente fu la volta della berlina, seguita pochi mesi dopo dalla giardinetta e dalla furgonata, per arrivare al 2000, anno in cui venne tolta di produzione anche la cabriolet.\nMa in alcuni Paesi, come per esempio nell'Europa orientale ed in Turchia, l'Astra F continu\u00f2 ad essere commercializzata con il nome di Astra Classic, prodotta fino al 2002 in affiancamento alla pi\u00f9 moderna \"Astra G\".\nBerlina a due volumi.\nL'Astra F, come gi\u00e0 detto, ha debuttato inizialmente come berlina a due volumi, sia a 5 che a 3 porte. La gamma motori in fase di debutto comprendeva il modesto 1.4 monoalbero da 60\u00a0CV, ma anche il grintoso 2 litri bialbero da 150 CV, passando per un 1.4 da 82\u00a0CV, un 1.6 da 75 e per un 1.8 da 90\u00a0CV. Queste due ultime motorizzazion non erano previste per il mercato italiano. Era presente anche un 2 litri monoalbero da 115 CV, lo stesso utilizzato nella versione base della Calibra.\nLa versione di punta da 150\u00a0CV era riservata unicamente alla versione 2.0 16v GSi, una vettura in grado di sfoderare prestazioni entusiasmanti, e che divenne uno dei modelli preferiti dai giovani appassionati. Sue caratteristiche distintive erano i cerchi maggiorati dal disegno pi\u00f9 aggressivo ed il frontale dalla calandra ridisegnata. La sigla \"GSi\" era prevista anche per altre due versioni e motorizzazioni particolari, l'una dotata del 2 litri monoalbero(115cv), l'altra del 1.8 bialbero(125) che sostitu\u00ec, dal 1994, il 2.0. Era inoltre disponibile la versione diesel aspirata, equipaggiata dal 1.7 monoalbero in testa da 1700\u00a0cm\u00b3 gi\u00e0 presente sulla Kadett E grado di erogare 57 CV, con prestazioni modeste, ma anche con consumi assai contenuti. Tale versione benefici\u00f2 di un leggero aumento di potenza alla fine del 1992, portandosi a 60\u00a0CV.\nNel 1992, vi fu un aggiornamento che port\u00f2 al lancio di un 1.6 pi\u00f9 grintoso, della potenza di 100 CV, in affiancamento all'unit\u00e0 da 75\u00a0CV. In alcuni mercati, come quello italiano, fu il primo 1.6 previsto per l'Astra F. L'anno seguente il 1.8 da 90\u00a0CV, laddove previsto, venne rimpiazzato da un 1.8 bialbero da 125\u00a0CV, gi\u00e0 piuttosto brillante. Tale motore and\u00f2 a completare la gamma motoristica dell'Astra F nei mercati in cui ancora per questo modello non si era potuto usufruire fino a quel momento di un motore 1.8, mentre nell estate 1992 Venne anche introdotta la versione turbodiesel, sempre da 1.7 litri di cilindrata, ma il cui motore da 82\u00a0CV era di origine Isuzu.Tale motore sostitu\u00ec il precedente 1.5 TD della Kadett. Infine, nei mercati dove previsto, il 1.6 da 75\u00a0CV venne depotenziato a 71\u00a0CV.\nSi arriv\u00f2 cos\u00ec al mese di settembre del 1994, il momento del restyling. Oltre ai gi\u00e0 citati aggiornamenti estetici volti a mantenere fresco ed attuale il \"look\" della berlina tedesca, vi furono anche degli aggiornamenti motoristici: il 1.6 monoalbero da 100\u00a0CV venne sostituito da un bialbero di pari cilindrata e potenza, ma con una migliore erogazione di coppia motrice. Nella stessa occasione, il 1.8 bialbero da 125\u00a0CV venne sostituito dal 1.8, il X18XE, depotenziato a 115\u00a0CV, ma anch'esso pi\u00f9 pronto nell'erogazione di coppia. Ed ancora, il 2 litri monoalbero da 115\u00a0CV venne tolto di produzione per essere sostituito sei mesi dopo, nel marzo del 1995, da un 2 litri bialbero da 136 CV, che sarebbe andato ad affiancare il 2 litri di punta da 150\u00a0CV.\nNovit\u00e0 anche sul fronte diesel, che vide la versione aspirata uscire dai listini per essere rimpiazzata da una versione sovralimentata con turbocompressore a bassa pressione, cos\u00ec da ottenere una potenza massima di 68\u00a0CV. Tale versione si affianc\u00f2 a quella da 82 CV.\nNei primi mesi del 1996 venne introdotto un nuovo motore bialbero da 1.4 litri, della potenza di 90 CV, che and\u00f2 a rimpiazzare il precedente 1.4 da 82 CV. Nello stesso periodo, il 1.6 da 71\u00a0CV venne sostituito da un nuovo 1.6 monoalbero da 75 CV, e quindi meno potente del 1.4 appena citato. Vi furono inoltre aggiornamenti di dettaglio al 1.8 16v, mentre nella seconda met\u00e0 dello stesso anno, venne tolto dai listini il 2 litri da 150 CV.\nNel marzo del 1998, la berlina a due volumi venne tolta di produzione.\nBerlina a tre volumi.\nIl 1992 ha visto l'entrata in produzione dell'Astra F in versione berlina a tre volumi. Disponibile unicamente a 4 porte, questa nuova declinazione dell'Astra F va a rimpiazzare la corrispondente versione a tre volumi della Kadett E. La differente caratterizzazione della carrozzeria nella parte posteriore porta anche ad un ridisegnamento dei gruppi ottici posteriori. Il resto del corpo vettura riprende gli stessi tratti delle altre versioni. Le motorizzazioni iniziali prevedono il 1.4 da 60 e da 82CV, il 1.6 da 101\u00a0CV ed il 1.7 diesel da 57 CV. Non erano previste versioni particolarmente brillanti con questo tipo di carrozzeria. Non sono esistite quindi Astra a 4 porte con motori da 1.8 o 2 litri (in Italia).\nNel 1993 il 1.7 turbodiesel da 82\u00a0CV \u00e8 finito anche sotto il cofano dell'Astra F 4 porte. In seguito, pur se circoscritte al minor numero di motorizzazioni previste, le evoluzioni che hanno interessato la versione a due volumi, hanno finito per coinvolgere anche la versione a tre volumi.\nLa produzione di questa versione \u00e8 terminata nel 1998, come per la berlina a 3/5 porte.\nStation wagon.\nLa versione destinata a rimpiazzare la Kadett Caravan \u00e8 stata introdotta anch'essa nel 1992 e ha preso il nome di Astra SW, ma in diversi mercati hanno continuato ad essere denominate \"Caravan\". Questa versione era caratterizzata da doti di capienza e di praticit\u00e0 tali da divenire una vera e propria spina nel fianco nei confronti di vetture come la , fino a quel momento tra i best seller incontrastati nel segmento delle giardinette compatte. L'Astra SW divenne quindi una delle station wagon pi\u00f9 vendute, successo che sarebbe stato poi replicato anche nelle serie successive.\nLa gamma motoristica iniziale della versione SW ricalca quella della berlina a 4 porte, ma con in pi\u00f9 anche il 1.8 16v da 125\u00a0CV a partire dal 1993. Anche per la SW non sono previste inizialmente versioni equipaggiate da un motore da 2 litri, ma ne \u00e8 stata commercializzata una dal \"look\" sportiveggiante, la \"1.8 16v GSi\"', sempre da 125, ma caratterizzata come gi\u00e0 detto da una connotazione estetica pi\u00f9 grintosa.\nIn seguito, anche la SW si adegu\u00f2 alle evoluzioni che hanno caratterizzato le altre versioni. L'unica nota di rilievo riguarda l'adozione del 2 litri bialbero da 136 CV, adozione avvenuta nel 1997.\nQuando le versioni berlina cessarono di essere prodotte, la versione SW resistette ancora qualche mese, prima di essere sostituita, nella seconda met\u00e0 del 1998, dalla corrispondente giardinetta su base \"Astra G\".\nCabriolet.\nLa versione cabriolet dell'Astra F, destinata a sostituire l'ormai anziana Kadett Cabriolet, viene lanciata alla fine del 1993. La sua linea slanciata e non poco elegante \u00e8 frutto di uno stilista italiano, Bertone. Sia a capote abbassata che in configurazione chiusa, l'Astra Cabriolet mantiene un equilibrio di proporzioni piuttosto raro da trovare in altre vetture con carrozzeria cabriolet.\nPer l'Astra Cabriolet erano previste inizialmente due motorizzazioni: una, la pi\u00f9 potente, era il 2 litri monoalbero da 115 CV, mentre l'altra era una motorizzazione fino a quel momento preclusa al mercato italiano, vale a dire il 1.6 da 75 CV.\nMa l'anno seguente, entrambe le motorizzazioni furono sostituite dal 1.4 monoalbero da 82 CV. Nel 1995 tale motorizzazione venne affiancata dal 1.8 bialbero da 116\u00a0CV e nel 1997, il 1.4 monoalbero venne rimpiazzato dal 1.4 bialbero da 90 CV.\nIn Italia, l'Astra F Cabriolet venne tolta di produzione con l'arrivo della nuova serie, anche se quest'ultima non era ancora disponibile in versione \"scoperta\". Ma in altri mercati sopravvisse per altri due anni, fino al 2000, anno in cui venne sostituita dall'Astra G Cabrio.\nAstra GSI e GSI 16V : le versioni di punta.\nProdotta da met\u00e0 del 1991 (preserie, per altro rarissime) all'inizio del 1996 l'Astra Gsi fu destinata a raccogliere il testimone della Opel \"Kadett E GSI\".\nMontava le stesse motorizzazioni della Kadett E, ma aggiornate alle normative antinquinamento Euro 1 che obbligarono Opel a dotare le proprie vetture di catalizzatore a tre vie e sonda lambda.\nDue motorizzazioni da due litri. Un 2.0 8v (C20NE), un 2.0 16V (C20XE). La versione pi\u00f9 prestante era equipaggiata con un motore di 2.0 litri 16 valvole doppio albero a camme: denominato \"C20XE\", ha una cilindrata di 1.998\u00a0cm\u00b3, motore di tipo quadro (alesaggio 86\u00a0mm x corsa 86\u00a0mm). Potenza erogata pari a 110\u00a0kw (150\u00a0cv) a 6000 giri/minuto con 196\u00a0N\u00b7m di coppia massima a circa 4800 giri/minuto, con il 90% della coppia massima disponibile tra 3100 e 6000 giri; il peso dell'auto \u00e8 di 1100\u00a0kg. I dati prestazionali rilevati dalla prova di Quattroruote di giugno 1992 davano una velocit\u00e0 max di 219\u00a0km/h; un'accelerazione da 0 a 100\u00a0km/h di 7,3\u00a0s e una frenata da 100 a 0 in 38,8\u00a0m.\nLA GSi esteticamente presentava due prese d'aria ai lati del cofano, paraurti anteriore e posteriore ribassati e di tipo specifico, minigonne, cerchi in lega specifici con pneumatici tipo 205/50 ZR15 e terminale di scarico con uscite doppie quadrate.\nDal 1991 al 1993 (fine) la Gsi era disponibile anche con motorizzazione 2.0 8v (monoalbero 115cv) e allestimento quasi uguale alla sorella maggiore 16v, differenziato per la scelta di particolari minori (strumentazione leggermente differente, scarico singolo quadrato, assenza della barra antirollio posteriore e mancanza, anche come optional, del sistema di controllo della trazione ETC).\nLa vettura fu soggetta ad un restyling dopo il 1995, in cui figurava un'estetica decisamente meno vistosa: pur essendo praticamente uguale alla versione base dell'Astra F, differenziava nei particolari: spoiler posteriore da tetto leggermente pi\u00f9 ampio, cerchi in lega di nuovo disegno e paraurti anteriori e posteriori in tinta e di profilo leggermente differente. Il motore ha visto due principali versioni, il C20XE e il C20XE-LN (Low Noise) che si caratterizzava dai denti delle pulegge degli alberi a camme pi\u00f9 squadrati e meno rumorosi; montava inoltre un'elettronica Bosch Motronic M2.8 (in sostituzione a quella precedente, la M2.5) e un volano di tipo \"pot type\" leggermente pi\u00f9 pesante.\nL'Astra GSI veniva fornita di serie (oltre all'ABS a 4 canali, assetto pi\u00f9 basso di 1,5\u00a0cm e computer di bordo) con un controllo di trazione elettronico (ETC) disinseribile tramite apposito pulsante posto nella consolle centrale; tale sistema aveva il compito, tramite i 4 sensori dell'ABS ed una centralina dedicata, di limitare gli slittamenti in fase di accelerazione, indipendentemente dal tipo di fondo stradale. Una chicca l'ETC perch\u00e9 era differente dai sistemi tradizionali dell'epoca, permissivo, mai invadente e utile specialmente sui fondi bagnati od a scarsa aderenza. Il Sistema ETC era nominato in questo modo solo sull'Astra Gsi 16V; era possibile equipaggiarlo anche in alcune altre versioni dell'auto (peraltro si presentava come optional molto costoso) ma veniva denominato semplicemente TC.\nGli airbag (volante e/o lato passeggero) furono introdotti a partire dal 1994: di serie quello lato guida, optional quello lato passeggero. Climatizzatore manuale, lavafari ad alta pressione, poggiatesta posteriori, sedili anteriori riscaldati, interni in pelle, tetto apribile, vernice brillant o vernice metallizzata erano un elenco degli altri vari optional presenti nel listino Opel.\nUna particolarit\u00e0, poco conosciuta, fu che l'Astra Gsi, al momento dell'ordine, poteva essere equipaggiata con un differenziale autobloccante prodotto direttamente dalla Opel per questa versione. Solo una mera e piccola descrizione \u00e8 presente all'interno del TIS (manuale officina Opel), che ne chiarisce i contenuti e la presenza su determinate vetture.\nDal 1994 fu introdotto, nella versione Gsi, il propulsore 1.8 16v (bialbero 125cv - motore tipo C18XE) che sostitu\u00ec il 2.0 monoalbero ormai datato e non pi\u00f9 in linea con le emissioni inquinanti. La 1.8 16v era priva del sistema di controllo della trazione, neppure disponibile come optional. Telaisticamente, motore a parte, le differenze a livello meccanico erano poche (barra antirollio posteriore assente, barra antirollio anteriore di minor sezione e scarico con sezione ridotta). La Gsi 1.8 16V fu solamente prodotta tra la fine del 1993 e la fine del 1994, con tipo carrozzeria \"prima serie\" (alettone posteriore, paraurti e minigonne sportive del tutto identiche alle sorelle maggiori 2.0 e 2.0 16v costruite tra il 1991 ed il 1994).\nL'Astra Gsi abbandon\u00f2 il mercato nel 1996.\nAttivit\u00e0 sportiva.\nL'Astra \"2.0 16v GSi\" ha partecipato a varie competizioni, risulta vincitrice di un campionato di Inghilterra gr.a nel 1993 con David Llewellyn e in Italia detiene questo palmar\u00e8s:\nCaratteristiche tecniche.\nI dati si riferiscono ad una berlina a due volumi e a 3 porte, per cui nelle altre varianti di carrozzeria possono esservi delle differenze per quanto riguarda le prestazioni, la massa ed anche altri particolari. In genere, le SW e le cabriolet sono pi\u00f9 pesanti delle berline e possono accusare prestazioni velocistiche lievemente inferiori e consumi leggermente superiori.\nInoltre c'\u00e8 da tener presente che:\nLe altre Astra F.\nOltre alla consueta versione Vauxhall, prevista per il mercato britannico, l'Astra F \u00e8 stata proposta in altre versioni, mai arrivate nel nostro Paese, ma previste per altri mercati, europei e non. Per esempio, come gi\u00e0 detto, dal 1998 al 2002, l'Astra F \u00e8 stata commercializzata come Astra Classic per alcuni mercati dell'Europa dell'Est e per la Turchia. Tale versione \u00e8 stata prodotta in Polonia.\nIn Sudafrica, l'Astra \u00e8 stata prodotta su licenza dalla Delta, una locale Casa automobilistica di propriet\u00e0 della General Motors. In tale mercato, per\u00f2, il nome Astra venne mantenuto solo per le berline a 4 porte, mentre le versioni a due volumi continuarono a chiamarsi Kadett. In quella gamma \u00e8 esistita anche una versione dotata di un 2 litri turbocompresso derivato dal motore montato sulla Calibra 2.0 16v Turbo 4x4. Inoltre, le varie versioni della gamma Kadett/Astra in Sudafrica commercializzate furono: la 160i, 180i o 200i a seconda delle motorizzazioni(1.6 16v, 1.8 16v o 2.0 16v). La versione turbocompressa portava il nome di \"Kadett 200tS\".\nLe Astra F vennero commercializzate a partire dal 1995 in Oceania con il marchio Holden (dove il nome Astra fu precedentemente usato dal 1984 al 1989 per la rimarchiatura della Nissan Pulsar N12 ed N13, poi sostituita dalla Toyota Corolla E90 rimarchiata come Holden Nova dal 1989 al 1996) ed in Sudamerica con il marchio Chevrolet."}
{"id": "2772105", "revid": "122617036", "url": "https://it.wikipedia.org/wiki?curid=2772105", "title": "Opel Astra H", "text": "L'Astra H \u00e8 un'autovettura del segmento C prodotta a partire dal 2004 dalla Casa automobilistica tedesca Opel. Nel gennaio del 2010 \u00e8 cominciata la sua sostituzione con il nuovo modello, l'Astra J, che dapprima ha sostituito la berlina a 5 porte e in seguito le altre versioni.\nProfilo.\nLa terza generazione dell'Astra, denominata Astra H \u00e8 stata presentata al Salone di Francoforte nel settembre del 2003 e lanciata sul mercato nel marzo del 2004.\nInizialmente \u00e8 stata proposta con carrozzeria berlina a 5 porte, versione che ha sostituito nei primissimi mesi solo la precedente Astra G a due volumi e mezzo. In effetti, la nuova Astra ha compiuto una nuova rivoluzione dal punto di vista stilistico, ritornando alla configurazione a due volumi, ma impostata in maniera completamente diversa rispetto all'Astra F. Esternamente la Opel Astra \u00e8 infatti caratterizzata da una linea di cintura alta, linee tese e superfici definite da tagli netti, e archi passaruota pronunciati. Il muso \u00e8 caratterizzato da un'ampia griglia radiatore. Il tutto le dona un'aria molto sportiva. I fari anteriori sono assai pronunciati, di forma trapezoidale, cos\u00ec come pronunciati sono anche i fari posteriori, a forma di goccia. Caratteristica era la striscia orizzontale cromata che ornava la calandra e che veniva riproposta anche in coda.\nMeccanica e motorizzazioni.\nSviluppata sulla base della piattaforma \"Delta\", a differenza dell'Astra G, che invece utilizzava il pianale \"GM2700\" (pi\u00f9 noto come \"GM T-body\"), l'Astra H abbina soluzioni tradizionali ad alcune novit\u00e0 particolari dal punto di vista meccanico. Per esempio, la geometria delle sospensioni prevede anteriormente lo schema MacPherson sostenuto da telaietto ausiliario dotato di barra antirollio cava e di bracci e supporti in lega di alluminio per ridurre la massa, mentre il retrotreno \u00e8 a ruote interconnesse. Ma gi\u00e0 nella berlina a 5 porte, l'assetto \u00e8 stato rivisto dalla Lotus, come \u00e8 stato a suo tempo per alcune versioni dell'Astra G. Sempre per quanto riguarda le sospensioni, va segnalato il dispositivo CDC (continues damping control), che consente la gestione elettronica degli ammortizzatori. Tra gli altri dispositivi elettronici, vanno segnalati il ESP ed il controllo di trazione. Tutti questi dispositivi elettronici si interfacciano con la centralina elettronica tramite un ulteriore dispositivo denominato IDS, in modo da ottenere assetto e trazione ottimali in ogni condizione, inoltre in presenza del cdc adatta la rigidit\u00e0 degli ammortizzatori in base alle caratteristiche della strada e al comportamento di guida.(Opel \u00e8 stato il primo costruttore ad introdurre nella categoria delle compatte un sistema avanzato di controllo dinamico degli ammortizzatori).A seconda delle motorizzazioni e dell'allestimento, alcune versioni sono dotate di un tasto chiamato sport in grado di variare la risposta dell'acceleratore e dello sterzo e in presenza di cdc di aumentare la rigidit\u00e0 degli ammortizzatori.Va segnalato inoltre l'impianto frenante a dischi su tutte le versioni. Quelli anteriori sono autoventilanti. Tra le altre novit\u00e0 meccaniche, alcune versioni montano un cambio a 6 marce, come per esempio la versione \"2.0 16V Turbo\", equipaggiata da un 2 litri turbocompresso da 170 CV. Proprio tale modello rappresent\u00f2 la maggiore novit\u00e0 all'esordio dell'Astra H. Per il resto, la gamma era inizialmente composta dai nuovi 1.4, 1.6 e 1.8 in versione \"Twinport\", nonch\u00e9 dal 1.7 CDTI con tecnologia common rail, disponibile in due livelli di potenza, 80 e 101 CV (sull'Astra G era disponibile solo la versione da 80 CV). Il 1.6 16V Twinport era gi\u00e0 montato sulle ultime Astra G, ma nel nuovo modello vede la sua potenza massima crescere leggermente, passando da 103 a 105 CV, mentre i 1.4 e 1.8 Twinport invece hanno debuttato proprio sull'Astra H.\nNel novembre del 2004 fu introdotta la prima delle varianti dell'Astra H, ossia la versione station wagon. Nello stesso periodo, in seguito alla joint-venture tra General Motors e Gruppo Fiat, l'Astra H ha visto estendere la gamma delle motorizzazioni con l'arrivo del 1.9 turbodiesel common rail di origine Fiat, proposto con potenze da 120 (8 valvole) e da 150 CV (16 valvole).\nNel 2005 \u00e8 stata lanciata l'Astra GTC, una versione coup\u00e9 a due volumi, e non pi\u00f9 a tre, caratterizzata da una linea scattante e da alcune soluzioni stilistiche di grande effetto. Il 2005 ha visto anche il pensionamento del 2 litri turbo da 170 CV, inizialmente affiancato e successivamente rimpiazzato dalla versione da 200 CV. Sempre nel 2005, la gamma delle motorizzazioni a gasolio ha subito un aggiornamento: il 1.7 da 80 CV \u00e8 stato sostituito dal nuovo 1.3 common rail, anch'esso di origine Fiat, ed in grado di erogare 90 CV, perci\u00f2 pi\u00f9 economico, ma anche pi\u00f9 potente.\nNell'aprile 2006 \u00e8 stata introdotta la quarta variante di carrozzeria per l'Astra H, vale a dire l'Astra Twintop, la versione aperta, dotata di tetto ripiegabile in metallo. Si tratta quindi di una coup\u00e9-cabriolet, la prima Astra in tale configurazione, la seconda Opel ad adottarla, dopo l'esordio della Tigra Twintop. Al vertice della gamma viene lanciato il potente 2 litri turbo da 240 CV elaborato dalla OPC, che va ad equipaggiare l'Astra 2.0 16V Turbo OPC, disponibile solo in versione GTC. Ed ancora, sempre nello stesso anno, il 1.8 16V \u00e8 stato portato da 125 a 140 CV di potenza massima. Rimanendo nel 2006, in molti Paesi dell'Europa dell'Est ed in Turchia, l'Astra H viene proposta anche con un'ulteriore variante di carrozzeria, cio\u00e8 la berlina a tre volumi e 4 porte.\nNel febbraio 2007, c'\u00e8 stato un restyling di lieve entit\u00e0 per tutta la gamma Astra H. Per l'occasione \u00e8 stata lanciata una nuova motorizzazione, consistente in un 1.6 turbo a benzina, della potenza di 180 CV. Contemporaneamente \u00e8 stato pensionato il 1.9 a gasolio da 120 CV, in favore di una nuova evoluzione del 1.7 CDTI, che arriva a 125 CV ed affianca la meno potente versione da 101 CV. Sempre durante il 2007, il 1.6 16V aspirato \u00e8 passato da 105 a 115 CV, mentre \u00e8 stato tolto dal listino il 2 litri sovralimentato da 200 CV. Ed ancora, nel 2007, l'Irlanda diviene il primo Paese dell'Europa occidentale ad avere in listino l'Astra berlina a tre volumi.\nNell'autunno del 2008, l'Astra berlina a tre volumi viene commercializzata anche in Germania.\nCon 49.268 esemplari venduti, l'ultima serie dell'Astra \u00e8 risultata l'automobile pi\u00f9 venduta in Europa nel mese di Settembre 2007. Ma questo \u00e8 stato solo un particolare della carriera commerciale che ha accompagnato l'Astra H: la terza serie dell'Astra ha costituito per la prima volta una valida concorrente nei confronti del best seller del segmento C, ossia la Volkswagen Golf. Infatti, le due serie precedenti, specialmente l'Astra G, hanno avuto un successo solo parziale, particolarmente evidente solo nelle configurazioni giardinetta. Invece l'Astra H ha trovato un riscontro positivo anche nelle altre versioni, tranne il coup\u00e9-cabriolet, commercializzata in quantit\u00e0 molto pi\u00f9 ridotte.\nNel gennaio del 2010 la versione berlina a 5 porte viene sostituita dal nuovo modello, la Astra J, ma le versioni station wagon, coup\u00e9 e coup\u00e9-cabrio rimangono in listino ancora per qualche mese, prima di venire via via sostituite anch'esse dai nuovi modelli.\nL'Astra H e le sue versioni.\nCome \u00e8 stato per la sua antenata, l'Astra G, cos\u00ec anche l'Astra H \u00e8 stata proposta in pi\u00f9 varianti di carrozzeria, gi\u00e0 viste in precedenza, ma esaminate pi\u00f9 in particolare di seguito.\nLa berlina a due volumi.\nLa versione che ha sancito l'esordio sul mercato dell'Astra H \u00e8 una berlina a due volumi, con la quale la Casa di R\u00fcsselsheim si \u00e8 accomiatata dalla configurazione a due volumi e mezzo prevista per l'Astra G, configurazione accolta solo tiepidamente dal pubblico, visto il crollo del gradimento di questo genere di carrozzerie (per lo stesso motivo, anche vetture come l'Alfa 146 non hanno avuto una grande successo). Per fare in modo che la nuova Astra incontrasse finalmente successo anche in versione berlina a 5 porte, la Opel \u00e8 tornata alla configurazione a due volumi, ma il risultato \u00e8 stato di gran lunga migliore rispetto a quello dell'Astra F (anch'essa a due volumi nelle versioni a 3 e 5 porte). L'abitabilit\u00e0 interna, decisamente superiore, anche se non ottimale, specie nella zona posteriore, ha costituito un valore aggiunto per l'Astra H a 5 porte, cos\u00ec da accrescere il gradimento del pubblico e decretarne un migliore successo commerciale.\nLe motorizzazioni previste per l'esordio dell'Astra H a 5 porte erano tutte a 4 valvole per cilindro ed includevano tra i benzina il 1.4 ed il 1.6 Twinport, nonch\u00e9 il 1.8 bialbero gi\u00e0 montato nella serie precedente ed il nuovo 2 litri turbo da 170 CV. Sul fronte diesel, invece, vi era inizialmente un solo motore, il 1.7 CDTI, declinato per\u00f2 in due livelli di potenza, 80 e 101 CV. In seguito, la gamma motori si sarebbe ampliata notevolmente, arrivando ad includere i propulsori 1.3 CDTI e 1.9 CDTI di origine Fiat e, dopo il restyling del 2007, anche un 1.6 turbo a benzina.\nPer il mercato austriaco, fin dall'inizio era previsto anche un 1,4 depotenziato a 75 CV.\nLa station wagon.\nPochi mesi dopo l'esordio della berlina a 5 porte, venne introdotta l'Astra SW, anch'essa divenuta, come da tradizione, un successo. Come sempre, la parte pi\u00f9 caratterizzante \u00e8 quella posteriore, dotata di un vano bagagli facilmente fruibile. In realt\u00e0, rispetto ad una concorrenza agguerrita, l'Astra H SW non brilla per la capienza del suo bagagliaio, che per\u00f2 \u00e8 molto pi\u00f9 modulabile a seconda delle esigenze, rispetto alle concorrenti principali (prima fra tutte la Focus SW). Si \u00e8 cercato comunque di migliorare il pi\u00f9 possibile la capacit\u00e0 di carico, adottando una coda verticale che non vuole in alcun modo sottrarre spazio alle esigenze dell'utente. Un'altra caratteristica \u00e8 quella dell'allungamento dell'interasse, cresciuto di 9 cm. Le motorizzazioni proposte all'esordio ricalcano quelle della berlina, con l'aggiunta dei diesel Fiat common rail.\nInoltre, sempre per contrastare la concorrenza, l'Astra H SW \u00e8 stata l'unica che al momento del suo esordio offriva l'ESP di serie (solo su alcuni allestimenti), nonch\u00e9 la possibilit\u00e0 di personalizzare anche la rigidit\u00e0 delle sospensioni, per una dinamica di marcia pi\u00f9 entusiasmante\nAnche la versione station wagon \u00e8 stata soggetta nel 2007 al restyling che ha interessato l'intera gamma dell'Astra H.\nLa coup\u00e9.\nLa versione coup\u00e9 \u00e8 stata lanciata nel 2005 ed ha assunto la denominazione di GTC in quasi tutti i mercati, tranne in quelli dove non \u00e8 stata commercializzata con il marchio Opel (Gran Bretagna, Australia, ecc).\nQuesta versione \u00e8 andata a raccogliere il testimone della precedente Astra G Coup\u00e9 disegnata da Bertone, ma lo ha fatto tornando anche in questo caso ad una carrozzeria a due volumi, dal design comunque sportivo e scattante.\nIl design della versione GTC, pur riprendendo lo stile della berlina, era molto diversa da quest'ultima, in quanto nessuna parte della carrozzeria della GTC, a parte cofano e parafanghi anteriori, era in comune con la berlina, avendo una linea di profilo del tetto con un accentuato arco e un vetro laterale posteriore molto angolato: il tutto permetteva di avere un tetto pi\u00f9 basso di 15mm rispetto alla versione a 5 porte, il che accentuava la sportivit\u00e0 della vettura. Una delle caratteristiche stilistiche pi\u00f9 particolari dell'Astra GTC stava nel suo parabrezza arcuato di tipo panoramico, una soluzione ripresa alcuni anni dopo solo dalla Citro\u00ebn C3 seconda serie. La versione di punta della gamma iniziale della GTC era il 2 litri turbo, proposto sia nella versione da 170 CV gi\u00e0 montata sulle altre Astra H, sia nella pi\u00f9 potente versione da 200 CV.\nPochi mesi dopo, per\u00f2, al top della gamma and\u00f2 per\u00f2 a posizionarsi la pi\u00f9 potente \"Astra GTC OPC\", dotata di un 2 litri turbo da 240 CV che le garantiva una velocit\u00e0 massima di 244\u00a0km/h. Tale versione montava di serie dei cerchi da 18 pollici, ma in opzione era possibile avere anche quelli da 19 pollici.\nDurante la sua carriera l'Astra GTC \u00e8 stata disponibile anche in alcune delle pi\u00f9 performanti motorizzazioni a gasolio previste per la gamma.\nLa commercializzazione dell'Astra GTC su base Astra H \u00e8 andata avanti per tutto il 2010, nonostante gi\u00e0 dal mese di gennaio di quell'anno la berlina fosse gi\u00e0 stata sostituita dalla nuova Astra J. Anche per gran parte del 2011 la GTC \u00e8 rimasta a listino, ma gi\u00e0 dal mese di giugno era possibile ordinare la nuova GTC basata sulla nuova generazione dell'Astra. L'Astra GTC basata sulla serie H esce cos\u00ec di produzione.\nOPC.\nAlla fine del 2005 \u00e8 stata presentata la versione\nOPC della Astra. Si tratta della versione GTC opportunamente modificata per accogliere il motore 2.0 litri turbo da 176\u00a0kW (240 CV) .Questa versione \u00e8 dotata di assetto ribassato con sistema cdc di serie scarico in posizione centrale, cerchi da 18 \"(optional cerchi da 19\") e sedili sportivi Recaro. I 240 CV di questo motore permettono alla opel astra una accelerazione da 0 a 100\u00a0km/h in 6,4 secondi e una velocit\u00e0 massima di 244\u00a0km/h.\nInoltre, nel 2008, \u00e8 stato presentato un modello denominato OPC Nurburgring Edition con la rappresentazione del tracciato su cofano, tetto e sedili. Il modello ha portato al debutto il sistema IDS+ II.\nLa berlina a tre volumi.\nL'Astra H a tre volumi e a 4 porte viene presentata ad Istanbul il 19 ottobre del 2006 come versione \"sedan\" per quei mercati tradizionalmente molto ricettivi verso tale configurazione di carrozzeria, e principalmente i Paesi dell'Est europeo e la Turchia. Prodotta nello stabilimento di Gliwice (Polonia), l'Astra H a 4 porte nasce sul pianale allungato utilizzato dalla versione giardinetta. La berlina a 4 porte \u00e8 dotata di una linea filante, data dall'aggiunta del terzo volume posteriore. La lunghezza del corpo vettura aumenta cos\u00ec di circa 34\u00a0cm. I fari posteriori, ovviamente ridisegnati per sposarsi meglio con la nuova \"coda\", ricordano nel disegno quelli della Golf V Variant.\nLe motorizzazioni previste per l'Astra 4 porte sono tranquille, per nulla esuberanti, ed includono il 1.6 da 115 CV ed il 1.8 da 140, ma anche il 1.3 CDTI da 90 CV ed il 1.7 CDTI da 101 CV.\nTra il 2007 ed il 2008, l'Astra H berlina a 4 porte viene anche proposta in due mercati dell'Europa Occidentale, e precisamente l'Irlanda e la Germania.\nLa coup\u00e9-cabriolet.\nCome da tradizione, nel 2006 la gamma dell'Astra H va ad ampliarsi con l'arrivo della versione apribile, denominata Astra TwinTop, che stavolta propone una novit\u00e0: sull'onda del successo dei tetti rigidi ripiegabili, utilizzati su svariati modelli (specialmente Peugeot e Mercedes-Benz), anche la Casa di R\u00fcsselsheim si adegua ed introduce questa variante coup\u00e9-cabriolet, per la prima volta proposta su un'Astra. A tetto chiuso, la vettura assume una configurazione a tre volumi e a due porte, ed \u00e8 lunga quasi come la berlina a tre volumi, ma la misura del passo \u00e8 uguale a quella della berlina a 5 porte e della GTC. Il disegno della coda e dei fari posteriori ricorda abbastanza quello della coda della Tigra TwinTop.\nL\"'Astra TwinTop\" \u00e8 stata proposta in quattro motorizzazioni: un 1.6 aspirato da 115 CV, un 1.6 turbo da 180 CV, un 1.8 aspirato da 140 CV ed un 1.9 CDTI da 150 CV.\nLa sua produzione termina nel marzo del 2011: l'Astra TwinTop \u00e8 l'unica variante della gamma a non essere pi\u00f9 rimpiazzata da una corrispondente versione \"scoperta\" della successiva gamma dell'Astra J. Infatti il suo posto verr\u00e0 preso dalla Opel Cascada, le cui immagini sono state diffuse nel corso del 2012 ed il cui lancio \u00e8 avvenuto nella primavera dell'anno seguente.\nL'Astra H nel mondo.\nL'Astra \u00e8 stata commercializzata con altri marchi, e talvolta anche altre denominazioni, in svariate zone del pianeta.\nCome di consueto, in Gran Bretagna l'Astra viene commercializzata con il marchio Vauxhall: qui la versione coup\u00e9 viene commercializzata con la denominazione di Sport Hatch.\nSpostandoci in Sudamerica, dal 2005 l'Astra a tre volumi viene commercializzata con il nome di Vectra, e va a sostituire la Opel Vectra B, in listino dal 1996. Il marchio utilizzato nei mercati sudamericani \u00e8 tradizionalmente quello della Chevrolet. Sempre in Sudamerica, le Astra a 5 porte vengono denominate Chevrolet Vectra GT, per distinguerle dalle Chevrolet Astra, che in quei mercati identificano le vecchie Astra G, le quali sono laggi\u00f9 ancora in listino.\nIn Messico, l'Astra H viene invece commercializzata come Chevrolet Astra, ma nel 2008 viene tolta di produzione ed il suo vuoto viene riempito successivamente dalla Chevrolet Cruze.\nIn Canada e negli Stati Uniti, l'Astra H viene commercializzata come Saturn Astra, mentre in Australia e Nuova Zelanda, l'Astra viene commercializzata con il consueto marchio Holden. In tali mercati, la GTC viene denominata semplicemente \"Astra Coup\u00e9\".\nTra gli altri mercati, oltre ai gi\u00e0 citati Paesi, europei e non, che prevedono l'Astra berlina a tre volumi, vanno ricordati i siti di produzione a San Pietroburgo, in Russia, ed a Zapori\u017e\u017eja in Ucraina."}
{"id": "2772106", "revid": "123412143", "url": "https://it.wikipedia.org/wiki?curid=2772106", "title": "Opel Astra J", "text": "La Opel Astra J \u00e8 la quarta generazione dell'Opel Astra, un'autovettura di segmento C prodotta a partire dalla fine del 2009 fino al 2020 dalla Casa automobilistica tedesca Opel. \nDal 2015 \u00e8 cessata la produzione delle variwbt 5 porte e station wagon, venendo prodotta solo la coup\u00e9, denominata semplicemente \"GTC\", e la berlina a 3 volumi.\nLa produzione \u00e8 terminata il 28 dicembre 2020, con l\u2019ultima versione berlina tre volumi uscita dalla catena di montaggio nello stabilimento polacco.\nProfilo e caratteristiche.\nEsordio.\nPresentata al Salone dell'automobile di Francoforte nell'autunno del 2009, l'Astra J viene posta in listino a dicembre del 2009. Inizialmente, in fase di progetto, doveva chiamarsi \"Astra I\", cos\u00ec da proseguire coerentemente le denominazioni delle serie contrassegnate dalle lettere progressive dell'alfabeto. Ma in seguito l'Opel si accorse che la lettera \"I\" poteva essere scambiata per il numero 1 scritto in carattere romano (con questo sistema si indicavano le generazioni di Volkswagen Golf e Ford Focus, in quest'ultima preceduto dalla sigla \"Mk\"), per cui si prefer\u00ec usare la lettera immediatamente successiva nell'alfabeto inglese, ossia la \"J\".\nL'Astra J sostituisce l'Astra H: inizialmente viene proposta come berlina a due volumi e a 5 porte. Le altre versioni vengono sostituite in momenti successivi e nei primi mesi rimarranno in listino quelle della precedente serie.\nDesign ed interni.\nStilisticamente, l'Astra J riprende tutti quegli elementi stilistici della pi\u00f9 grande Opel Insignia, alcuni dei quali vengono evoluti e perfezionati. \u00c8 il caso dei fari anteriori e dotati di luci diurne a LED. La forma di questi fari viene tra l'altro ripresa anche dai gruppi ottici posteriori, che propongono un'impronta simile. Dall'Insignia viene ripresa la scalfatura laterale che va a conferire dinamismo alla fiancata. Nel complesso l'Astra J differenzia rispetto all'Astra H, grazie alle sue linee muscolose, il parabrezza inclinato, le carreggiate pi\u00f9 larghe, e il corpo vettura arrotondato. Tali caratteristiche vanno inoltre a camuffare le dimensioni della vettura, sensibilmente aumentate, con una lunghezza superiore di 17 cm.\nCi\u00f2 \u00e8 andato principalmente a vantaggio dell'abitabilit\u00e0 dei passeggeri anteriori e della capacit\u00e0 del bagagliaio, pi\u00f9 regolare come forma, con abitabilit\u00e0 posteriore rimasta invariata rispetto alla precedente Astra. Sempre per quanto riguarda l'interno dell'abitacolo, sono stati ridisegnati e riprogettati la plancia e il posto guida, dal design a mezzaluna, con una strumentazione concentrata specialmente nella console centrale dalla forma \"a goccia\". Anche l'abitacolo ha beneficiato di una profonda evoluzione stilistica, anche per quanto riguarda le finiture, la qualit\u00e0 dell'assemblaggio, degli accostamenti e i materiali utilizzati.\nMeccanica.\nMeccanicamente l'Astra J nasce su un telaio pianale specifico, caratterizzato da un passo maggiorato di rispetto a quello dell'Astra H. L'avantreno c'\u00e8 un MacPherson dotato di barra antirollio cava con bracci e supporti in lega di alluminio per ridurre il peso. Il retrotreno rappresenta invece una novit\u00e0, poich\u00e9 propone una struttura ad assale torcente con parallelogramma di Watt. Tale struttura permette di assorbire meglio i carichi laterali, migliorando le doti di handling della vettura. Inoltre sull'Astra J ci sono le sospensioni attive \"FlexRide\", consistenti nella possibilit\u00e0 per il conducente di regolare la rigidit\u00e0 degli ammortizzatori, e di ottenere cos\u00ec risposte diverse: pi\u00f9 reattive o pi\u00f9 confortevoli. Le sospensioni possono essere regolate su tre possibili livelli: \"standard\", \"Sport\" o \"Tour\". (Accessorio di serie sull'allestimento Cosmo S) L'impianto frenante \u00e8 a dischi anteriori autoventilanti e dischi pieni al retrotreno.\nMotorizzazioni.\nLa gamma motoristica iniziale prevede due varianti di 1.4: una da 1364 cm\u00b3 e una da 1398, entrambe appartenenti alla famiglia di motori Family 0. Il 1.8 16v, presente nelle precedenti generazioni dell'Astra, ora \u00e8 sostituito da un 1.4 Turbo, gi\u00e0 disponibile all'esordio, ma che \u00e8 entrato regolarmente in listino solo a partire dalla met\u00e0 del 2010. Presenti anche un 1.6 aspirato e uno sovralimentato, impiegati anche nell'Astra H post-restyling. Tra i diesel vi sono il 1.7 di origine Isuzu (da 110 e 125 CV), ulteriormente evoluto per ridurre le emissioni, e i common rail di origine Fiat da 1.3 litri (95 CV) e 2 litri (da 160 CV). Durante il 2011, il motore 1.7 CDTI viene offerto in un ulteriore livello di potenza da 130 CV mentre il 2.0 CDTI passa da 160 a 165 CV.\nLa gamma dell'Astra J prevede un cambio manuale a 5 marce per le versioni aspirate a benzina e per il 1.3 CDTI. Le altre versioni montano invece di serie un cambio a 6 marce sempre manuale. In opzione \u00e8 possibile avere un cambio automatico a 6 rapporti, ma solo per le due motorizzazioni 1.6 a benzina e per il 2 litri turbodiesel.\nDotazione e sicurezza.\nDisponibile inizialmente in tre allestimenti (il base \"Elective\", l'intermedio \"Cosmo\" e il pi\u00f9 ricco \"Cosmo S\", quest'ultimo disponibile solo sul 1.6 benzina e il 2.0 CDTI). La dotazione di serie prevede sei airbag, climatizzatore, ESP, controllo di trazione, cruise control, impianto hi-fi con comandi al volante, sedile guida regolabile in altezza e specchietti retrovisori esterni riscaldabili, volante a tre razze regolabile in altezza, sensore pioggia e cerchi da 16\". Tra gli optional a pagamento vi \u00e8 il tetto apribile elettrico, i fari bixeno AFL III, il navigatore con cartografia su SD card e riconoscimento vocale, il computer di bordo, il volante in pelle, i sedili in pelle e riscaldabili, i fendinebbia, il sistema di controllo dinamico dell'assetto denominato \"FlexRide\", il climatizzatore automatico bizona, cerchi in lega sino a 19\", il freno di stazionamento elettronico e il sistema Opel Eye, introdotto sull'Insignia, che visualizza i segnali che indicano il limite di velocit\u00e0 nel tratto di strada che si percorre.\nA partire dal 2012 l'allestimento \"Cosmo S\" della berlina 5 porte e Sports Tourer viene sostituito dal \"Cosmo\".\nSotto il punto di vista della sicurezza automobilistica, \u00e8 stata sottoposta ai crash test dell'EuroNCAP totalizzando il punteggio di 5 stelle.\nEvoluzione.\nAl momento del lancio dell'Astra berlina a 5 porte, sono state diffuse le prime immagini relative alle versioni familiare e coup\u00e9, i cui avvii di produzione sono avvenuti solo successivamente.\nL'Astra J veniva commercializzata nel Regno Unito con il marchio Vauxhall. Nel mercato cinese, invece, veniva proposta con il marchio Buick e con la denominazione di Buick Excelle XT.\nPer oltre un anno e mezzo la produzione prosegue senza novit\u00e0 nella gamma, fatta eccezione per la versione \"Sports Tourer\", introdotta nel novembre 2010 e per la quale sono state previste le medesime motorizzazioni della berlina. Nella seconda met\u00e0 del 2011 avviene il lancio della versione \"GTC\" al Salone di Francoforte, nella quale occasione \u00e8 stata rivisita l'intera gamma, specialmente sul fronte diesel, dove esordiscono il 1.7 CDTI da 130\u00a0CV e il 2 litri CDTI da 165 CV.\nRestyling 2012.\nAll'inizio del 2012 arriva la versione bi-fuel, in questo caso alimentata a GPL: spinta dal 1.4 sovralimentato, la \"Astra 1.4 Turbo GPL\" eroga 140 CV di potenza. La versione a GPL monta un impianto Renzo Landi, e ha punterie idrauliche autoregistranti (nessuna registrazione del gioco valvole necessaria). Alla fine dell'estate si ha un leggerissimo restyling, con un nuovo stile della griglia anteriore, dei paraurti e dei fendinebbia, pi\u00f9 consistente invece sia nei motori sia nella dotazione di sicurezza.\nPer quanto riguarda gli esterni, adesso la mascherina anteriore ha una forma pi\u00f9 allargata, percorsa da una linea cromata con due baffi pi\u00f9 sottili; l'alloggiamento dei fendinebbia ha una forma pi\u00f9 arcuata ed \u00e8 percorso da una piccola cromatura, e gli stessi fari fendinebbia hanno adesso dimensioni pi\u00f9 piccole. Il posteriore si differenzia solo per la forma dell'alloggiamento della targa mentre sono nuovi i disegni dei cerchi in lega. Per gli interni vengono utilizzati rivestimenti di plancia e consolle diversi e pi\u00f9 gradevoli al tatto. Per quanto riguarda i motori, la versioni 5 porte e Sports Tourer subiscono aggiornamenti. In particolare, esce di produzione il 1.6 a benzina aspirato, il 1.3 CDTI e il 1.7 CDTI da 125 CV. Mentre l'unit\u00e0 a benzina viene rimpiazzata dal 1.4 Turbo benzina nella versione da 120 CV, gi\u00e0 utilizzato su altri modelli come Corsa e Meriva, il 1.7 CDTI viene sostituito definitivamente dalla versione da 131 CV, gi\u00e0 in listino da un anno. Quanto al 1.3 CDTI, esso non viene sostituito da nessun'altra unit\u00e0 motrice. Infine, anche la dotazione di sicurezza e la lista degli optional viene aggiornata, con l'introduzione del nuovo allestimento base Ecotec, il quale offre di serie solo il climatizzatore manuale, sei airbag, vetri elettrici anteriori ed ESP. Questo \u00e8 disponibile solo per i motori 1.4 100 CV e 1.7 CDTI da 110 CV. Optional di nuova introduzione sono la nuova telecamera Opel Eye di seconda generazione che integra le nuovi funzioni di allarme sonoro durante un abbandono accidentale della corsia di marcia, indicatore della distanza di sicurezza e radar con allarme pre-collisione. Nuova anche la telecamera posteriore con assistenza al parcheggio. Di serie per tutte le versioni con allestimento \"Cosmo\" i fari anteriori diurni a LED, prima abbinati solo con i fari bixeno autoadattivi AFL.\nContemporaneamente in gamma arriva una quarta variante di carrozzeria, la berlina a tre volumi, tradizionalmente riservata ai mercati dell'Europa dell'Est, ma che in questo caso viene esportata anche in Italia. Le motorizzazioni previste comprendono il 1.4 aspirato da 101 CV, quello sovralimentato da 140 CV e il 1.7 turbodiesel nelle varianti da 110 e 131 CV. Disponibile anche il 1.4 Turbo a GPL. Presentata il 29 agosto 2012 al Salone di Mosca, l\"Astra Sedan\" viene commercializzata anche in Cina e negli USA, ma con marchio Buick. Sempre in contemporanea con questi ultimi eventi, la Opel ha dichiarato che non \u00e8 prevista una \"Astra cabriolet\" o \"TwinTop\", e che il suo posto viene preso dalla Opel Cascada, le cui foto sono state svelate nel settembre 2012 e la cui commercializzazione \u00e8 stata avviata l'anno seguente.\nAlla fine dell'estate del 2013 il 1.6 Turbo viene sostituito da un nuovo motore, sempre sovralimentato e di cilindrata analoga, il 1.6 SIDI da 170 CV, con 10 CV in meno rispetto al precedente motore, ma 30 Nm di coppia motrice in pi\u00f9. Contemporaneamente viene introdotto il nuovo 2 litri biturbodiesel da 195 CV.\nA marzo 2014 arriva il nuovo 1.6 CDTI da 136 CV, un motore destinato a sostituire il 1.7 di origine Isuzu da 131 CV, ma che inizialmente si limita ad affiancarlo. Tale motore va a equipaggiare contemporaneamente anche le altre varianti di carrozzeria della gamma, tranne la GTC, dove il 1.6 CDTI non \u00e8 previsto. Due mesi dopo il 1.6 CDTI viene proposto anche con potenza di 110 CV, andando cos\u00ec ad allargare la gamma delle versioni diesel.\nNel corso dell'anno successivo sono state svelate le prime immagini della nuova generazione dell'Astra K, il che ha comportato l'uscita di listino della berlina a 5 porte durante il mese di agosto del 2015. Le altre varianti della gamma \"Astra J\" sono invece rimaste temporaneamente in listino in attesa dell'arrivo delle corrispondenti varianti basate sul nuovo modello (\u00e8 il caso della versione giardinetta) o lasciate in listino anche per diverso tempo dopo l'arrivo dell'Astra K in modo da completare la gamma con versioni non previste invece sulla base della nuova generazione della segmento C tedesca. Solo nell'autunno 2018, anche le ultime versioni dell\"Astra J\" sono uscite dagli ultimi listini europei in cui era ancora presente.\nLa Sports Tourer.\nIntrodotta nel novembre 2010 dopo la presentazione al Salone di Parigi, \u00e8 la versione station wagon dell'Astra J. Tale versione abbandona la sigla SW, in favore di un'altra che \u00e8 gi\u00e0 stata a suo tempo utilizzata per le versioni giardinetta della pi\u00f9 grande Insignia. Lunga 4,698\u00a0m, arriva a pesare mediamente solo una ventina di kg in pi\u00f9 rispetto alla corrispondente versione berlina a 5 porte. Anch'essa \u00e8 votata alla praticit\u00e0, condividendo le soluzioni stilistiche delle berlina, ma con in pi\u00f9 una coda pi\u00f9 lunga. Tra i vari accessori presenti nell'Astra Sports Tourer va segnalato il cosiddetto \"FlexFold\": in pratica le sezioni asimmetriche dello schienale posteriore (ribaltabile nelle proporzioni 60-40) sono abbattibili separatamente automaticamente premendo uno dei due tasti situati ai due lati del bagagliaio, rendendo pi\u00f9 facile il passaggio da 500 a 1550 litri di bagagliaio. Oltre a ci\u00f2, il divano \u00e8 completamente rimovibile, il che consente di ottenere un piano di carico piatto. Sono presenti tutti i dispositivi tecnologici gi\u00e0 visti sulla berlina, come per esempio l'Opel Eye e il sistema FlexRide di sospensioni attive regolabili dal conducente.\nLe motorizzazioni sono le stesse di quelle previste per la berlina. L'unica differenza significativa sta nel fatto che il 1.3 CDTI \u00e8 dotato anche del dispositivo Start&amp;Stop, che spegne il motore durante le fermate temporanee (per esempio a un semaforo rosso o in coda), in modo da ridurre emissioni e consumi.\nLa gamma della \"Sports Tourer\" ha seguito le stesse tappe evolutive della berlina a due volumi, comprese le versioni turbodiesel da 131 e 165 CV e l'aggiornamento del 2012, da cui riprender\u00e0 anche le stesse variazioni nella gamma motoristica, fino all'estate del 2015, quando rimarr\u00e0 a listino mentre la berlina a 5 porte esce di produzione per far posto al nuovo modello. Per quanto riguarda la versione station wagon vi sono stati dei significativi aggiornamenti contestualmente a tale evento e consistenti nell'uscita dai listini dei motori 2 litri turbodiesel e biturbodiesel. Sono gli ultimi aggiornamenti per la station tedesca, che alla fine del 2015 verr\u00e0 sostituita dalla \"Astra K SW\".\nLa GTC.\nAl Salone di Parigi del 2010 la casa di R\u00fcsselsheim ha presentato la concept \"GTC Paris\", una vettura che prefigurava in maniera quasi definitiva la futura sportiva su base Astra J, una vettura destinata a sostituire nei listini Opel la precedente Astra GTC.\nLa nuova GTC degli anni 10 del XXI secolo, presentata in maniera definitiva durante il Salone di Francoforte del 2011, riprende il frontale delle versioni berlina e Sports Tourer, dove i gruppi ottici e la calandra ha un disegno simile agli altri due modelli. Anche il paraurti anteriore \u00e8 simile in molti elementi stilistici, pur cambiando leggermente anch'esso. Lateralmente si ritrova la nervatura lungo la parte inferiore della fiancata, ma si nota anche il diverso taglio del padiglione, raccordato con la coda e con il lunotto. In ogni caso, la quasi totalit\u00e0 dei lamierati e dei componenti esterni \u00e8 del tutto nuova e ridisegnata.\nLe dimensioni della carrozzeria rispetto alla berlina 5 porte sono diverse: 447, 184, 148\u00a0cm (rispettivamente pi\u00f9 lunga, larga e bassa). La vettura \u00e8 inoltre caratterizzata da un assetto pi\u00f9 basso, sospensioni pi\u00f9 rigide, carreggiate pi\u00f9 larghe e passo pi\u00f9 lungo: ne deriva una tenuta di strada migliorata.\nLa prevendita dell'Astra GTC \u00e8 cominciata il 7 giugno 2011, quando il modello ha cominciato ad apparire nei listini europei, mentre le prime consegne sono cominciate a dicembre.\nGli allestimenti previsti sono tre: il base \"Elective\", l'intermedio \"Cosmo\" e il pi\u00f9 ricco \"Cosmo S\" (riservato solo al 1.6 Turbo benzina e al 2.0 CDTI) il quale prevede di serie il Flexride.\nI motori disponibili al momento sono tre a benzina (due 1.4 rispettivamente da 120 CV e 140 CV e un 1.6 da 180 CV, entrambi dotati di turbocompressore) e un 2.0 diesel da 165 CV. Il cambio previsto per tutti i modelli \u00e8 un manuale a 6 marce (optional il cambio automatico solo per il 1.4 140 CV e il 2.0 CDTI). Ma vi sono altre caratteristiche meccaniche, che rendono differente la \"Astra GTC\" dalle versioni berlina e Sports Tourer, come per esempio, a livello di sospensioni, la coup\u00e9 tedesca monta un avantreno del tipo HyperStrut, lo stesso montato dall'Insignia OPC, in maniera tale da avere un comportamento su strada pi\u00f9 sportivo.\nA partire dal febbraio 2012 viene introdotto anche il motore 1.7 CDTI in versione da 110 CV e 130 CV. Con l'aggiornamento della seconda met\u00e0 del 2012, le motorizzazioni della GTC rimangono invariate.\nIn occasione del salone dell'auto di Ginevra del 2012, Opel presenta ufficialmente la versione sportiva OPC, dotata di un motore 2.0 Turbo benzina da 280 CV e 400\u00a0nm di coppia, con di serie i cerchi in lega da 19\" (i 20\" sono optional). La velocit\u00e0 massima \u00e8 autolimitata a 250\u00a0km/h mentre l'accelerazione da 0 a 100\u00a0km/h \u00e8 di 6,0 secondi. Le vendite della OPC incominciano dal luglio dello stesso anno. Per questo tipo di vettura, la Opel ha realizzato per il 2013 un campionato monomarca su circuito, denominato \"Astra OPC Cup\", con le vetture preparate secondo i regolamenti VLN.\nImpiegando come base la GTC, la Vauxhall ha prodotto una propria versione ad alte prestazioni della Astra, la VXR. \u00c8 equipaggiata con un propulsore turbo a iniezione diretta 2.0 da 280 CV e coppia di 440 Nm che la spinge a una velocit\u00e0 massima di 255 km/h. Per migliorare la tenuta in curva \u00e8 stata dotata di un nuovo sistema denominato LSD derivato dall'HiPerStrut della GTC. L'impianto franante \u00e8 stato fornito dalla Brembo mentre il telaio e le nuove appendici aerodinamiche sono state ridisegnate con la collaborazione del pilota Smokin \"Jo\" Winkelhock. Queste ultime comprendono un nuovo impianto di scarico a doppio terminale, un nuovo body kit e un nuovo spoiler posteriore.\nAlla fine dell'estate 2013 anche per la GTC si ha l'arrivo del 1.6 SIDI da 170 CV e in autunno \u00e8 la volta del 2 litri biturbodiesel da 195 CV. Nel 2014, anche la GTC vede l'arrivo del 1.6 CDTI da 110 CV e 136 CV. Queste ultime rimarranno le uniche motorizzazioni a gasolio anche per la \"GTC\" a partire dall'estate 2015, quando entrer\u00e0 in produzione la nuova generazione dell\"Astra\" a 5 porte.\nNel 2015, quando venne introdotta la nuova generazione dell\"Astra\", la versione \"GTC\" rimase in listino ancora per diverso tempo, in maniera tale da proporre una variante coup\u00e9 che nella gamma della nuova generazione non verr\u00e0 prevista. Venne cambiata la denominazione, che perse il nome di \"Astra\" per chiamarsi semplicemente \"GTC\". Tale modello continu\u00f2 a rimanere in listino fino al 2018: a partire dall'inizio di quell'anno, \u00e8 stata gradualmente eliminata dai listini europei fino all'autunno dello stesso anno.\nL'Astra Sedan.\nNell'autunno del 2012 viene introdotta l'Astra Sedan, la versione a tre volumi dell'Astra J, prodotta a Gliwice in Polonia. Questo genere di modelli, fino a quel momento riservati ai mercati dell'Est europeo e ad alcuni mercati in via di sviluppo, \u00e8 stato in questo caso esteso anche ad altri mercati europei, come ad esempio quello italiano. La vettura lunga 4,66 m, cio\u00e8 24\u00a0cm in pi\u00f9 rispetto alla berlina a 2 volumi da cui deriva, va a inserirsi tra l'Astra J a due volumi e la \"Insignia\". La coda, che \u00e8 la parte esteticamente pi\u00f9 caratterizzante, riprende nel disegno dei fari e in quello dei paraurti il family feeling delle altre versioni. Presenti anche in questo caso i temi stilistici ricorrenti nella gamma, come ad esempio la nervatura che percorre la zona sottoporta.\nLa gamma motori prevede due unit\u00e0 a benzina e due a gasolio: il 1.4 turbo da 101 e 140 CV, pi\u00f9 il 1.7 CDTI da 110 e 131 CV. Altre differenze rispetto alla versione hatchback stanno nella dotazione, che non prevede optional come il FlexFloor, il sistema portabici e i vetri laterali posteriori e il lunotto oscurati.\nNel 2014 si ha l'arrivo della versione a GPL, spinta da un 1.4 Turbo da 140 CV a doppia alimentazione. Nel 2015 con l'arrivo della nuova generazione dell\"Astra\", la berlina a tre volumi \u00e8 rimasta comunque in produzione insieme alla versione coup\u00e9. La produzione \u00e8 terminata definitivamente il 28 dicembre 2020.\nRiepilogo caratteristiche.\nBerline 2 volumi e Sports Tourer.\nEcco le motorizzazioni con cui la \"Astra J\" \u00e8 stata offerta nel mercato italiano (N.B. I dati tra parentesi tonde () si riferiscono alla versione Sports Tourer):\nAstra GTC.\nI modelli in grassetto sono quelli tuttora in produzione. Il motore 1.6CDTI in entrambe le configurazioni di potenza \u00e8 conforme alla direttiva EURO 6."}
{"id": "2772115", "revid": "767487", "url": "https://it.wikipedia.org/wiki?curid=2772115", "title": "Jean Charles Grenier", "text": ""}
{"id": "2772116", "revid": "21880", "url": "https://it.wikipedia.org/wiki?curid=2772116", "title": "Jean Charles Marie Grenier", "text": ""}
{"id": "2772117", "revid": "70352947", "url": "https://it.wikipedia.org/wiki?curid=2772117", "title": "Nokia 6263", "text": "Il Nokia 6263 \u00e8 un telefono cellulare prodotto dall'azienda finlandese Nokia e messo in commercio nel 2008."}
{"id": "2772125", "revid": "767487", "url": "https://it.wikipedia.org/wiki?curid=2772125", "title": "Karl Otto Graebner", "text": ""}
{"id": "2772129", "revid": "125225190", "url": "https://it.wikipedia.org/wiki?curid=2772129", "title": "Episodi di Don Matteo (sesta stagione)", "text": "La sesta stagione della serie televisiva italiana Don Matteo, dal titolo Don Matteo 6, \u00e8 composta da 24 episodi ed \u00e8 andata in onda in prima visione TV in prima serata su Rai 1 HD, a partire dal 17 gennaio 2008 fino al 10 aprile 2008.\nIn questa stagione, prima degli episodi sono andati in onda dei mini episodi pre-puntata della durata di circa 1 minuto.\nIn questa stagione si assiste alla prima, seppur piccola, rivoluzione del cast: il capitano Anceschi (Flavio Insinna) viene sostituito dal capitano Tommasi (Simone Montedoro); insieme con Anceschi, esce di scena anche la sua ormai moglie Laura Respighi (Milena Miconi). Per quanto riguarda la canonica, con l\u2019addio di Tommaso (Steven Manetto), questa \u00e8 l\u2019unica stagione in cui non \u00e8 presente alcun ospite fisso nella Canonica di don Matteo. Oltre a Tommasi, un altro ingresso significativo nel cast \u00e8 quello di suor Maria (Astra Lanz), madre superiora del convento di suore di Gubbio. Per ci\u00f2 che riguarda la caserma, Ghisoni verr\u00e0 affiancato dagli appuntati Jamila (Shukri Said), primo carabiniere di pelle nera nella storia della televisione italiana, e da Severino Cecchini, nipote del Maresciallo.\nIn quanto invece al cast secondario, tra le figure maggiormente ricorrenti spiccano, oltre alle due figlie di Cecchini, quelle legate alla famiglia e alla vita sentimentale del capitano: i suoi genitori Clara (Simona Marchini) e Ludovico (Toni Garrani), e la sua fidanzata Amanda (Ilaria Spada).\nBentornato Don Matteo.\nTrama.\nDon Matteo e Suor Maria sono vittime di un equivoco: i freni della bicicletta di Don Matteo sono rotti e cos\u00ec, non volendo, investe Suor Maria la quale, pensando che il prete sia uno scippatore, scappa dai carabinieri. Intanto un agricoltore, Pierluigi Bonaiuti, viene trovato morto nel campo del suo vicino, il Maresca, nonch\u00e9 ex fidanzato della moglie Alda Coletta, proprietaria dell'agriturismo \"Colle fiorito\". Dietro questo delitto si nasconde un tradimento.\nProfumo di caff\u00e8.\nTrama.\nSebastiano Bannelli viene trovato in casa in fin di vita colpito da un tagliacarte. Viene subito incolpata B\u00e9atriz, la ragazza salvata da Don Matteo in Brasile. In realt\u00e0 non \u00e8 stata lei, anche perch\u00e9 era incinta e il bambino \u00e8 di Sebastiano. \u00c8 stato qualcuno geloso della storia tra Sebastiano e B\u00e9atriz. Intanto il Capitano cerca casa, ma il Maresciallo fa di tutto per trovargli un appartamento lontano dal centro di Gubbio.\nCioccolata.\nTrama.\nSul greto del fiume viene trovato morto Yussef, un ragazzo arabo che lavorava nella cioccolateria di Vanessa. Lui e Vanessa erano innamorati e lei \u00e8 accusata di omicidio, ma c'\u00e8 qualcuno geloso di questa relazione. Nel frattempo il maresciallo e il capitano acquistano un biglietto della lotteria e il maresciallo pensa che il capitano abbia vinto e viceversa. In realt\u00e0 la lotteria non l'ha vinta nessuno dei due, ma una persona insospettabile, che vuole portare via la persona amata.\nLa stanza di un angelo.\nTrama.\nDurante una festa viene rapito il nipote di un noto imprenditore, Lamberto Arcuati. I sospetti ricadono sul cugino del padre del piccolo, che aveva grossi debiti e aveva chiesto dei soldi sia al cugino che allo zio.\nLa minicubista.\nTrama.\nFuori da una discoteca, il buttafuori viene investito da un motociclista e i sospetti cadono sull'ex della fidanzata della vittima. Soltanto Don Matteo crede alla ragazza mentre per i carabinieri \u00e8 colpevole. Intanto arriva il nipote del maresciallo Cecchini, Severino e Natalina si mette in testa di voler partecipare a un concorso di bellezza.\nMorte di un cantastorie.\nTrama.\nRenato,un cantastorie assunto per l'animazione ai bambini, viene ritrovato morto all'interno del centro commerciale dove aveva finito di lavorare. I sospetti cadono sulla guardia notturna del magazzino.\nIl ritmo dei pedali.\nTrama.\nUn ciclista viene travolto e ucciso da un'auto pirata della strada, proprio dove sta passando Don Matteo in bicicletta ed \u00e8 proprio lui che trover\u00e0 la vittima. Intanto, a Gubbio, si sta svolgendo \"Il giro dell'Umbria\", a cui partecipa anche il capitano Tommasi.\nIl caso del cane scomparso a mezzogiorno.\nTrama.\nUna cercatrice di tartufi viene quasi uccisa strangolata mentre sta chiamando il 112. Il marito di lei \u00e8 il primo indiziato, perch\u00e9 avevano deciso di divorziare e spesso litigavano. Intanto Natalina trova un nuovo amico a quattro zampe, che poi si scopre essere il cane cerca tartufi della vittima.\nUn tocco di fard.\nTrama.\nDurante una sfilata di moda, dentro i camerini cade un proiettore che uccide una cameriera e ferisce l'organizzatrice. I Carabinieri scopriranno che non \u00e8 stato un incidente. \nTrattamento di benessere.\nTrama.\nUn medico di un centro specializzato viene trovato morto all'interno della sua abitazione. I Carabinieri sospettano che l'assassino sia un ex paziente il quale crede che il medico gli abbia ucciso la figlia.\nUno spirito inquieto.\nTrama.\nDurante una seduta spiritica, la Marchesa beve un bicchiere d'acqua avvelenata che la uccide. Si pensa all'inizio che sia stata la badante della Marchesa, perch\u00e9 il testamento della stessa diceva che tutti i suoi beni sarebbero andati alla badante.\nI segreti degli altri.\nTrama.\nPamela, una giovane amazzone, muore cadendo da un cavallo nel corso di una gara. Intanto il capitano Tommasi si allena con Cecchini per vincere la gara di canoa anche se l'arrivo di Amanda potrebbe sconvolgere i piani del capitano.\nFrancesca e il lupo.\nTrama.\nPer le strade di Gubbio sembra aggirarsi un pericoloso lupo. Un professore che voleva evitare che l'animale fosse soppresso viene rinvenuto morto nel bosco.\nLa giostra dei desideri.\nTrama.\nUn uomo viene ritrovato morto su una giostra, denominata Giostra dei Desideri e, poco lontano, il proprietario viene ritrovato privo di sensi. I sospetti ricadono proprio sul proprietario della giostra, poich\u00e9 sua moglie aveva deciso di sposarsi con la vittima ma, ancora una volta, Don Matteo riuscir\u00e0 a far venire a galla tutta la verit\u00e0, scoprendo che, in realt\u00e0, il movente dell'omicidio non \u00e8 il tradimento amoroso. Pippo, intanto, decide di comprare una nuova casa popolare, a un prezzo molto basso, mentre il maresciallo Cecchini decide di partecipare al programma televisivo \"La prova del cuoco\".\nIo ti salver\u00f2.\nTrama.\nLa figlia di un importante industriale viene rapita e contemporaneamente un piccolo ragazzino del convento di suor Maria viene trovato gravemente ferito all'interno di un pozzo. I carabinieri sono convinti che i rapitori abbiano sorpreso il ragazzino e, per paura di essere scoperti, abbiano gettato il bambino nel pozzo. Don Matteo, per\u00f2, riuscir\u00e0 a scoprire la verit\u00e0, scoprendo che il ragazzino non \u00e8 stato gettato nel pozzo ma che vi era caduto da solo. Ora tocca solo scoprire il nome dei rapitori. Intanto tra poco sar\u00e0 il compleanno del capitano e dato che Amanda non potr\u00e0 andare a Gubbio e il capitano \u00e8 triste, il maresciallo decide di organizzargli una sorpresa.\nUn San Valentino per Natalina.\nTrama.\nAttratta dalla voglia di non trascorrere da sola san Valentino, Natalina si reca insieme alle sue due amiche a un luogo di incontro. Proprio qui conosce un famoso giornalista Alfio Miceli, gentile e ricco che, per\u00f2, la stessa notte viene trovato senza vita nella redazione del giornale di Gubbio. I sospetti si indirizzano prima verso il fratello di un'amica di Natalina, che, la sera prima, dinanzi agli occhi della simpatica perpetua, aveva aggredito la vittima, minacciandola e poi sul direttore della redazione del Giornale di Gubbio. Don Matteo, per\u00f2, riuscir\u00e0 a scoprire il vero colpevole, facendo venire a galla tutta la verit\u00e0. Natalina, intanto, per una strana fatalit\u00e0, sembra essere convinta che il capitano Tommasi si sia innamorato di lei.\nUn sogno rubato.\nTrama.\nUna giovane prostituta di colore viene misteriosamente uccisa, apparentemente per un \"patto\" non rispettato. Vicino alla scena del crimine \u00e8 presente, all'arrivo dei carabinieri, anche la \"maman\" la migliore amica della giovane uccisa che pratica il culto Vud\u00f9, viene prontamente fermata in quanto maggiore sospettata. Per Cecchini, per\u00f2, molto sospette si rivelano anche le incomprensibili parole pronunciate dalla stessa \"maman\" al momento del suo arresto e che sembrano essere la causa del malocchio che perseguiterebbe incessantemente il Capitano.\nIncontri ravvicinati.\nTrama.\nUn astronomo, molto stimato e conosciuto da tutti, viene trovato senza vita nella Gola del Bottaccione. Il principale indiziato sembra inizialmente essere, agli occhi di tutti tranne che a quelli di Don Matteo, il cognato che poche sere prima aveva fatto la sua comparsa dopo anni di assenza per rivedere la figlia, allevata, dopo la morte della madre, dalla stessa vittima. Impeditegli le sue volont\u00e0 dall'astrologo, egli aveva minacciato quest'ultimo davanti a numerosi testimoni tra i quali si trovava anche Don Matteo, il maresciallo, Pippo e Natalina. E sempre quella notte degli strani fenomeni luminosi suggestionano Natalina e Pippo che cominciano a credere alla presenza degli UFO. Nel frattempo Patrizia chiede aiuto al capitano per studiare per il test d'ammissione all'universit\u00e0 all'insaputa del padre, il quale crede che il capitano si sia innamorato di sua figlia.\nIl fratello di Natalina.\nTrama.\nIn canonica si presenta Raniero, fratello di Natalina, con la figlia piccola Bianca. Quando una giovane donna viene aggredita e ferita con un colpo di pistola, l'uomo finisce tra i principali sospettati perch\u00e9 aveva dato un passaggio alla vittima.\nCrisi sentimentale.\nTrama.\nIl capitano Tommasi e Amanda si prendono una pausa di riflessione; intanto nel prato viene trovata morta una giovane donna: i sospetti, inizialmente, ricadono sul suo ex fidanzato. La donna lavorava in un importante negozio di abbigliamento e Don Matteo e i carabinieri scoprono che aveva una relazione col futuro marito della proprietaria. La ragazza era stata licenziata il giorno stesso del delitto a causa di un tentato furto. Don Matteo riuscir\u00e0 a far venire a galla la verit\u00e0, scoprendo che, in realt\u00e0, colui che ha commesso il furto \u00e8 anche l'assassino.\nUna buona annata.\nTrama.\nUn giovane sommelier viene ritrovato morto. Sembra un banale incidente provocato dalla caduta dalle scale, ma i carabinieri sospettano del proprietario della cantina dove la vittima lavorava. La moglie infatti potrebbe aver avuto una relazione col sommelier. Intanto Cecchini, Giulio e Patrizia si trovano a imbiancare. Per un equivoco il maresciallo si affaccia alla finestra e crede che sua figlia e il capitano si siano baciati. Cos\u00ec Cecchini decide di aiutare personalmente il capitano ma, mentre gli tiene la scala, si distrae quindi Giulio cade e si rompe la gamba. Per farsi perdonare fa dormire il capitano da lui.\nIl tesoro di Orfeo.\nTrama.\nUn liutaio esperto viene trovato morto nel suo negozio e sua figlia, una chitarrista famosa mai riconosciuta dal padre, viene trovata col coltello tra le mani. Don Matteo, come sempre, riuscir\u00e0 a far luce su quanto \u00e8 avvenuto, scoprendo che, in realt\u00e0, il vero colpevole \u00e8 un'altra persona.\nA Gubbio, nel frattempo, \u00e8 giunta un nuovo Medico Legale, vecchia amica del capitano Tommasi: fra i due vi \u00e8 una bella complicit\u00e0 e Cecchini pensa che sia la donna giusta per il suo capitano.\nBravi ragazzi.\nTrama.\nDurante una festa universitaria, a cui partecipa anche Patrizia Cecchini, una giovane ragazza cade dalla terrazza e viene trovata gravemente ferita alla testa. I medici affermano che nel corpo della giovane vi era una dose elevata di droga e i carabinieri indagano. Inizialmente i sospetti ricadono su un amico stretto di Patrizia, Luca. Intanto il maresciallo Cecchini \u00e8 in crisi con sua figlia Patrizia.\nUna dura prova per don Matteo.\nTrama.\nGiorgio, promettente scenografo, viene trovato morto, apparentemente suicida. Il padre del ragazzo incolpa Don Matteo della disgrazia, colpevole di aver allontanato il giovane dalla sua famiglia. In caserma i carabinieri si preparano per ricevere delle onorificenze. Tutto sembra presagire una bella giornata di festa, ma la signora Tommasi rimane vittima di un incidente d\u2019auto, scontrandosi proprio con Amanda. Sebbene la donna sia appena contusa, approfitta della situazione per attirare su di lei le attenzioni del figlio, rendendogli la vita impossibile."}
{"id": "2772132", "revid": "6923", "url": "https://it.wikipedia.org/wiki?curid=2772132", "title": "Organi della pubblica amministrazione di Milano in et\u00e0 spagnola", "text": "Gli organi della pubblica amministrazione di Milano in et\u00e0 spagnola comprendevano l'insieme delle strutture dell'amministrazione pubblica del Ducato di Milano create ex novo dalla corona di Spagna o potenziate a partire da preesistenti edifici giuridici ereditati dagli ordinamenti della Signoria. La problematicit\u00e0 di questo complesso era rappresentata dalla forte disomogeneit\u00e0 degli organi, con sovrapposizioni di competenze e conflittualit\u00e0 di giurisdizione, tipiche peraltro degli istituti ad esso contemporanei sottratti al controllo di un sistema legislativo unitario.\nIn linea di massima gli organi erano ripartiti su due livelli: quello statale e quello comunale. L'intero apparato era costituito da un numero di addetti che si aggirava sulle cento unit\u00e0: tale ridotto numero \u00e8 facilmente comprensibile se si tiene conto che erano inesistenti tutti i sistemi assistenziali tipici degli stati moderni o quantomeno erano sottratti al controllo diretto dello Stato.\nLe cariche erano assegnate a membri della nobilt\u00e0 cittadina (salvo rare eccezioni), composta da 235 famiglie. A sua volta, il patriziato esprimeva una cerchia ancora pi\u00f9 ristretta di componenti, detentori del reale potere, sotto forma dei casati: Aliprandi, Archinto, Arcimboldi, Arconati, Arese, Barbiano di Belgiojoso, Borromeo, Brivio, Castiglione, Corio, Fagnani, Gallarati, Maggi, Marliani, Melzi, Pecchio, Pusterla, Rainaldi, Schiaffinati, Taverna, Trivulzio, Visconti.\nGli organi statali.\nGovernatore (1535-1706).\nIl Governatore di Milano veniva nominato dal Re, rimanendo in carica per tre anni. I suoi poteri di fatto replicavano quelli del Duca in materia amministrativa e di indirizzo politico (sia interno che estero), esplicandosi con l'ausilio di una sorta di Consiglio Privato noto come \"Cancelleria Segreta\". A ci\u00f2 si affiancava la presidenza del \"Consiglio generale dei 60 decurioni\". Egli tuttavia non aveva di regola il controllo delle forze armate, funzione questa spettante al \"Castellano\": solo in alcuni casi particolari questa funzione venne attribuita anche in capo al Governatore. Il Castellano o, alternativamente il Presidente del Senato subentravano nelle sue funzioni come supplenti in caso di assenza o in caso scadenza del mandato in attesa del rinnovo. In seguito questa funzione di transizione tra i governi venne affidata al Consiglio Segreto. Il governatore era dotato di ampi poteri legislativi, esercitati attraverso le ordinanze; inoltre erano di sua pertinenza la nomina delle cariche di durata biennale legate all'amministrazione. In ambito giuridico aveva potere di grazia.\nIl governatore appena nominato acquistava pieno possesso delle sue funzioni ricevendo il giuramento della citt\u00e0 e dei membri dell'aristocrazia. I suoi atti erano insindacabili, laddove egli era chiamato a rispondere del suo operato solo dinanzi al Re.\nGran Cancelliere (1535-1753).\nIl Gran cancelliere era la seconda carica pi\u00f9 alta dopo quella del Governatore. Doveva godere della fiducia assoluta del governo centrale, venendo scelto tra i membri della nobilt\u00e0 sia spagnola sia lombarda. La sua carica aveva durata vitalizia. I suoi compiti erano essenzialmente legati al controllo dell'amministrazione e della giustizia, con delega a dirimere conflitti di potere tra i vari organi. Cumulava la presidenza del \"Consiglio segreto\" e, in maniera transitoria, quella della Giunta interinale. Le sue funzioni rimasero inalterate durante tutto il periodo spagnolo, subendo tuttavia un sostanziale ridimensionamento sotto gli Asburgo d'Austria, che ridistribuirono le sue mansioni tra le nuove cariche \"Ministro plenipotenziario\" e \"Consultore di governo\".\nConsiglio segreto (XVI secolo-1747).\nIl Consiglio segreto era un organo consultivo che assisteva il Governatore nell'esercizio delle sue funzioni. Il suo potere si estendeva anche in ambito giuridico, laddove ad esso era possibile appellarsi circa le sentenze emesse dalle magistrature in materia fiscale. In caso di vacanza della carica di Governatore il Consiglio esercitava una funzione di supplenza dello stesso. \nEra composto inizialmente da personaggi scelti discrezionalmente dal Governatore, salvo poi essere limitato a personalit\u00e0 che avevano occupato gi\u00e0 determinati incarichi, oltre che a soggetti politicamente rilevanti.\nIl Consiglio segreto venne svuotato delle sue funzioni in seguito alle riforme attuate dagli Asburgo d'Austria, i suoi poteri venendo assunti da due Giunte di nuova creazione.\nSenato (1499-1786).\nIstituito da Luigi XII di Francia per concedere al governo del ducato milanese una maggiore autonomia cittadina come richiesto dai suoi notabili all'indomani dell'invasione francese di Milano, fu uno degli organi governativi pi\u00f9 importanti dello Stato di Milano per quasi tre secoli, investito di funzioni giurisdizionali e legislative.\nEra composto da senatori nominati a vita: 17 milanesi, al momento della creazione, poi passati a 27 (nel 1535), oltre al presidente, di cui 9 cavalieri, 5 prelati e 13 giureconsulti; nel Seicento si ridussero a 15, compreso il presidente, di cui tre di nazionalit\u00e0 spagnola. I giureconsulti, tratti dal patriziato milanese, finirono con prevalere all'interno del collegio, grazie alla loro estrazione culturale; l'appartenenza al Senato e, in particolare, la presidenza dello stesso rappresentava per un giureconsulto il culmine della carriera.\nIl potere pi\u00f9 rilevante del Senato era il diritto di interinazione delle leggi, ossia il potere di confermare le disposizioni del sovrano (o del Governatore che lo rappresentava) oppure di opporsi ad esse nel caso fossero in contrasto con le leggi dello Stato di Milano. Il Senato era inoltre il tribunale supremo dello Stato di Milano in materia civile e penale. Pur essendo il Senato un organo collegiale le cause erano di norma trattate da un senatore di turno (o di lettura), che riceveva e giudicava nella propria abitazione; solo le cause pi\u00f9 delicate o controverse erano trattate dal collegio riunito, che teneva le sue sedute in un'aula (detta Sala dell'Udienza) situata nel piano nobile del Palazzo Regio-Ducale (attuale Palazzo Reale).\nCastellano (XVI secolo-1754).\nIl castellano era il comandante militare della citt\u00e0 oltre che il massimo responsabile della difesa nel Ducato, affiancando il governatore nelle decisioni belliche. Assolveva anche incarichi di natura politica sostituendo il governatore nelle situazioni di vacanza della carica. Era inoltre membro del Consiglio segreto. La sua scelta avveniva ad opera del sovrano, venendo scelto prevalentemente tra la nobilt\u00e0 spagnola.\nMagistrato ordinario (1541-1749).\nIl Magistrato ordinario, noto anche come Magistrato delle entrate ordinarie, era un organo amministrativo risalente al periodo della Signoria, scaturente dalla ripartizione delle entrate tra ordinarie e straordinarie, ricalcata nel periodo spagnolo, nonostante un iniziale tentativo di accorpamento dei due uffici da parte del marchese del Vasto nel 1542.\nQuesta magistratura era composta da sei questori e un presidente. I questori avevano diverse estrazioni: tre di essi erano membri della nobilt\u00e0 di toga, incaricati delle questioni specificamente giuridiche, i rimanenti erano espressione della nobilt\u00e0 di spada, con funzioni di controllo dell'ordinaria amministrazione. La carica di presidente della magistratura consentiva l'accesso al Senato.\nLe competenze di questo organo si estendevano su un vasto ambito economico e finanziario. La loro mansione pi\u00f9 importante era il controllo della regolarit\u00e0 delle leggi di bilancio proposte dal governatore o dal consiglio supremo. In aggiunta si occupavano della riscossione delle imposte, della vigilanza sull'emissione di monete, dell'organizzazione del servizio postale e del controllo della distribuzione di beni voluttuari quali il tabacco e gli alcolici.\nLa magistratura ordinaria era affiancata, nell'esercizio delle sue funzioni da funzionari di grado inferiore da essa nominati e revocabili. Nei capoluoghi di provincia era rappresentata dai cosiddetti referendari; inoltre da essa dipendevano una serie di istituti quali la banca del notariato della camera, la banca del sale, la banca delle imprese, la banca delle tasse, la banca del mensuale, il tesoriere del tribunale, i ragionati della camera, l'ufficio delle munizioni e lavoreri dello Stato di Milano, i tesorieri generali.\nLe riforme teresiane portarono all'accorpamento della magistratura ordinaria e straordinaria nella figura unica del magistrato camerale.\nMagistrato straordinario (1541-1749).\nIl Magistrato straordinario fu una carica che, sebbene fondata dopo l'epoca ducale, contemplava tra le proprie funzioni fondamentali ancora la gestione dei beni patrimoniali del principe e dei cespiti di reddito straordinari come ad esempio i feudi, le regalie, le confische, le condanne pecuniarie oltre alle eredit\u00e0 vacanti (che spettavano di diritto allo stato), la pulizia di fiumi e laghi di dipendenza dello Stato di Milano e il controllo sulle esportazioni di generi di prima necessit\u00e0. Sin dalla sua costituzione, l'organismo era composto da un presidente che aveva propriamente il nome di magistrato, che amministrava l'ufficio con sei questori (tre dottori e tre maestri di cappa corta) data l'ampiezza di aree che copriva la sua area giurisdizionale, oltre ad una serie di funzionari minori. Nel 1563 al magistrato straordinario venne aggregato anche l'Ufficio delle biade, che aveva il compito di gestire l'annona.\nL'ufficio termin\u00f2 le proprie funzioni pubbliche il 30 aprile 1749 quando l'imperatrice Maria Teresa d'Austria, con un editto apposito, un\u00ec il magistrato ordinario a quello straordinario, rinominando l'organismo Magistrato camerale.\nCollegio fiscale (1541-1786).\nIl Collegio fiscale era un organo amministrativo composto da tre avvocati e tre sindaci necessariamente milanesi che aveva il compito di presentare al Senato le questioni di materia fiscale, debiti, concessioni, prestiti e nuove imposte. Tale collegio aveva inoltre il compito di intervenire nelle cause penali che si svolgevano nel ducato dal momento che queste potevano rappresentare un motivo di interesse per l'erario pubblico in quanto alle spese corporali o detentive, spesso si accompagnavano anche somme di denaro o la confisca di beni che quindi venivano incamerati dallo stato.\nOriginariamente il collegio aveva un compito esclusivamente consultivo, mentre a partire dal regno di Carlo VI nella prima met\u00e0 del XVIII secolo divenne pratica comune che due rappresentanti di questo collegio prendessero stabilmente parte alle riunioni del Senato cittadino cos\u00ec da essere costantemente informati sull'attivit\u00e0 governativa svolta.\nIn ogni citt\u00e0 capoluogo delle province dello Stato, il Collegio fiscale era \u201crappresentato\u201d da due fiscali, un avvocato (estraneo alla citt\u00e0 di destinazione) ed un sindaco (anche del luogo), ai quali era delegata la difesa degli interessi dell\u2019erario.\nIl collegio venne abolito dalle riforme giuseppine del 1786.\nTesoreria generale (1541-1786).\nLa Tesoreria generale del ducato di Milano era divisa in due settori distinti tra loro:\nEbbe un ruolo fondamentale in tutto il XVII secolo quando l'amministrazione spagnola, sovente gravata dai debiti e dalle spese militari per le continue guerre, rese impossibile per anni la chiusura dei bilanci statali oltre che quelli di previsione per gli anni a venire. Il suo potere venne fortemente compromesso quando, per esigenze finanziarie, il mantenimento dell'esercito venne basato su privati che costituivano armate al servizio del ducato, venendo cos\u00ec privata completamente della gestione della cassa militare che praticamente non aveva pi\u00f9 ragione di esistere.\nNel 1706, torn\u00f2 ad amministrare la totalit\u00e0 delle imposte militari e ad occuparsi delle spese sostenute dai reggimenti privati, almeno sino al 1716 quando la \"Pagador\u00eca\" venne soppressa con la creazione della Cassa Imperiale di Guerra che si occup\u00f2 di queste specifiche funzioni. Sopravvisse solo per la parte civile sino ad essere definitivamente soppressa dalle riforme giuseppine del 1786.\nGiudice delle monete (1541\u20131774).\nIl Giudice delle monete, subordinato al Magistrato ordinario, aveva il compito di tutela sulla circolazione di monete autentiche e del giusto peso (era prassi frequente infatti limare e contraffare le monete d'oro e d'argento). Egli poteva a tale scopo promulgare gride, valide per tutto lo Stato di Milano, in materia monetaria: il Giudice mediante consulta doveva riferire al Governatore la necessit\u00e0 di emanare alcuni provvedimenti; e quest'ultimo \u201cinherendo\u201d alla consulta del Magistrato ordinario emanava la grida ed investiva il Giudice delle monete del potere esecutivo. Dopo un lungo periodo nel quale chiunque poteva essere investito della carica di Giudice delle monete, a partire dai primi decenni del XVII secolo le autorit\u00e0 governative decisero che la carica fosse affidata a persone competenti e soprattutto togate, vale a dire essere tassativamente scelte tra i membri del Collegio dei giurisperiti di Milano. Elevato cos\u00ec di rango, si stabil\u00ec che la carica avesse durata biennale e che al termine dell'incarico il Giudice dovesse, come le altre magistrature, essere sindacato da un dottore collegiato \u201cseparatamente e non con alcuni altri giudici\u201d. Poich\u00e9 la natura stessa dell'incarico costringeva il Giudice delle monete e i suoi funzionari ed effettuare ispezioni e controlli presso le botteghe al fine di controllare che non venissero utilizzate monete false o calanti, spesso si verificarono contro questi pubblici ufficiali episodi di violenza e minacce. Per porre rimedio a tale clima di violenza innescato dalla categoria dei mercanti, le autorit\u00e0 centrali autorizzarono i funzionari a muoversi armati per la citt\u00e0 (e cio\u00e8 dotati di \u201cgiacca di maglia con maniche e armi di offesa e difesa\u201d). Essendo la sua competenza estesa a tutto lo Stato, il Giudice (che operava concretamente solo nella citt\u00e0 di Milano) si avvaleva di luogotenenti per quanto riguardava i controlli nelle altre citt\u00e0, borghi e terre dello Stato. Purtroppo questi luogotenenti svolsero sempre un pessimo lavoro (abusi, negligenze, incapacit\u00e0), nonostante i controlli in loco effettuati dai podest\u00e0 territoriali. Nel 1774 Maria Teresa ne dispose l'abolizione, lasciando la funzione di vigilanza sulle monete al Supremo consiglio di economia e la giurisdizione al Giudice dei dazi in Milano e al Regio podest\u00e0 nelle altre citt\u00e0.\nGiudici delle Monete:\nGiudice dei dazi (1541\u20131786).\nIl Giudice dei dazi era nominato dal Sovrano e potevano accedervi unicamente coloro i quali avessero gi\u00e0 ricoperto altre cariche di rilievo nel governo della citt\u00e0 o dello stato di Milano. Questa carica, presente nel comune di Milano gi\u00e0 dal XIII secolo, fu solo nel Cinquecento che ottenne sotto l'amministrazione spagnola un vero e proprio status giuridico.\nIl compito di questo ufficio era quello di regolamentare tutti i dazi dello stato sulla base degli ordini emanati dal Governatore del ducato o dal magistrato straordinario, o in generale da quanto previsto dalle leggi.\nLa carica aveva durata biennale e sulla base del proprio operato, il giudice in carica poteva vedersi riconfermato per uno o pi\u00f9 mandati. La carica venne ufficiosamente abolita nel 1771 quando le sue funzioni vennero assorbite dal Senato e fu abolito definitivamente dalle riforme giuseppine del 1786.\nPodest\u00e0 (XVI secolo\u20131786).\nL'ufficio del podest\u00e0 di Milano nacque gi\u00e0 in epoca medievale, con funzioni che col tempo si erano estese sino al contado milanese sino allo spazio di 10 miglia attorno alle mura della citt\u00e0. Questa carica era stata ricoperta nel corso dei secoli da esponenti provenienti dalle principali famiglie nobili del ducato; i podest\u00e0 inoltre rivestivano anche il ruolo di giudice penale per la sola citt\u00e0 di Milano, solitamente in campo civile e solo eccezionalmente anche in campo criminale.\nIl podest\u00e0 durava in carica un anno e venne soppressa dalle riforme giuseppine solo nel 1786.\nCongregazione dello Stato (1561-1786).\nNacque come reazione delle citt\u00e0 minori dello Stato alla compilazione del nuovo estimo, ordinata nel 1543 dall'imperatore Carlo V per riformare la gestione dei tributi. Fu inizialmente un organismo temporaneo, divenne poi stabile con lo scopo di sgravare l'amministrazione dai numerosi e pesanti carichi fiscali.\nGli organi comunali.\nConsiglio generale dei 60 decurioni (XVI secolo-1796).\nIl consiglio generale dei 60 decurioni affonda le proprie radici ad inizio Cinquecento quando il giovane duca Massimiliano Sforza dovette chiedere al comune di Milano ulteriori fondi per sostenere il pagamento dei mercenari svizzeri da lui assoldati per le difese del ducato in cambio della concessione della navigabilit\u00e0 dei navigli e del diritto di eleggere le principali cariche amministrative della citt\u00e0. Venne cos\u00ec avanzata la proposta di eleggere 150 deputati per questo scopo che dovevano avere il compito di formare un parlamentino, incaricato di eleggere le principali cariche del comune.\nLa scelta di questi rappresentanti venne lasciata dal duca ai cittadini, ma dal 1518 un decreto del governatore francese di Milano, Odet de Foix, stabil\u00ec che l'elezione riguardasse unicamente persone provenienti dal ceto nobile cittadino e che i rappresentanti dovessero essere solo 60 (10 per ogni \"porta\" della citt\u00e0), provvedimenti mantenuti anche dal breve governo di Francesco II Sforza che nel 1524 provvide ad eleggere 60 nobili perch\u00e9 votassero la nomina del vicario e dei dodici di provvisione. Col tempo la carica di decurione divenne a vita e trasmissibile di padre in figlio.\nDurante il governo degli spagnoli a Milano vennero riformati i requisiti di accesso alla carica: appartenere al patriziato milanese, non avere debiti o cause pendenti con la citt\u00e0 di Milano, avere un'et\u00e0 non inferiore ai 35 anni. Nel 1652 venne stabilito inoltre che potessero esservi ammessi solo i nobili di nascita (quindi non i nobilitati) e che la famiglia dell'eletto dovesse essere originaria o risiedere a Milano da almeno cento anni.\nGli scopi di questo consiglio erano molto disparati e spaziavano dall'ordinaria amministrazione della citt\u00e0 a questioni di interesse generale come ad esempio la concessione di terreni comunali a privati o enti, le alienazioni di beni comunali, il controllo dei bilanci della citt\u00e0 di Milano, l'approvazione delle spese straordinarie del governo, la gestione delle acque e dei canali, l'ordine pubblico, i rifornimenti per la citt\u00e0, la rappresentazione della citt\u00e0 nelle cerimonie religiose e civili pi\u00f9 importanti; aveva inoltre il permesso di nominare propri ambasciatori e di dibattere con altre autorit\u00e0 comunali o amministrative italiane e straniere.\nIl Consiglio dei 60 decurioni fu l'unico organo amministrativo a non essere soppresso da Giuseppe II nel 1786, ma venne soppresso dieci anni dopo dalla calata di Napoleone in Italia.\nCongregazione del patrimonio (1599-1758).\nLa Congregazione del patrimonio era un organo straordinario istituito nel 1599 ad opera del Consiglio dei sessanta decurioni. Tale organo, composto da otto membri, provvedeva al disbrigo degli affari di natura economica non relativi all'anno in corso. In breve, tale azione si esplicava nella riscossione dei crediti e del pagamento dei debiti contratti dal comune negli anni precedenti, dei cambi e dei prestiti, delle liti in cui la citt\u00e0 di Milano era parte in causa e che si protraevano da anni. \nIn un secondo momento alla Congregazione venne in seguito affidata anche la gestione delle finanze e delle imposte, in un graduale processo di svuotamento di potere dell'organo in origine ad essa designato, ovvero il Tribunale di provvisione. Ci\u00f2 nonostante quanto statuito nelle Nuove Costituzioni, che attribuivano al Tribunale l'esame dei conti e la gestione delle spese del comune. De facto tali mansioni venivano esercitate congiuntamente dal Consiglio dei sessanta, dalla Giunta urbana e alla Congregazione del patrimonio. La sottrazione delle mansioni inerenti al controllo del sistema tributario all'ufficio di provvisione e la sua attribuzione alle commissioni decurionali divenne cos\u00ec una consuetudine, tanto che alla Congregazione del patrimonio venne gradatamente affidata la compilazione dei bilanci della citt\u00e0, che dovevano essere presentati al Consiglio generale, e la possibilit\u00e0 di suggerire strategie di razionalizzazione ed implementazione delle entrate."}
{"id": "2772142", "revid": "36426", "url": "https://it.wikipedia.org/wiki?curid=2772142", "title": "Piramide di Cestio", "text": ""}
{"id": "2772145", "revid": "253269", "url": "https://it.wikipedia.org/wiki?curid=2772145", "title": "Joyzelle Joyner", "text": "Biografia.\nNata il 27 agosto 1905, Joyzelle Joyner fu una modella, attrice e danzatrice. Sposata con il regista e direttore della fotografia Phil Rosen, gir\u00f2 nella sua carriera una trentina di pellicole. La sua prima apparizione sullo schermo risale al 1925 quando, a vent'anni, interpret\u00f2 il ruolo di una schiava in \"Ben Hur\" di Fred Niblo.\nMor\u00ec il 30 novembre 1980 in California all'et\u00e0 di 75 anni."}
{"id": "2772152", "revid": "599013", "url": "https://it.wikipedia.org/wiki?curid=2772152", "title": "Mike Waufle", "text": "Carriera universitaria.\nGioc\u00f2 con gli Utah State Aggies nella WAC della NCAA.\nCarriera professionistica come allenatore.\nNel 1998 inizi\u00f2 la sua carriera NFL con gli Oakland Raiders come allenatore della defensive line.\nNel 2004 pass\u00f2 ai New York Giants sempre con la stessa mansione, nella stagione 2007 vinse il Super Bowl XLII.\nIl 22 gennaio 2010 ritorn\u00f2 ai Raiders sempre con lo stesso ruolo fino al 2011\nNel 2012 firm\u00f2 con i St. Louis Rams come allenatore della defensive line."}
{"id": "2772158", "revid": "767487", "url": "https://it.wikipedia.org/wiki?curid=2772158", "title": "Roxanne Seeman", "text": "Biografia.\nEducazione scolastica ed inizio carriera.\nRoxanne Seeman si \u00e8 laureata alla Columbia University di New York in Lingue, Letterature e Arti orientali. In giovent\u00f9, frequentando club notturni di jazz, ha scelto definitivamente la strada della discografia quando Dee Dee Bridgewater ha registrato la versione strumentale di \u201cTequila Mockingbird\u201d di Ramsey Lewis utilizzando le sue parole. Larry Dunn del gruppo Earth Wind and Fire ha scritto la canzone e George Duke prodotto il disco. Nasce cos\u00ec la collaborazione di Roxanne con Philip Bailey degli Earth, Wind and Fire con cui scrisse \u201c Sailaway\u201d, insieme anche a Maurice White e Edoardo del Barrio per l'album \u201cFaces\u201d sempre del gruppo Earth, Wind and Fire. A quei tempi Carmine Coppola e Italia Pennino hanno chiesto a Roxanne di collaborare con loro per lo sviluppo delle colonne sonore dei film di Carmine e cos\u00ec ha avuto modo di compartecipare nella composizione per le colonne sonore di The Black Stallion, The Outsiders e Napoleon.\nRoxanne ha ottenuto poi l'incarico di Assistente esecutivo di Scott Rudin, Presidente di Produzione della 20 Century Fox. Nel 1987, ha lavorato a Bangkok nel film \u201cOff limits\u201d, con attori principali Willem Dafoe e Gregory Hines. \u00c8 stata anche accreditata per il casting Thailandese.\nLavori con Billies Hughes.\nLa collaborazione della Seeman, nel 1983, con l'artista, compositore, e cantautore discografico Billie Hughes, ha segnato l'inizio di una lunga carriera ricca di successi nella discografia, nella produzione e nella composizione musicale.\nGli sforzi della Seeman e di Hughes li hanno portati a raggiungere la fama in Giappone nel 1991, quando la coppia ha scritto e prodotto la prima incisione, sia in versione singolo che album, di \u201cWelcome to the Edge\u201d di Billie Hughes, rimasta nella Top Ten giapponese per 4 mesi vendendo 520.000 copie. Seeman e Hughes hanno ricevuto il primo premio nella categoria \u201cmigliore canzone internazionale\u201d per il loro singolo, in occasione della premiazione del Grand Prix Awards giapponese, equivalente al Grammy statunitense.\nL'album \u201c Welcome to the Edge\u201d \u00e8 stato distribuito nel Sud est Asiatico e la canzone ripresa da numerosi e famosi artisti giapponesi e cinesi. Nell'agosto del 2004, il canale televisivo Fuji TV, ha mandato in onda \u201cMou Daremo Aisenai\u201d con la canzone \u201cWelcome to the Edge\u201d di Billie Hughes e \u201cAi To Lu Namae Nomo To Ni\u201d che includeva la canzone \u201cDreamlove\u201d di Billie Hughes su DVD.\nCarriera come compositrice.\n\u201cWalking On The Chinese Wall\u201d \u00e8 una delle canzoni storiche di Roxanne e Billie, titolo anche della colonna sonora, del singolo e del video dell'album \u201cChinese Wall \u201c di Philip Bailey prodotto da Phil Collins. Nel 1985, Philip Bailey ha ricevuto una nomination ai Grammy nella categoria \u201cmiglior voce maschile R&amp;B\u201d per l'album \u201cChinese Wall\u201d.\nNel settembre 2004, sulla Grande muraglia cinese, si \u00e8 tenuto il primo concerto pop nella storia del paese con la partecipazione di Alicia Keys. La canzone di Roxanne Seeman e Billie Hughes \u201dWalking On The Chinese Wall\u201d, cantata da Philip Bailey e prodotta da Phil Collins, \u00e8 stata la sigla di chiusura dell'evento.\nRoxanne ha raggiunto il successo in Europa, Asia e Sud America, componendo testi per brani che spesso sono stati adattati con la lingua del luogo. Barbra Streisand ha registrato \u201cLet's start Right Now\u201d, una canzone brasiliana con parole inglesi originali della Seeman. Let's Start Right Now\u201d \u00e8 apparsa come bonus track nell'edizione limitata dell'album \u201cA Love Like Our\u201d della Streisand ed \u00e8 stata inoltre introdotta come canzone bonus collegata alla distribuzione internazionale di \u201cIf you ever leave me\u201d.\nNel 1991, Bette Midler ha distribuito \u201cNight and Day\u201d di Seeman e Hughes, in versione singolo e videoclip.\nNel 1993, The Sisters of Mercy ha lanciato \"Under The Gun\", un disco singolo complete di video musicale, scritto da Billie Hughes, Roxanne Seeman, e Andrew Eldritch, prodotto da Andrew Eldritch e Billie Hughes.\nNel 2003, Jermaine Jackson si \u00e8 esibito in \u201cLet's Start Right Now\u201d su \u201cThe View\u201d, introdotto da Barbara Walters.\nIn collaborazione con Sarah Brightman e Frank Peterson, la Seeman ha scritto \"Harem\", una nuova originale poesia per \" Cancao do Mar\u201d, nota musica portoghese resa famosa da Amalia Rodrigues. L'album \u201cHarem\u201d di Sarah Brightman \u00e8 rimasto per oltre 80 settimane in classifica nella categoria \u201cmigliori album di classical crossover (pop classico)\u201d .\n\u201cHarem\u201d era anche il titolo dell'\"Harem World Tour\" di Brightman mandato in onda durante la trasmissione \"Harem: A Desert Special Fantasy\", e del suo DVD \"Live from Las Vegas Harem World Tour\". Il singolo dance di Harem (Lehman &amp; Rivera Mixes) ha conquistato il primo posto nella classifica Hot Dance Club Play della Billboard Chart.\nNel dicembre 2008, Daniel Lindstrom ha distribuito in Svezia il singolo \"Caught In That feeling\", scritto da Seeman, Lindstrom e Samsson.\nNel mese di marzo 2009, mentre era a Los Angeles, la Seeman ha incontrato Philipp Steinke di Berlino e iniziato una proficua collaborazione che li ha portati c comporre la canzone \"Amor En Suspenso (Crocodile Tears)\" per Alejandra Guzman, la \u201cregina del rock\u201d in Messico. Il singolo \u00e8 stato introdotto nell'album \u201cUnico\u201d, pubblicato da EMI Latin. In un'intervista nell'ottobre 2009 con Primero Noticias, la Guzman ha rivelato che stava pensando di dedicare \"Amor En Suspenso\" ad un'esperienza traumatica vissuta personalmente a causa di un errore medico. Nel 2010, l'album \u201cUnico\u201d della Gulzman ha raggiunto la posizione di disco d'oro.\nAsia.\nNel 2009, la Seeman ha iniziato a scrivere per il nuovo di Jacky Cheung, il numero uno delle pop-star cinesi. Lavorando con il produttore di Cheung, Andrew Tuason, Roxanne ha scritto cinque canzoni per un album cantonese-jazz di Jacky Cheung, con l'aiuto anche di collaboratori europei. I titoli delle cinque canzoni sono: \u201cLucky in love\u201d, \u201cDouble trouble\u201d, \u201cLet it go\u201d, \u201cWhich way, Robert Frost\u201d e \u201cEveryday is Christmas\u201d, e tutte sono cantate in inglese. La canzone \u201cEveryday is Christmas\u201d \u00e8 stata composta in collaborazione con Philipp Steinke e in seguito a questa Cheung ha chiesto alla Seeman e Steinke di scriverne un'altra, sempre in collaborazione: \u00e8 nata cos\u00ec \u201cWhich way, Robert Frost\u201d. Cheung, in seguito, ha dichiarato di avere tradotto entrambe le canzoni in cinese, ma poich\u00e9 nessuna delle due traduzioni rifletteva bene le parole inglesi, si \u00e8 convinto a cantarle direttamente in inglese. L'album che conteneva queste canzoni dal titolo \u201cPrivate Corner\u201d, oltre ad essere il primo album in stile jazz dell'artista, divenne anche disco di platino in meno di una settimana.\nMentre stava registrando \u201cPrivate Corner\u201d, Jacky Cheung aveva anche un ruolo da protagonista nel film \u201cCrossing Hennessy\u201d e la canzone \u201cLucky in love\u201d \u00e8 stata aggiunta come colonna sonora per i titoli di coda del film. La premi\u00e8re del film si \u00e8 tenuta il 21 marzo 2010 all'\u201cHong Kong International Film Festival\u201d.\nNel 2009, il nuovo gruppo 4Minute di ragazze della Corea del Sud con la partecipazione di Kim Hyun-Ah delle \u201cThe Wonder Girls\u201d, ha registrato la canzone \u201cTik Tock\u201d. Poich\u00e9 le 4Minute non hanno registrato il singolo \u201cTik Tock\u201d, Rainie Yang di Sony Taiwan ne fece una registrazione in mandarino. \u201cTik Tock\u201d della Yang \u00e8 stato introdotto nella serie televisiva drammatica taiwanese \u201cHi My Sweetheart\u201d, dove i protagonisti erano Rainie Yang e Show Luo. Rainie Yang ha partecipato anche in un famoso show televisivo taiwanese \u201cOne Hundred Percent Entertainment\u201d il cui presentatore era Show Luo, il quale, proprio sulle note di \u201cTik Tock\u201d, ha inventato un nuovo ballo insegnandolo alla Yang. Nel corso dello show, Yang disse che i passi inventati da Luo erano ancor pi\u00f9 difficili di quelli del ballo originale per \u201cTik Tock\u201d. Successivamente Rainie Yang registr\u00f2 \u201cTik Tock\u201d in Giapponese per lanciare il singolo sul mercato Giapponese.\nLa Seeman, nell'agosto 2009, \u00e8 tornata in Asia per un periodo di cinque settimane. Da allora molte sue canzoni sono state registrate e lanciate sul mercato come \u201cAll Pumper Up\u201d cantata da Evan Yo (Sony Taiwan), \u201cCha Cha Cha\u201d da Linda Chung (star entertainment Hong Kong), \u201cWhen You Hear This Song\u201d da Allen Su (Sony Beijing), \u201cArrest Me\u201d da Amber Kuo (Warner Taiwan), e \u201cNo One Knows\u201d da Stephy Tang (Gold Typhoon). Nel medesimo periodo si sono registrati i videoclip musicali di \u201cDouble Trouble\u201d cantata da Jacky Cheung, \u201cTik Tock\u201d di Rainie Yang e \u201cNo One Knows\u201d di Stephy Tang.\nNel gennaio 2010, la Seeman ha partecipato, insieme a Daniel Nitt, alla conferenza stampa di Jacky Cheung, organizzata dalla Universal Music in Hong Kong in occasione del successo dell'album \u201cPrivate Corner\u201d e il 29 gennaio \u00e8 stata intervistata dal presentatore radiofonico Ray Cordeiro.\nIl 30 aprile 2010 Jacky Cheung ha tenuto una performance live delle canzoni contenute in \u201cPrivate Corner\u201d aggiungendo anche canzoni classiche come \u201cNew York,New York\u201d e \u201cSomewhere Over The Rainbow\u201d, presso l'Hong Kong Jocky club Auditorium. Il concerto \u00e8 stato registrato su DVD e messo in commercio il 24 luglio 2010. Le canzoni \u201cEveryday Is Christmas\u201d, \u201cWhich Way, Robert Frost\u201d, \u201cDouble Trouble\u201d e \u201cLet It Go\u201d sono state incluse nel DVD e l'MV di \u201cDouble Trouble\u201d \u00e8 stato incluso nei bonus extra.\nSecondo quanto dichiarato dalla Ovi Music (Nokia) riguardo ai trend di download il \u201cDio delle canzoni\u201d di Hong Kong , Jacky Cheung \u00e8 entrato nella classifica delle dieci canzoni natalizie pi\u00f9 scaricate del 2010 con il singolo \u201cEveryday Is Christmas\u201d ma \u00e8 stato anche l'unico artista cinese ad entrare nelle prime dieci posizioni.\nLa Seeman \u00e8 ancora tornata in Cina nel periodo del capodanno 2011 in occasione dell'avvio del tour di Jacky Cheung \u201c1/2 Century World Tour\u201d ed ha partecipato ai concerti che si sono tenuti a Shanghai, Guangzhou e Pechino: ogni concerto ha previsto la partecipazione di ben 18 ballerini e 25 musicisti.\nFilm e televisione.\nI lavori di Roxanne sono incorporati in alcuni film, in programmi televisivi, in registrazioni e in videoclip musicali. La canzone \u201cSo Hard To Know\u201d \u00e8 stata composta a richiesta di Chet Baker e apparsa nel documentario nominato all'Oscar \u201cLet's get lost\u201d: un tributo di Bruce Weber alla vita e alla musica di Chet Baker. \u201cLet's get lost\u201d, documentario su Chet Baker di Bruce Weber, \u00e8 stato premiato a Londra il 5 giugno 2008.\nIl 19 febbraio 1994, la trasmissione dal vivo nel canale ABC \u201dThe Jackson Family Honors\u201d in diretta da Las Vegas dal Grand Hotel MGM, ha utilizzato la canzone di Roxanne Seeman, Billie Hughes, e Jermaine Jackson \u201cIf You'd Only Believe\u201d, con una esibizione finale che includeva la partecipazione, tra gli altri, di Michael Jackson e Celine Dion.\n\u201cWelcome To The Edge\u201d ha ricevuto una nomination agli Emmy come miglior canzone originale per serial televisivo \u201cSanta Barbara\u201d. Nel 1992, Seeman e Hughes hanno ricevuto una seconda nomination agli Emmy nella categoria miglior canzone originale per \u201cDreamlove\u201d del serial televisivo drammatico \u201cAnother World\u201d.\nCon gli Earth, Wind and Fire la Seeman ha scritto \u201cCruisin\u201d per il film \u201cGet on The Bus\u201d di Spike Lee. Una collaborazione con Eric Levi degli ERA e Philip Bailey di Earth, Wind and Fire, \u00e8 apparsa come canzone di coda del film francese di successo \u201cLa Vengeance d'Une Blonde\u201d.\nRoxanne ha scritto \u201cHold On To The Good Things\u201d per il film \u201cStuart Little 2\u201d registrato dall'artista vincitrice di un Grammy, Shawn Colvin. \u201cHold on the Good Things\u201d ne era la seconda canzone di coda.\nDalla colonna sonora di William Loss, per il film \u201cThe Young Black Stallion\u201d, Roxanne e Gavin Greenaway hanno sviluppato e prodotto la canzone \u201cBorn to Ride\u201d cantata da Biana Tamini, un'attrice di undici anni, per la distribuzione in DVD del dicembre 2004.\nLe canzoni della Seeman sono anche comparse nella serie televisiva prodotta dal canale Nickelodeon Hollywood Heights a partire dal 20 giugno 2012.\nRoxanne Seeman e Riccardo Cocciante hanno scritto insieme la canzone \"When Love Calls Your Name\" per la finalista e vincitrice del programma The Voice of Italy di Rai2 Elhaida Dani. Un videoclip della recording session della Dani con Cocciante nel ruolo di giudice del programma \u00e8 stata pubblicata sul sito della RAI e la canzone \u00e8 stata resa disponibile sul iTunes Italia, il numero di downloads contribuiva alla somma dei voti per la finale.\nNella finale di \"The Voice of Italy\" del 30 maggio 2013, Elhaida Dani ha cantato \"When Love Calls Your Name\" e nel momento in cui viene annunciata la sua vittoria Riccardo Cocciante sale anche lui sul palco per cantare con lei una versione emozionante della canzone."}
{"id": "2772159", "revid": "767487", "url": "https://it.wikipedia.org/wiki?curid=2772159", "title": "Ex-Lady", "text": "Ex-Lady \u00e8 un film del 1933 diretto da Robert Florey. La sceneggiatura di David Boehm si basa su un lavoro teatrale di Edith Fitzgerald e Robert Riskin mai messo in scena. Il testo era gi\u00e0 stato portato sullo schermo due anni prima con un altro film della WB, \"Illicit\", interpretato da Barbara Stanwyck.\nTrama.\nDi idee moderne e progressiste, la bella Helen Bauer \u00e8 un'artista che non crede nel matrimonio. Ma, quando suo padre condanna lo stile di vita troppo libero sessualmente della figlia e del suo compagno, Don Peterson, i due accettano di sposarsi. Il matrimonio, per\u00f2, viene vissuto come una costrizione; e, quando Helen scopre che Don si vede con Peggy, un'amica sposata, resta convinta che sia proprio il loro legame a rovinare il loro rapporto e a portarle via l'amato. Cos\u00ec propone di vivere separati pur se ancora amanti. Una notte, per\u00f2, Don scopre che Helen ha appuntamento con un altro, tale Nick Malvyn. La gelosia lo spinge a ritornare da Peggy. La reazione di Helen \u00e8 quella di recarsi a casa di Nick che inizia a farle delle avances ben precise, venendo per\u00f2 interrotto dalla venuta di un amico comune. Helen torna a casa, dove trova il marito: i due si riconciliano, concordando sul fatto che non sar\u00e0 il matrimonio a rovinare il loro amore che \u00e8 pi\u00f9 forte di tutto.\nProduzione.\nIl film fu prodotto da The Vitaphone Corporation (Warner Bros.) e venne girato nei Warner Brothers Burbank Studios, al 4000 di Warner Boulevard, a Burbank.\nDistribuzione.\nDistribuito dalla Warner Bros., il film venne presentato in prima il 14 maggio 1933, uscendo nelle sale degli Stati Uniti il giorno seguente. In Brasile, \u00e8 conosciuto con il titolo \"Amante do Seu Marido\", in Germania con quello di \"Sp\u00e4tere Heirat ausgeschlossen\".\nNel 1992, \u00e8 stato distribuito in VHS dalla MGM/UA Home Video."}
{"id": "2772166", "revid": "467420", "url": "https://it.wikipedia.org/wiki?curid=2772166", "title": "Tunisia ai Giochi olimpici", "text": "La Tunisia ha partecipato per la prima volta ai Giochi olimpici nel 1960.\nGli atleti tunisini hanno vinto sette medaglie ai Giochi olimpici estivi, ma neanche una ai Giochi olimpici invernali.\nIl Comitato Olimpico Tunisino venne creato e riconosciuto dal CIO nel 1957."}
{"id": "2772171", "revid": "1516566", "url": "https://it.wikipedia.org/wiki?curid=2772171", "title": "Ciampino", "text": "Ciampino \u00e8 un comune italiano di abitanti della citt\u00e0 metropolitana di Roma Capitale nel Lazio. Ciampino, fino al 1974 frazione del vicino comune di Marino, \u00e8 situata nell'area metropolitana di Roma, strategicamente situata fra la Capitale e i Castelli Romani. Nel 2004 le \u00e8 stato conferito il titolo di \"Citt\u00e0\" dal Presidente della Repubblica Italiana Carlo Azeglio Ciampi.\nGeografia fisica.\nTerritorio.\nIl comune \u00e8 situato alla sinistra del fosso Patatona. Il territorio comunale confina a nord e a ovest con Roma, a est con Grottaferrata e a sud con Marino. Di fatto, il comune \u00e8 la \"cerniera\" tra la Capitale e i Castelli romani.\nIl territorio comunale \u00e8 attraversato dalla Marrana dell'Acqua Mariana, un fosso che nasce nella zona di Marino e confluisce nel fiume Almone.\nLa classificazione rispetto al 2003 \u00e8 cambiata molto ed in linea generale, per ottenere un maggiore dettaglio classificativo, le precedenti Zone Sismiche 2 e 3 sono state suddivise in 2 sub-zone ottenendo cos\u00ec un totale di 5 Zone Sismiche: Zona 1, Zona 2A e 2B, Zona 3A e 3B. Nella vecchia classificazione sismica dei Comuni italiani, a Ciampino era stata assegnata classe sismica 3, inferiore alla 2B attualmente in vigore.\nClima.\nIl clima della citt\u00e0 \u00e8 fondamentalmente di tipo mediterraneo, ma non sono rare punte continentali, specialmente in inverno. Le stagioni autunnale e primaverile sono particolarmente piovose e con temperature miti.\nGli inverni, anch'essi caratterizzati da discreta piovosit\u00e0, alternano periodi relativamente miti ad altri che presentano condizioni di freddo molto accentuate, specie in presenza di alta pressione con venti freddi orientali o settentrionali che uniti al fenomeno dell'inversione termica fanno spesso scendere le temperature sotto lo 0, con minime fino a , e occasionalmente anche inferiori.\nLa neve \u00e8 un fenomeno rarissimo: si tratta perlopi\u00f9 di timidi rovesci di graupel o acquaneve.\nL'estate \u00e8 molto calda, umida e tendenzialmente siccitosa. In generale, il clima \u00e8 spesso ventilato, con una prevalenza di venti settentrionali, come la tramontana e il grecale, e occidentali, come il maestrale, il libeccio e il ponentino, quest'ultimo cos\u00ec chiamato in quanto proveniente dalla zona di ponente ossia dalla vasta pianura dell'agro romano che si estende proprio davanti a Ciampino.\nLe precipitazioni annuali oscillano intorno agli trovandosi Ciampino ai piedi del versante nord dei Colli Albani dove si verifica il fenomeno detto \"stau\", che consiste nella riduzione del vapore acqueo nelle nuvole a mano a mano che il terreno si alza. Perci\u00f2 la piovosit\u00e0 maggiore si avr\u00e0 sulle prime alture dei colli, rivolte verso il mare, verso sud sud-ovest, e la minore verso nord.\nIn estate, in condizioni di ondate di calore particolarmente intense, la temperatura pu\u00f2 arrivare a toccare i 40\u00a0\u00b0C.\nStoria.\nIl territorio di Ciampino \u00e8 adiacente all'antica Via Appia, ed era, in et\u00e0 romana, sede di fattorie e ville rustiche, la pi\u00f9 famosa delle quali \u00e8 quella di Quinto Voconio Pollione risalente al II secolo d.C.\nCiampino deve il suo nome a \"Giovanni Giustino Ciampini\", un prelato dalla curia pontificia, scienziato e archeologo nato a Roma nel 1633 e morto nel 1698.\nProprietario di un casale in localit\u00e0 Ad Decimum ai piedi dei Castelli Romani, alla sua morte sulle mappe catastali viene indicato come \"Il casale di Ciampino\" e il vasto territorio agricolo nei suoi pressi viene indicato con il nome di \"Vigna Ciampini\".\nNel corso dei secoli non vi sono avvenimenti di rilievo, e il territorio rimase sostanzialmente sede di piccoli casali. Il primo segnale di rilievo \u00e8 stata la costruzione nel 1856 della ferrovia Roma-Frascati e la conseguente creazione di una galleria che prende il nome di \"Galleria di Ciampino\".\nIl 29 ottobre 1910 viene fondata la \"Societ\u00e0 Anonima Cooperativa Colli Parioli\" che acquista dei terreni appartenenti ai Colonna e da destinare ai suoi soci per dar vita a un primo progetto di citt\u00e0. Si opta per una soluzione di Citt\u00e0 giardino e viene stilato un Piano Regolatore.\nNel 1916 si costruisce una stazione dei Carabinieri e una base militare che viene intitolata all'appena scomparso pilota di aerostati Giovan Battista Pastine adatta ad accogliere le aeronavi della Regia Marina.\nNel 1922 comincia la costruzione di un edificio casa religiosa (IGDO) per l'accoglienza delle \"Ancelle del Sacro Cuore\" con annesso collegio e nel 1925 viene eretta la parrocchia del Sacro Cuore di Ges\u00f9 che sar\u00e0 patrono della citt\u00e0.\nIntanto prosegue lo sviluppo dell'aeroporto militare che viene diviso in due per accogliere, oltre ai dirigibili, anche gli aeroplani. Da questo scalo il giorno 10 aprile 1926 avviene il decollo del dirigibile Norge di Umberto Nobile. Successivamente nel 1928 partir\u00e0 per far scalo a Milano la sfortunata missione verso il polo nord del dirigibile Italia.\nNel 1931 gli abitanti a Ciampino sono appena .\nNel 1938 viene costruita in pieno centro cittadino la \"distilleria ed enopolio dei Castelli Romani,\" un progetto che decreta la fine del sogno della citt\u00e0 giardino.\nDurante la Seconda guerra mondiale, Ciampino subisce gravi bombardamenti a causa delle vicinanze con l'aeroporto. Sia l'IGDO sia la distilleria verranno gravemente danneggiati. Al termine del conflitto il collegio porter\u00e0 (e porta tuttora) i segni e le rovine di una guerra drammatica.\nIl dopoguerra segna la lenta rinascita della citt\u00e0. L'attivit\u00e0 della distilleria riprende e si costituisce la \"Cantina Sociale Cooperativa di Marino\". L'aeroporto comincia a essere utilizzato anche per scopi civili oltre che militari, grazie alla creazione della \"Ali Flotte Riunite\" con rotte Roma-New York, Roma-Londra e altre rotte internazionali.\nSiamo nel 1951 e Ciampino conta abitanti, ma gi\u00e0 nel 1961 essi sono passati a .\nSono proprio gli anni sessanta che porteranno grandi cambiamenti. Il progetto di \"Citt\u00e0 Giardino\" \u00e8 ormai dimenticato, sono gli anni del boom edilizio e le nuove costruzioni si moltiplicano e non sempre fanno bella mostra di s\u00e9. La citt\u00e0 prende forma priva di un progetto razionale e soprattutto di infrastrutture e servizi.\nSono anche anni di crescita demografica e culturale e a poco a poco nascono idee e comitati.\nAumentano cos\u00ec le scuole e le associazioni, che favoriscono un clima propizio alla volont\u00e0 di creare un proprio comune. Ciampino infatti \u00e8 ancora frazione di Marino.\nSi costituisce un comitato politico per l'autonomia del comune nel 1972 che porta avanti numerose iniziative in tal proposito.\nLa Legge Regionale n\u00ba 69 del 25 settembre 1974 sancisce che Ciampino \u00e8 divenuto l'8\u00a0064\u00ba Comune d'Italia. Il giorno (18 dicembre 1974) \u00e8 il giorno riconosciuto della nascita del nuovo comune e sei mesi dopo viene eletto il primo sindaco di Ciampino Felice Armati a cui viene intitolato nel 2005 il Piazzale del comune.\nSimboli.\nLa descrizione araldica dello stemma della Citt\u00e0 di Ciampino, concesso con decreto del presidente della Repubblica del 21 aprile 1980, \u00e8:\nLe sei frecce d\u2019argento nello scudo vogliono simboleggiare il volo degli aeroplani dato dalla presenza dell'aeroporto, i grappoli d'uva ricordano l'importanza della produzione vinicola.\nLo stemma \u00e8 stato recentemente aggiornato, adeguando gli ornamenti esteriori alla concessione del titolo di Citt\u00e0.\nMonumenti e luoghi d'interesse.\nArchitetture religiose.\nzona rurale Folgarella\nSiti archeologici.\nLa vicinanza di Roma e la presenza nel territorio di ville di epoca romana ha reso possibile il ritrovamento nel corso del XIX secolo di importanti reperti archeologici nel territorio di Ciampino.\nNel 1880 durante i lavori per la realizzazione di una linea ferroviaria, venne alla luce la villa di Quinto Voconio Pollione. In questo grande fabbricato a pianta rettangolare furono ritrovate sculture, tavole iliache e altro.\nTra le sculture \u00e8 da citare l'Apollo citaredo, ottimamente conservato e ora nei Musei Vaticani, l'Apollo Pithios esposto nelle scalinate di Palazzo Valentini, un Eroe, un Marsia, una Vestale, capitelli corinzi e infine delle tavole iliache, bassorilievi rappresentanti poemi omerici ora conservati nei Musei capitolini a Roma.\nIn altri punti del territorio sono stati inoltre scoperti sarcofagi, rilievi in marmo, statue e monete varie, un edificio medievale con un'ara di peperino, resti di ville, tombe a capanna lucerne e frammenti di sculture.\nMolto famoso poi \u00e8 l'Apoteosi di Omero, un prezioso ex voto in marmo ritrovato sull'Appia Antica nel 1805 e ora esposto al British Museum di Londra.\nIn quel periodo, per\u00f2, molti ritrovamenti sono andati perduti o sono stati venduti, cosicch\u00e9 Ciampino non ospita praticamente nessuno di quei tesori ritrovati, che sono ora nei tanti musei di Roma, al Vaticano, a Londra, oppure mostrati in bella vista nei palazzi d'epoca o in alcuni casi sparsi per il mondo e sconosciuti a tutti.\nNegli scorsi anni l'Assessorato al Patrimonio del comune ha richiesto la restituzione dei reperti ritrovati nel proprio territorio ai vari enti preposti, con l'intenzione di riportare e riunire tutti questi capolavori in un unico museo di Ciampino.\nMuro dei Francesi.\nRecentemente, nel corso dei lavori di realizzazione del sottopasso alla linea ferroviaria Roma-Albano, sono venuti alla luce importanti ritrovamenti archeologici riconducibili alla villa del console Marco Valerio Messalla Corvino, braccio destro di Ottaviano Augusto e amico di Ovidio. Tra i reperti spiccano le statue dei Niobidi, protagonisti del mito che ispir\u00f2 le Metamorfosi di Ovidio. \nLa villa del console Messalla fa parte di un sito archeologico di interesse mondiale noto come Muro dei Francesi, che nel 2014 \u00e8 stato riconosciuto patrimonio culturale d'interesse mondiale dal World Monuments Fund definendolo \"un gioiello poco conosciuto e ricco di storia nei pressi della citt\u00e0 di Ciampino, alla periferia di Roma\". Il sito prende il suo nome da una battaglia storica che ebbe luogo nel 1379 quando il condottiero Alberico da Barbiano in supporto al Papa Urbano VI sconfisse le truppe francesi sotto il comando dell'Antipapa Clemente VII, provocatore dello Scisma d'Occidente. Nel diciassettesimo secolo una tenuta fu costruita sul sito dalla famiglia Colonna. Un famoso portale barocco progettato dall'architetto Girolamo Rainaldi sopravvisse fino al 2011 quando collass\u00f2 per cause strutturali.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di persone. La nazionalit\u00e0 maggiormente rappresentata in base alla sua percentuale sul totale della popolazione residente era:\nRomania \u2013 3,11%\nLingue e dialetti.\nI cittadini di Ciampino parlano prevalentemente il dialetto romanesco, con qualche influenza del vicino dialetto marinese. La composizione eterogenea delle prime famiglie vissute a Ciampino, provenienti da varie regioni italiane, ha fatto s\u00ec che siano presenti tutt'oggi vari dialetti del Paese.\nReligione.\nLa religione pi\u00f9 diffusa \u00e8 il Cristianesimo, nella confessione cattolica. Il territorio comunale conta cinque parrocchie. Ciampino fa parte della Diocesi di Albano.\nCultura.\nIstruzione.\nBiblioteche.\nBiblioteca comunale intitolata a Pier Paolo Pasolini, in onore al grande scrittore che insegn\u00f2 materie letterarie nella scuola privata \u201cFrancesco Petrarca\u201c di Ciampino dal dicembre del 1951 alla fine del 1954. In quel periodo scrisse \u201cRagazzi di vita\u201d e con i suoi alunni visit\u00f2 pi\u00f9 volte l'ex collegio del Sacro Cuore, bombardato durante la Seconda Guerra Mondiale. Inaugurata nel 1997, dispone di oltre titoli tra libri, dvd e riviste. Da gennaio 1998 entra nel Consorzio SBCR, allargando i suoi servizi a tutta la rete delle biblioteche castellane.\nMedia.\nIl Comune di Ciampino, assessorato alla comunicazione, ha aperto nel 2007 una web TV su YouTube, all'interno del quale vengono caricati i video dell'Amministrazione comunale e tutti i video inerenti alla citt\u00e0.\nStampa.\nDal 2001 \u00e8 attivo il mensile di informazione cittadina \"Ciampino in Comune\", curato dall'Amministrazione Comunale. Nel 2005 il mensile ha cambiato titolo in \"Comune informa\".\nDagli anni sessanta \u00e8 attivo un mensile privato, \"Anni Nuovi\".\nFra i quotidiani a pagamento il pi\u00f9 diffuso \u00e8 \"il Messaggero\" con l'inserto \"Area Metropolitana\". Anche altri importanti quotidiani dedicano pagine a Ciampino e ai comuni della Provincia di Roma, come \"Il Tempo\", \"La Repubblica\" e il \"Corriere della Sera\".\nTra i quotidiani a distribuzione gratuita c'\u00e8 \"Cinque Giorni\", free press di Roma e provincia e \"Il Caff\u00e8 dei Castelli\".\nRadio.\nDal dicembre 2009 \u00e8 attiva la prima Radio di Ciampino, edita dalla Samar editoriale con il contributo del Comune di Ciampino e della Provincia di Roma.\nRadio Hit Planet \u00e8 fruibile via web, sul sito della radio e sul sito del Comune di Ciampino, oltre che nei principali luoghi pubblici della Citt\u00e0. Attiva 24 ore su 24, manda in onda i grandi successi musicali, le hit del momento e i notiziari di Ciampino e della Provincia.\nTelevisione.\nL'Amministrazione comunale ha attivato due pagine del Televideo Rai (pagina 665 e 666 del Televideo di Rai3 regionale) e molteplici altri strumenti di informazione e dialogo con il cittadino, come webradio, forum, newsletter e questionari.\nRecentemente \u00e8 stata attivata, in via sperimentale, la web-tv comunale, fruibile attraverso il sito del comune.\nArte.\nCiampino risente molto della vicinanza di un'importante citt\u00e0 come Roma e non sempre positivamente. Se tale vicinanza infatti crea innumerevoli occasioni commerciali e lavorative, dall'altro lato \u00e8 anche un forte polo attrattivo in termini di arte, cultura e intrattenimento, tanto da rendere i paesi adiacenti, sotto questo punto di vista, dei satelliti in cui una propria identit\u00e0 fa pi\u00f9 fatica a emergere.\nNegli ultimi anni le iniziative sono cresciute e Ciampino lentamente si \u00e8 dotata di nuove strutture e di una sua identit\u00e0 culturale sempre maggiore:\nNel 1997 \u00e8 stata inaugurata la \"Biblioteca Comunale Pier Paolo Pasolini\" dotata di oltre volumi.\nIl 1999 vede l'inaugurazione della \"Galleria Comunale d'Arte Contemporanea\" \"d'AC\" sede di mostre di grande interesse.\nNel 2000 \u00e8 stato inaugurato \"l'Ostello della Giovent\u00f9\" capace di 84 posti letto e dotato di mensa e area conferenze.\nDal 2002 \u00e8 attivo il \"Centro Culturale per le Arti Applicate e il Territorio\" presso il Casale dei Monaci, laboratorio di molte iniziative culturali.\nTeatro.\n\u00c8 in costruzione il teatro comunale di Ciampino, che sorger\u00e0 al posto dell'attuale Sala Convegni al termine dei lavori di ristrutturazione dell'ex-cantina sociale.\nCinema.\nOgni anno, d'estate, si svolge la rassegna cinematografica \"Cinestate\" presso il Parco \"Aldo Moro\".\nGeografia antropica.\nUrbanistica.\nA partire dalla seconda met\u00e0 degli anni novanta, Ciampino ha conosciuto un periodo di importante sviluppo urbanistico e di servizi, con la costruzione del municipio, della biblioteca comunale, il rifacimento della piazza principale (Piazza della Pace) e delle principali arterie stradali (Grande Raccordo Anulare, via dei Laghi e via Appia), la nascita del centro culturale, della \"Galleria d'arte comunale\", nuovi parchi pubblici, il potenziamento della stazione ferroviaria (ora la seconda della Regione Lazio per importanza).\nSono stati inoltre decisamente ampliati gli spazi verdi, con il raddoppio del parco cittadino, il \"Parco Aldo Moro\" e la creazione e ristrutturazione di altri parchi nei vari quartieri dotandoli di servizi e infrastrutture sportive e ricreative. In alcuni quartieri, alla realizzazione o ristrutturazione dei parchi si \u00e8 abbinata la nascita di comitati di quartiere che hanno in gestione le infrastrutture sportive realizzate.\nLa citt\u00e0 di Ciampino riveste un'importanza strategica per la sua funzione di \"cuscinetto\" tra la Capitale e i Castelli Romani, sia per mezzo della ferrovia, sia per le principali arterie stradali e autostradali.\nCiampino ebbe un tumultuoso sviluppo nel corso degli anni '60 e '70, durante i quali triplic\u00f2 il numero dei suoi abitanti. Anche per via di questo notevole incremento demografico, ottenne nel 1974 l'autonomia dal comune di Marino, del quale fino a quell'anno era stato una frazione. Ciampino \u00e8 oggi una delle citt\u00e0 con la pi\u00f9 alta densit\u00e0 abitativa d'Italia. Questo enorme sviluppo \u00e8, per\u00f2, alla base di vari problemi. Ciampino \u00e8 crocevia di ben quattro importanti destinazioni ferroviarie che uniscono i Castelli Romani e la Provincia di Frosinone a Roma. Molti dei disagi sono creati dalla chiusura dei passaggi a livello, infrastrutture inadeguate e soprattutto dal passaggio dei molti pendolari dei comuni adiacenti che attraversano le strade della citt\u00e0 per recarsi alle grandi arterie di collegamento come il Grande Raccordo Anulare.\nA molti di questi disagi l'amministrazione comunale ha iniziato a porre rimedio con importanti progetti, come il sottopasso dell'Acqua Acetosa, che \u2013 inaugurato nel dicembre 2010 \u2013 ha eliminato i due passaggi a livello di Sassone e Acqua Acetosa sulla via dei Laghi, principale arteria di collegamento tra Roma e i Castelli romani.\nEconomia.\nA Ciampino \u00e8 molto sviluppato il settore dei servizi e del commercio al dettaglio. . \nInfrastrutture e trasporti.\nStrade.\nCiampino \u00e8 attraversato dalla Strada Statale 7 \"Via Appia\" e dalla Strada Provinciale 511 \"Via Anagnina\"; nel suo territorio inoltre ha origine la strada provinciale 217 \"Via dei Laghi\", che giunge fino a Velletri dopo aver attraversato, oltre a Ciampino, i territori dei comuni di Marino, Castel Gandolfo, Rocca di Papa e Nemi. Rientrano nel comune di Ciampino anche altri tratti stradali tra i quali la strada provinciale 73/a Marino-Frattocchie e la strada provinciale 77/b \"Pedemontana dei Castelli\", antica via di transumanza tra i Monti Tiburtini e il mare, che oggi collega trasversalmente la strada statale 6 \"Casilina\" con la strada statale 7 \"Appia\".\nA poche centinaia di metri dal confine di Ciampino insiste un tratto del Grande Raccordo Anulare di Roma, compreso tra l'uscita 22 Gregna Sant'Andrea e l'uscita 23 Appia.\nAeroporti.\nPur non ospitando materialmente nel proprio territorio l\"'Aeroporto Internazionale Giovan Battista Pastine\", che \u00e8 situato per i \u00be nel territorio del comune di Roma, Ciampino d\u00e0 il nome all'aeroporto stesso, gestito per la parte commerciale dalla societ\u00e0 Aeroporti di Roma S.p.A. e per la parte militare dall'Aeronautica Militare, 31\u00ba stormo. Presso l'aeroporto sono dislocati il \"Centro Regionale di Assistenza al Volo\" (CRAV) e un impianto dell'ENAV responsabile dello spazio aereo della FIR di Roma.\nMobilit\u00e0 urbana ed extra urbana.\nI collegamenti extra-urbani sono assicurati dalla COTRAL, con corse per Marino e per il capolinea della Metro A di Roma Anagnina, mentre il servizio di trasporto pubblico urbano, gestito dalla societ\u00e0 Schiaffini Travel, dispone di sei linee, di cui quattro urbane (1a, 1b, 2 e 3), mentre altre due linee si spingono oltre i confini comunali (linee operate dall'Atral gruppo COTRAL): la prima collega la Metro Anagnina con Ciampino Aeroporto, con varie corse, alcune dirette e altre che prevedono il transito alla stazione ferroviaria (linea 4); mentre la seconda collega la stazione ferroviaria con il Policlinico e le facolt\u00e0 universitarie di Tor Vergata (linea 5).\nPer i collegamenti con Roma, il comune dispone anche della linea ATAC 515, che consente un collegamento diretto ad alta frequenza tra la stazione ferroviaria di Ciampino e la stazione Anagnina della metro A.\nCollegamento metropolitano.\nAll'incontro tra Roma Capitale e comuni confinanti della zona sud della provincia, in data 22 maggio 2014, l'assessore ai trasporti capitolino Guido Improta \u00e8 giunto con la collaborazione del sindaco di Ciampino Carlo Verini alla conclusione degli accordi per la diramazione di un sistema metropolitano leggero tra l'attuale capolinea di Anagnina e la stazione FS di CIampino. Il prolungamento di 6,5\u00a0km prevede la fermata Aeroporto nella zona est della citt\u00e0, oltre a un deposito secondario per le vetture (ricavato dalla zona industriale dismessa sotto il GRA) di ridotte dimensioni rispetto a quello ancora in uso nei pressi di Osteria del Curato.\nSport.\nTennis.\nIl Tennis Club Vigna Fiorita circolo associato alla Federazione Italiana Tennis. Ospita ogni anno a settembre, dal 2000, il Torneo Internazionale Femminile di Tennis \"Citt\u00e0 di Ciampino\" con montepremi di del circuito ITF.\nFloorball.\nFloorball Ciampino presso la palestra della scuola media statale U. Nobile\nRugby.\nCiampino Rugby Club categorie U6 U8 U10 U12 U14 presso lo Stadio \"Arnaldo Fuso\"."}
{"id": "2772173", "revid": "767487", "url": "https://it.wikipedia.org/wiki?curid=2772173", "title": "Adamo di Perseigne", "text": "Inizialmente canonico regolare, divenne quindi benedettino a Marmoutier. Entr\u00f2 infine nell'ordine cistercense, che lo dispens\u00f2 dal noviziato.\nEletto poco dopo abate di Perseigne, nella diocesi di Le Mans, viaggi\u00f2 in Italia. Papa Innocenzo III gli affid\u00f2 vari incarichi; intorno al 1195 incontr\u00f2 a Roma Gioacchino da Fiore, e ne confut\u00f2 le tesi.\nDi ritorno in Francia ebbe un ruolo attivo nella predicazione della quarta crociata affiancandosi all'azione di Folco di Neuilly.\nPredicatore di gran fama tra i contemporanei, guida spirituale per alcuni esponenti dell'aristocrazia (Maria di Francia, figlia di Luigi VII ne avrebbe richiesto la presenza sul letto di morte), ha lasciato un epistolario di 28 lettere, interessante per la ricostruzione del periodo e della storia dell'Ordine cistercense ed alcuni sermoni di argomento mariano."}
{"id": "2772178", "revid": "149727", "url": "https://it.wikipedia.org/wiki?curid=2772178", "title": "Montobbio", "text": ""}
{"id": "2772181", "revid": "149727", "url": "https://it.wikipedia.org/wiki?curid=2772181", "title": "Campofreddo", "text": ""}
{"id": "2772185", "revid": "1823853", "url": "https://it.wikipedia.org/wiki?curid=2772185", "title": "Sant'Orsola (disambigua)", "text": ""}
{"id": "2772200", "revid": "466539", "url": "https://it.wikipedia.org/wiki?curid=2772200", "title": "William Howe", "text": "Fu il comandante in capo dal settembre 1775 al maggio 1778 delle forze militari britanniche impegnate nella guerra d'indipendenza americana; era il fratello minore dell'ammiraglio Richard Howe e del generale George Howe, ucciso nel 1758 nella battaglia di Fort Carillon\nUfficiale valoroso ed abile tattico, William Howe, dopo essersi distinto nella Guerra franco-indiana, non diede prova, nel suo ruolo di comando in America, della necessaria energia e non riusc\u00ec a distruggere l'esercito ribelle del generale George Washington. Nonostante alcuni successi e l'occupazione di New York e Filadelfia, Howe commise gravi errori strategici e dimostr\u00f2 insufficiente determinazione, perdendo numerose opportunit\u00e0 per ottenere una vittoria decisiva. Nella primavera 1778 venne quindi sostituito dal generale Henry Clinton e richiamato in patria.\nBiografia.\nI primi anni e l'inizio della carriera.\nWilliam Howe nacque in Inghilterra, terzo e ultimo figlio di Emanuel Howe, II visconte Howe e di sua moglie Charlotte, figlia di Sophia von Kielmansegg, contessa di Darlington, sorellastra di Giorgio I di Gran Bretagna. Sua madre fu regolarmente presente alla corte di Giorgio II e di Giorgio III. Questo legame con la corona probabilmente fu alla base della brillante carriera dei suoi tre figli, che comunque si dimostrarono tutti e tre valenti ufficiali. Suo padre era un politico, che aveva prestato servizio come Governatore delle Barbados ove era morto nel 1735. Il fratello maggiore di William fu il generale George Howe, che venne ucciso poco prima della Battaglia di Fort Carillon del 1758 a Fort Ticonderoga. Altro suo fratello fu l'ammiraglio Richard Howe, che divenne uno dei principali comandanti navali britannici della sua epoca.\nWilliam Howe entr\u00f2 nell'esercito britannico a 17 anni comprando i gradi di ufficiale nel Duke of Cumberland's Regiment of Light Dragoons nel 1746. Egli prest\u00f2 dunque servizio per due anni nelle Fiandre durante la Guerra di Successione austriaca. Dopo la guerra venne trasferito al 20th Regiment of Foot, ove conobbe James Wolfe e ne divenne amico.\nLa Guerra dei Sette anni.\nDurante la Guerra dei Sette anni, dapprima Howe prest\u00f2 servizio in America dove si dimostr\u00f2 attivo e capace elevando la sua reputazione all'interno dell'esercito britannico. Entr\u00f2 nel 58th (Rutlandshire) Regiment of Foot nel febbraio del 1757, e venne promosso tenente colonnello nel dicembre di quello stesso anno. Egli comand\u00f2 un reggimento all'assedio di Louisbourg nel 1758, guidando uno sbarco anfibio sotto il fuoco nemico. Quest'azione sorprese i nemici e favor\u00ec l'azione dell'esercito del generale Wolfe.\nHowe comand\u00f2 un battaglione di fanteria leggera nel corpo di spedizione del generale Wolfe durante l'assedio di Quebec nel 1759. Fu presente alla battaglia di Beaufort, e venne prescelto da Wolfe per guidare l'avanguardia dell'armata lungo le scogliere del fiume San Lorenzo fino alle Piane di Abraham che favor\u00ec in modo decisivo la vittoria britannica nella battaglia delle Piane di Abraham il 13 settembre 1759. Dopo aver trascorso l'inverno impegnato nella difesa della citt\u00e0 di Quebec, il suo reggimento combatt\u00e9 nell'aprile del 1760 la battaglia di Sainte-Foy, quindi Howe guid\u00f2 una brigata, alle dipendenze del generale Jeffrey Amherst, nella conquista di Montr\u00e9al prima di fare ritorno in Inghilterra. Howe comand\u00f2 una brigata anche nel 1761 alla presa di Belle \u00cele, presso le coste francesi, ma dopo la conquista l'isola, egli non ottenne l'incarico di governatore. Come aiutante generale delle forze che catturarono l'Avana nel 1762, gioc\u00f2 un ruolo di rilievo nel combattimento a Guanabacoa.\nNel 1758, Howe venne eletto membro del parlamento per Nottingham, succedendo alla sede lasciata vacante dalla morte di suo fratello George. La sua elezione venne favorita grazie all'influenza di sua madre che vedeva nella politica l'opportunit\u00e0 di avanzarlo di grado anche militarmente. Nel 1764 egli venne infatti promosso colonnello del 46th (South Devonshire) Regiment of Foot, e nel 1768 venne nominato vice governatore dell'Isola di Wight. Non appena si manifestarono negli anni '70 del Settecento le prime tensioni tra Gran Bretagna e colonie, Howe continu\u00f2 la sua ascesa militare, reputato uno dei migliori ufficiali dell'esercito del suo tempo. Nel 1772 venne promosso maggiore generale e nel 1774 introdusse un nuovo metodo di addestramento per le compagnie di fanteria leggera.\nIn parlamento egli fu particolarmente favorevole alle colonie americane. Egli si oppose pubblicamente alla creazione di una legislazione per punire per le Tredici Colonie nota come Intolerable Acts, e nel 1774 assicur\u00f2 alla sua circoscrizione elettorale che egli si sarebbe impegnato attivamente affinch\u00e9 i britannici non sottomettessero con la forza l'America ma si limitassero a esercitare i loro diritti coloniali. Howe afferm\u00f2 anche pubblicamente che egli avrebbe rifiutato di assumere un comando in un'eventuale guerra contro i coloni americani. In realt\u00e0 l'atteggiamento reale di Howe era piuttosto equivoco; in segreto egli invece aveva fatto sapere ai governanti britannici che avrebbe desiderato essere inviato in America come vice-comandante delle truppe in collaborazione con il generale Thomas Gage. \u00c8 possibile che Howe ritenesse che, essendo il generale Gage ampiamente screditato, egli avrebbe potuto ben presto assumere il comando supremo al suo posto e avrebbe avuto la possibilit\u00e0 di condurre personalmente negoziati per una riconciliazione con i coloni. Howe peraltro era contrario a concedere l'indipendenza alle colonie americane ed \u00e8 evidente che egli si faceva delle illusioni sulle sue possibilit\u00e0 di successo e che non era bene informato sui reali sentimenti e sulla forte ostilit\u00e0 verso la madrepatria degli abitanti delle tredici colonie.\nAll'inizio del 1775, quando Giorgio III lo chiam\u00f2 a servizio, egli accett\u00f2 malgrado le sue posizioni sentendosi chiamato al dovere di soldato.. La nomina di Howe incontr\u00f2 ampio consenso sia tra i politici moderati che lo ritenevano particolarmente indicato per l'incarico per la sua moderazione verso i coloni, sia tra gli intransigenti, nonostante il suo noto interesse per la riconciliazione. In particolare l'influente George Germain era un suo fermo sostenitore; egli considerava Howe in grado con il suo prestigio e la sua esperienza di rafforzare la disciplina e la fiducia tra le truppe a Boston; inoltre Germain riteneva che Howe fosse l'ufficiale britannico pi\u00f9 idoneo, grazie alla sua esperienza nelle tattiche di fanteria leggera, di addestrare i reparti al nuovo tipo di guerra in corso in America. Giorgio III diede la sua piena approvazione alla nomina di Howe che egli considerava un amico fidato e una personalit\u00e0 in grado di ottenere un ampio consenso nelle varie correnti politiche.\nHowe salp\u00f2 alla volta dell'America nel marzo del 1775, in compagnia dei generali Henry Clinton e John Burgoyne. Nel maggio del 1775 il suo incarico come colonnello venne trasferito al 23rd Fusiliers.\nLa Guerra d'indipendenza americana.\nBunker Hill e Boston.\nHowe giunse a Boston il 25 maggio 1775, dopo aver appreso durante il viaggio che la guerra era ormai scoppiata in campo aperto con gli scontri di Lexington e Concord nell'aprile precedente. Egli conduceva con se 4.000 uomini inviati a rinforzare la guarnigione di 5.000 soldati al comando del generale Thomas Gage che era sotto assedio dopo queste battaglie. Gage discusse con Howe e con i generali Henry Clinton e John Burgoyne i piani per rompere l'assedio delle milizie americane, giungendo a formulare un piano per colpire dapprima le alture dominanti e poi disgregare tutte le posizioni nemiche intorno a Boston a partire dal 18 giugno di quell'anno. Ad ogni modo i miliziani seppero del piano e fortificarono le alture di Breed's Hill sulla penisola di Charlestown nella notte tra il 16 ed il 17 giugno, costringendo il comando britannico a rivedere la propria strategia.\nNel consiglio di guerra tenutosi il 17 giugno, i generali britannici decisero un nuovo piano per l'assalto diretto alle fortificazioni coloniali e Gage diede a Howe il comando diretto dell'operazione. Nonostante la necessit\u00e0 di attaccare al pi\u00f9 presto dato che i coloni stavano potenziando le loro fortificazioni, l'attacco, che divenne noto con il nome di Battaglia di Bunker Hill, non inizi\u00f2 che nel pomeriggio. Howe guid\u00f2 personalmente l'ala destra dell'attacco, ma i primi due assalti vennero duramente respinti dai miliziani delle colonie. Il terzo assalto di Howe riusc\u00ec finalmente a raggiungere l'obiettivo, ma il costo in vite umane fu pesante. Le perdite dei britannici ammontarono a pi\u00f9 di 1.000 uomini tra morti e feriti. Howe descrisse lo scontro come un \"successo... raggiunto a caro prezzo\". Malgrado Howe avesse mostrato grande coraggio sul campo di battaglia, le sue tattiche vennero criticate da molti; un subordinato scrisse che \"l'assurda e distruttiva sicurezza\" di Howe aveva contribuito a provocare l'elevato numero di perdite britanniche a Bunker Hill.\nAnche se Howe non venne ferito in battaglia, il sanguinoso scontro di Bunker Hill fece grande impressione sul generale. Secondo lo storico britannico George Otto Trevelyan, la battaglia \"influ\u00ec grandemente e in modo permanente\" su Howe e condizion\u00f2 tutta la sua attivit\u00e0 di comando in America.\nL'11 ottobre 1775 il generale Gage fece ritorno in Gran Bretagna e Howe divenne Comandante in Capo del Nord America. In precedenza, con una lettera del 25 settembre, Howe aveva presentato nuove proposte operative ai dirigenti britannici. Mentre in un primo tempo egli aveva ritenuto corretto abbandonare Boston e raggruppare le forze a New York, ora il generale proponeva di costituire un corpo di spedizione principale a New York, di mantenere 5.000 uomini a Boston e preparare un secondo corpo di spedizione di 4.000 soldati nel Canada; Howe affermava inoltre che, in mancanza di forze sufficienti, era preferibile evacuare completamente le colonie.\nI vertici militari a Londra avevano previsto, con lo scoppio delle ostilit\u00e0, di preparare e trasferire grandi rinforzi di truppe in Nord America; si prevedeva inoltre di evacuare Boston e di costituire nuove basi di operazione a New York ed a Newport (Rhode Island) allo scopo di isolare quello che era ritenuto il focolai principale della ribellione nella Nuova Inghilterra.\nQuando nel novembre del 1775 giunsero in America le nuove direttive dei dirigenti britannici, Howe decise inizialmente di rimanere a Boston per l'inverno ed iniziare la nuova campagna solo nel 1776.; di conseguenza, l'assedio di Boston continu\u00f2 senza ulteriori grandi combattimenti. Howe non fece altri tentativi di attaccare le forze del cosiddetto Continental Army, che era ormai passato alla guida del generale George Washington. Egli pianific\u00f2 comunque accuratamente le nuove operazioni previste; in questo periodo Howe inoltre stabil\u00ec una relazione con Elizabeth Lloyd Loring, moglie del lealista Joshua Loring, Jr.; Loring apparentemente accondiscese a questo rapporto, e venne ricompensato da Howe con la posizione di commissario dei prigionieri. Nel gennaio del 1776 il ruolo di Howe come comandante in capo venne rafforzato dalla sua promozione al grado di generale.\nL'assedio di Boston ebbe una svolta favorevole agli americani nel marzo del 1776 quando il colonnello Henry Knox, port\u00f2 sul campo l'artiglieria pesante catturata a Fort Ticonderoga durante l'inverno; il generale Washington impieg\u00f2 subito questi cannoni per fortificare le alture strategiche di Dorchester che sovrastavano Boston ed il suo porto. Howe in un primo tempo progett\u00f2 di attaccare le alture di Dochester ma dovette ritardare i suoi piani a causa di una tempesta di neve e alla fine decise di ritirarsi definitivamente da Boston. Il 17 marzo, le truppe britanniche e i lealisti evacuarono metodicamente la citt\u00e0 e salparono alla volta di Halifax, in Nuova Scozia. Sembra che Howe promise di non incendiare e distruggere la citt\u00e0 di Boston se non fosse stata ostacolata la ritirata delle sue truppe; un accordo sarebbe stato concluso tra il generale britannico e Washington.\nLa campagna di New York.\nLa nomina di Howe al comando supremo riscuoteva all'inizio la piena fiducia dei subordinati e delle truppe; egli era popolare e ritenuto preparato e pienamente in grado di compiere la sua missione; in particolare veniva considerato un esperto di tattiche della fanteria leggera; Howe prese in effetti subito la decisione di migliorare la mobilit\u00e0 e l'agilit\u00e0 del suo esercito raggruppando le compagnie di fanteria leggera di ogni reggimento in battaglioni autonomi.\nHowe e le sue truppe iniziarono ad arrivare davanti al porto di New York e sbarcarono senza incontrare resistenza nell'isola di Staten Island all'inizio di luglio del 1776. Howe, i cui ordini da Lord Germain, il ministro del governo North che aveva la principale responsabilit\u00e0 esecutiva della condotta della guerra, stabilivano di evitare di entrare in azione prima del previsto arrivo di ulteriori rinforzi, rallent\u00f2 le operazioni sino a met\u00e0 agosto assieme al comandante della squadra navale, suo fratello Richard. Questo ritardo si sarebbe presto dimostrato un errore, dal momento che gli americani sfruttarono il periodo di sospensione delle operazioni per migliorare le fortificazioni a nord-ovest di Long Island (a Brooklyn) e potenziare la milizia locale.\nIl generale Howe in precedenza era sembrato deciso a sferrare una grande offensiva militare contro i ribelli; egli aveva affermato che sarebbe stata necessaria una schiacciante vittoria e la distruzione di gran parte dell'Esercito continentale per riuscire a reprimere la \"ribellione\" delle colonie. La situazione tattica venutasi a creare nell'area di New York sembrava molto favorevole: il generale Washington aveva trasferito gran parte del suo esercito nell'area di New York ma lo aveva frazionato per difendere le varie isole e quindi le sue forze erano estremamente vulnerabili e rischiavano di essere isolate e distrutte separatamente dagli anglo-tedeschi che potevano dominare con le loro squadre navali la navigazione lungo i fiumi dell'area.\nWilliam Howe tuttavia dopo aver espresso propositi aggressivi, rinunci\u00f2 a sfruttare la favorevole situazione tattica e prefer\u00ec organizzare una lenta e metodica offensiva terrestre mirando a occupare progressivamente le varie isole senza cercare di distruggere completamente l'esercito nemico. \u00c8 possibile che il generale britannico avesse timori di contrattacchi americani contro la sua base di operazioni a Staten Island e che fosse preoccupato, dopo le esperienze di Bunker Hill e Charleston, della temibile tenacia difensiva dei ribelli. \u00c8 per\u00f2 probabile che egli abbia rinunciato a ricercare una vittoria strategica soprattutto per motivazioni di alta politica della guerra: Howe e suo fratello Richard verosimilmente ritenevano che una \"devastante offensiva\" con pesanti perdite avrebbe accresciuto l'odio e l'esasperazione dei coloni allontanando ogni prospettiva di una proficua riconciliazione tra le due parti; il generale ritenne pi\u00f9 opportuno invece dare una dimostrazione sul campo della potenza e della superiorit\u00e0 delle armi britanniche sperando di intimorire il Congresso continentale e spingerlo a trattare.\nDopo aver trasferito senza difficolt\u00e0 gran parte della sua armata, costituita da circa 24.000 soldati, tra cui quasi 10.000 mercenari tedeschi, i cosiddetti assiani, a sud-ovest di Long Island, Howe attacc\u00f2 le posizioni americane il 27 agosto 1776. Con una abile manovra tattica, una grande colonna di truppe britanniche, guidata da Howe e Clinton, aggir\u00f2 il fianco sinistro degli americani che, attaccati anche frontalmente dagli assiani, ripiegarono in rotta sulle posizioni di Brooklyn dopo aver subito pesanti perdite. Malgrado le sollecitazioni di Clinton e altri, Howe decise di non sfruttare subito il brillante successo e rinunci\u00f2 ad un assalto immediato delle fortificazioni di Brooklyn, ritenendo \"che le truppe avessero fatto abbastanza per quel giorno.\" Egli inizi\u00f2 invece le operazioni di assedio, avanzando metodicamente contro gli americani. Questa decisione permise al generale Washington di organizzare una riuscita ritirata notturna passando l'East River nella notte tra il 29 ed il 30 agosto, aiutato dalla nebbia mattutina. Lo storico George Bilias annota che se Howe avesse attaccato le alture di Brooklyn, la cattura di met\u00e0 dell'esercito di Washington, e forse anche di Washington stesso, sarebbero stati vittorie sufficienti a fermare la ribellione dei coloni. Sui motivi della scarsa determinazione dimostrata da Howe e dell'arresto delle operazioni offensivi rimangono forti dubbi; una tradizione sorta all'epoca dei fatti e rimasta nella cultura popolare afferma che, in questa fase cruciale della battaglia, il generale trascorse alcuni giorni impegnato in una probabile relazione amorosa con una giovane signora americana di nome Murray che avrebbe accolto calorosamente Howe e i suoi ufficiali forse proprio con l'intento patriottico di sviare l'attenzione del generale britannico dalla guerra.\nHowe venne comunque creato cavaliere dell'Ordine del Bagno per la riuscita dell'operazione a Long Island.\nHowe e suo fratello Richard avevano, come parte delle loro istruzioni, ricevuto anche ruoli di commissari di pace, con limitata autorit\u00e0 per trattare coi ribelli. Dopo Long Island, i due tentarono una riconciliazione, inviando il generale prigioniero John Sullivan a Filadelfia con la proposta di una conferenza di pace. L'incontro che ne risult\u00f2, condotto dall'ammiraglio Howe, non ebbe esiti positivi. Gli Howe avevano come abbiamo detto ottenuto poteri limitati come rappresentanti, mentre i coloni americani richiedevano insistentemente che gli inglesi riconoscessero la dichiarazione recentemente approvata per l'indipendenza coloniale. Quest'ultima approvazione non rientrava nel ruolo di Howe e pertanto la conferenza fall\u00ec ed Howe continu\u00f2 la sua campagna. Egli dapprima sbarc\u00f2 delle truppe a Manhattan il 15 settembre ed occup\u00f2 la citt\u00e0 di New York (che allora si estendeva solo sulla parte inferiore dell'attuale quartiere di Manhattan), ed il giorno successivo avanz\u00f2 verso nord e le Harlem Heights. Le truppe quindi si fermarono per circa un mese per consolidare il loro controllo su New York ed attendere rinforzi. Durante questo periodo egli ordin\u00f2 l'esecuzione di Nathan Hale per spionaggio, e dovette affrontare un grande incendio che colp\u00ec la citt\u00e0. Egli tent\u00f2 quindi di sbarcare nell'entroterra a Throgs Neck, fiancheggiando le posizioni di Washington sulle alture di Harlem. Ad ogni modo, le strette vie tra la spiaggia e l'entroterra erano ben difese, ed egli fin\u00ec col ritirare le sue truppe. Howe riusc\u00ec poi a far sbarcare delle truppe a Pell's Point nella contea di Westchester; Washington per non essere aggirato decise di ripiegare fino alle alture di White Plains. Howe sconfisse ancora Washington nella Battaglia di White Plains combattuta il 28 ottobre e lo costrinse ad evacuare le sue posizioni, quindi il generale britannico rivolse la sua attenzione al consolidamento delle forze britanniche a Manhattan. Nel novembre di quell'anno attacc\u00f2 le truppe del Continental Army e conquist\u00f2 le posizioni fortificate di Fort Washington, catturando diverse migliaia di prigionieri.\nWashington si ritir\u00f2 quindi verso il New Jersey, seguito dall'avanguardia delle forze di Howe al comando del generale Charles Cornwallis. A questo punto, Howe prepar\u00f2 le truppe al comando del generale Clinton ad imbarcarsi per occupare Newport, l'altro obiettivo principale del suo piano. Clinton propose che quelle truppe invece venissero sbarcate nel New Jersey, proprio di fronte a Staten Island o presso il fiume Delaware, intrappolando Washington e riuscendo persino cos\u00ec a catturare la sede del Congresso Continentale, Filadelfia. Howe rifiut\u00f2 queste proposte, imponendo per iscritto a Clinton ed al generale Hugh Percy, conte Percy, due accesi critici della sua strategia, di conquistare Newport. Nel dicembre di quell'anno Howe si rec\u00f2 a Trenton, nel New Jersey, per dare disposizioni alle sue truppe per l'inverno. Washington si era ritirato con tutti i suoi uomini verso il Delaware, e Howe ritorn\u00f2 ben presto a New York, credendo che la campagna, con l'arrivo dell'inverno, fosse ormai terminata. Quando Washington attacc\u00f2 di sorpresa i reparti assiani a Trenton il 26 dicembre 1776, Howe chiese a Cornwallis di riorganizzare l'esercito nel New Jersey e di affrontare Washington. Cornwallis non riusc\u00ec a intrappolare il generale americano; al contrario Washington ottenne una seconda vittoria a Trenton ed una terza a Princeton. Dopo questi insuccessi, Howe fece ripiegare l'esercito su posizioni pi\u00f9 vicine a New York per l'inverno.\nHowe venne criticato da molti contemporanei e storici per non essere riuscito ad infliggere una sconfitta definitiva al Continental Army durante la campagna di New York. Molti ritennero che il suo sbarco nel Westchester fosse stato un errore e non avesse consentito di intrappolare Washington; in realt\u00e0 per\u00f2 il principale obiettivo di Howe in quella fase era di costituire una solida posizione a Manhattan, e non necessariamente sconfiggere Washington. Ad ogni modo, lo storico George Billias osserva come la rigida aderenza di Howe ai suoi piani lo port\u00f2 a commettere questi errori nelle azioni decisive della campagna.\nLa campagna di Filadelfia.\nIl 30 novembre 1776, non appena Washington si fu ritirato verso il New Jersey, Howe comunic\u00f2 a Lord Germain i piani che egli aveva previsto per la campagna di guerra del 1777. Il generale propose di inviare 10.000 uomini a nord per risalire il fiume Hudson fino a raggiungere Albany, in cooperazione con un secondo corpo di spedizione inviato a sud dalla Provincia di Quebec. Egli scrisse nuovamente a Lord Germain il 20 dicembre 1776 con una nuova e pi\u00f9 dettagliata proposta. Questi nuovi piani, oltre ad includere ancora il progetto per prendere il controllo della valle del fiume Hudson, contenevano anche un'operazione a partire dalla base di Newport, e soprattutto una ambiziosa spedizione per catturare Filadelfia. Howe riteneva quest'ultimo obiettivo particolarmente importante dato che Washington si trovava con il suo esercito poco a nord della citt\u00e0: Howe scrisse che egli era stato \"persuaso che l'armata principale avrebbe dovuto sferrare l'attacco pi\u00f9 importante [contro Filadelfia], dove il comandante nemico aveva concentrato le sue forze.\"\nLord Germain sapeva che questo piano era stato particolarmente \"ben studiato\", ma le richieste di Howe di cospicui rinforzi di truppe erano molto superiori alle reali possibilit\u00e0 del governo britannico. Dopo un periodo trascorso nel New Jersey, Howe a met\u00e0 gennaio del 1777 propose di effettuare le operazioni contro Filadelfia, inclusa anche una spedizione marittima; egli riteneva che con questa offensiva avrebbe potuto ottenere una vittoria decisiva contro il Continental Army. Il piano venne portato avanti e gi\u00e0 nell'aprile di quell'anno l'armata di Howe stava costruendo dei ponti; Washington alloggiava nel suo quartiere invernale di Morristown, nel New Jersey, pensando di potersi servire eventualmente del fiume Delaware come barriera difensiva. Ad ogni modo, da met\u00e0 maggio Howe inizi\u00f2 ad abbandonare l'idea della spedizione interamente terrestre: \"Ho proposto di invadere la Pennsylvania dal mare... dovremmo probabilmente abbandonare il New Jersey.\"\nQuando nel maggio del 1777 inizi\u00f2 il nuovo ciclo di operazioni militari, il generale Washington mosse gran parte del suo esercito dai quartieri invernali di Morristown verso una posizione pi\u00f9 fortificata presso i Monti Watchung. Nel giugno del 1777, Howe inizi\u00f2 una serie di manovre nel New Jersey, apparentemente per indurre Washington a trasferire il suo esercito al di fuori di quei territori e costringerlo a combattere in una posizione sfavorevole. I reali obiettivi del generale rimangono ancora oggi sconosciuti; lo storico John Buchanan suggerisce che Howe fosse determinato a sconfiggere definitivamente Washington; l'autore scrive che \"lo spostamento di Washington dalle sua posizioni invernali spinse Howe a prendere l'iniziativa, e se tutto fosse andato per il verso giusto, egli sperava finalmente di riuscire a portare avanti con successo i suoi progetti per l'anno successivo: la distruzione del Continental Army\"; sembra in realt\u00e0 che il vero obbiettivo di Howe nella campagna del 1777 fosse soprattutto la conquista di Filadelfia. Un maggiore britannico scrisse che \"il rapporto che circolava su quelle forze \u00e8 che fosse necessario marciare da Hilsborough per \"offrir battaglia a Washington.\"\" Americani come Henry Knox erano perplessi sull'andamento delle azioni ma concluse che fosse suo proposito \"sar\u00e0 difficile che [gli inglesi] si fermeranno dopo aver percorso appena nove miglia... Nel corso di un giorno o due [noi] scopriremo che loro... si sono mossi dalle loro posizioni con l'intento di distruggerci.\"\nWashington non venne tratto in inganno e non cadde nella trappola; Howe quindi trasfer\u00ec le proprie truppe a Perth Amboy, incalzato dal colonnello Daniel Morgan coi suoi fucilieri (i quali usavano armi pi\u00f9 potenti per i loro combattimenti). Washington si mosse verso una posizione pi\u00f9 esposta, apprendendo che Howe stava imbarcando il suo esercito su navi appoggio. Howe lanci\u00f2 dunque un ultimo attacco per cercare di tagliare la ritirata di Washington. Questo tentativo venne seguito dalla Battaglia di Short Hills, che diede a Washington il tempo di ritirarsi verso una posizione pi\u00f9 sicura. Howe riusc\u00ec ad imbarcare senza difficolt\u00e0 il suo esercito ed a salpare a sud con la flotta del fratello. Howe mantenne una grande segretezza sulla direzione della flotta.\nLa campagna di Howe verso Filadelfia inizi\u00f2 con uno sbarco anfibio alla foce del fiume Elk, nel Maryland, a sud-ovest della citt\u00e0 alla fine di agosto di quell'anno. Anche se Howe avrebbe preferito sbarcare presso il fiume Delaware pi\u00f9 vicino a Filadelfia, la riferita presenza di difese ben preparate lo dissuase da quest'idea, e la flotta trascorse l'intero mese in mare per raggiungere la foce dell'Elk. L'esercito di Howe lasci\u00f2 il fiume il 3 settembre 1777 e si port\u00f2 contro la fanteria leggera americana a Cooch's Bridge. L'11 settembre 1777, l'esercito di Howe affront\u00f2 Washington presso Chadds Ford lungo il Brandywine Creek nella battaglia di Brandywine. Howe stabil\u00ec il proprio quartier generale a Gilpin Homestead, ove rimase sino alla mattina del 16 settembre. Dopo la ripresa degli scontri, Howe come a Long Island riusc\u00ec ad aggirare le posizioni del Continental Army, ma Washington riusc\u00ec a ripiegare dopo aver inflitto perdite rilevanti ai britannici.; la ritirata americana rischi\u00f2 inizialmente di tramutarsi in rotta ma Howe non disponeva di cavalleria per sfruttare la vittoria e Washington e Lafayette poterono riprendere il controllo della situazione.\nDopo due settimane di manovre e combattimenti (tra cui la Battaglia delle Nuvole, la Battaglia di Paoli ed uno scontro a Valley Forge ove Alexander Hamilton fu quasi sul punto di arrendersi ai nemici), Howe entr\u00f2 finalmente a Filadelfia il 26 settembre. A Filadelfia i britannici furono accolti calorosamente dai lealisti che erano piuttosto numerosi; Howe e i suoi generali non mancarono di festeggiare il successo e di promuovere mondanit\u00e0 e fraternizzazione con la popolazione locale. Il generale era accompagnato dall'amante, Mrs. Loring, soprannominata spregiativamente \"la Sultana\" per la sua influenza sul comandante, e molti altri ufficiali avevano con loro compagnie femminili compiacenti. I primi giorni a Filadelfia trascorsero quindi per l'esercito britannico in un'atmosfera rilassata tra feste e ricevimenti mondani; Howe probabilmente credette di aver ottenuto un importante vittoria psicologica e di aver scosso in modo decisivo il morale dei ribelli, ma l'esercito americano avrebbe presto dimostrato sul campo che la sua capacit\u00e0 di resistenza era intatta nonostante la perdita della capitale\nUna settimana dopo che Howe era entrato a Filadelfia, il 4 ottobre, Washington port\u00f2 avanti un attacco alla guarnigione britannica di Germantown. Egli vinse alcuni scontri prima di essere respinto dalla citt\u00e0 per l'arrivo di ulteriori rinforzi britannici. Questo fatto ad ogni modo costrinse Howe a ritirare le sue truppe pi\u00f9 vicino alla citt\u00e0. Fu alla fine di novembre che si ebbe l'ultimo scontro con il disastroso attacco a Fort Mercer da parte di una divisione assiana che si concluse con una sconfitta\nLe conseguenze della campagna di Burgoyne.\nIn concomitanza con l'attacco di Howe a Filadelfia, il generale Burgoyne aveva portato avanti la sua spedizione da Montr\u00e9al per prendere Albany. L'avanzata di Burgoyne venne fermata nella Battaglia di Saratoga tra settembre e ottobre ed egli dovette arrendersi col suo esercito il 17 ottobre di quell'anno. La resa di Burgoyne, assieme all'esito deludente delle operazioni di Howe in Pennsylvania, alter\u00f2 drammaticamente l'equilibrio strategico del conflitto. Il supporto del Congresso Continentale all'armata di Washington, nonostante l'occupazione di Filadelfia per opera di Howe, si rafforz\u00f2, e la vittoria incoraggi\u00f2 la Francia ad entrare in guerra contro l'Inghilterra. La sconfitta di Burgoyne inoltre indebol\u00ec notevolmente il governo britannico di Lord North in madrepatria.\nBurgoyne dopo la guerra afferm\u00f2 che egli era avanzato in profondit\u00e0 lungo la valle dell'Hudson sicuro del supporto che avrebbe ottenuto ad Albany da parte di Howe con nuove truppe. Burgoyne per\u00f2 non poteva sapere che anche Howe si sarebbe trovato in difficolt\u00e0 a Filadelfia; inoltre i piani erano stati mal comunicati tra i comandanti. Alcuni storici hanno invece suggerito che Howe abbia consapevolmente evitato di seguire le istruzioni del governo britannico e in pratica abbandon\u00f2 l'esercito di Burgoyne al suo destino, mentre altri suggeriscono che lo stesso Burgoyne avesse male interpretato i piani prestabiliti.\nLa decisione di Howe di concentrare le sue operazioni sulla conquista di Filadelfia sarebbe stata motivata dalla volont\u00e0 di competere col generale Burgoyne, al quale era stato dato il comando delle forze a nord malgrado Howe avesse inizialmente destinato a tale posizione il generale Clinton. John Alden nota che forte era la gelosia tra i comandanti britannici, scrivendo: \"\u00c8 come se quello [Howe] fosse geloso di Burgoyne dal momento che lo stesso Burgoyne era un comandante militare autonomo alla pari di lui.\" Dell stesso parere \u00e8 anche lo storico Don Higginbotham che conclude che nella visione di Howe \"La campagna del nord dovesse essere responsabilit\u00e0 esclusiva di Burgoyne che avrebbe agito autonomamente. Riguardo all'esercito guidato da Burgoyne, Howe si sarebbe limitato a fare semplicemente quando richiestogli (virtualmente nulla).\"\nHowe stesso scrisse a Burgoyne il 17 luglio del suo obiettivo di rimanere agganciato all'esercito di Washington: \"La mia attenzione \u00e8 rivolta alla Pennsylvania, dove mi aspetto di incontrare Washington, ma se invece egli decider\u00e0 di spostarsi a nord contro le mie previsioni, e voi lo terrete lontano dalla baia, vi assicuro che io marcer\u00f2 contro di lui per prestarvi aiuto\". Questo suggerisce come Howe intendesse seguire Washington se si fosse portato a nord per rinforzare le difese dell'Hudson. Howe, invece, salp\u00f2 da New York il 23 luglio. Il 30 agosto, poco dopo il suo arrivo alla foce del fiume Elk, Howe scrisse a Germain che egli non sarebbe stato in grado di aiutare Burgoyne; il generale invece ottenne il supporto di alcuni lealisti nell'area di Filadelfia.\nUna piccola forza inviata a nord da New York dal generale Clinton all'inizio di ottobre in quell'anno non fu comunque in grado di assistere in modo efficace Burgoyne.\nLe dimissioni.\nNell'ottobre del 1777, quando si erano gi\u00e0 diffuse le prime voci sul disastro di Burgoyne a Saratoga, Howe invi\u00f2 una lettera di dimissioni a Londra, lamentando di non essere stato adeguatamente supportato nei suoi anni di assunzione del comando. I rapporti tra il generale e il ministro Germain si erano deteriorati fortemente nel corso del 1777 dopo che invece nell'anno precedente Howe era sembrato godere della piena fiducia del governo britannico. Germain era soprattutto insoddisfatto della reticenza del generale e della scarsezza di sue comunicazioni ufficiali dettagliate e tempestive sull'andamento della guerra. Inoltre Germain riteneva che i due fratelli Howe avessero mostrato insufficiente determinazione e avessero rinunciato a rafforzare il blocco navale delle colonie ribelli e a colpire duramente con la flotta i porti da cui il nemico, nonostante la guerra, continuava i suoi commerci.\nHowe dopo il ritorno in patria accus\u00f2 invece il ministro di mancanza di fiducia nelle sue capacit\u00e0 di comando, di aver respinto una parte delle sue richieste e soprattutto di avere limitato l'invio delle truppe necessarie. In realt\u00e0 sembra che il generale, dopo il fallimento dei suoi piani, fosse divenuto ormai consapevole della difficolt\u00e0 della sua missione e che il suo morale fosse fortemente scosso; secondo alcune testimonianze in questa fase Howe divenne sempre pi\u00f9 incerto e prudente e consent\u00ec un pericoloso rilassamento della disciplina del suo esercito. Howe aveva ormai perso la considerazione dei suoi ufficiali che lo ritenevano troppo dedito ai piaceri mondani e privo delle doti necessarie per esercitare il comando supremo; anche tra le truppe mercenarie tedesche il generale era fortemente criticato per la sua insufficiente professionalit\u00e0.\nHowe trascorse l'ultimo inverno con il suo esercito in America negli accampamenti a Filadelfia dove le truppe poterono trovare riparo e riposo mentre i soldati americani passarono la stagione invernale nei primitivi quartieri di Valley Forge dove l'esercito di Washington si indebol\u00ec a causa del clima, della carenza di equipaggiamenti e delle diserzioni. Howe tuttavia non ritenne possibile attaccare il nemico in inverno e rimase inattivo anche all'inizio della primavera; egli considerava ormai esaurita la sua missione e valutava con forte scetticismo la possibilit\u00e0 di schiacciare le forze ribelli.\nNell'aprile del 1778 le sue dimissioni vennero ufficialmente accettate dal governo britannico. Si tenne in occasione della partenza del generale il 18 maggio successivo una grande festa conosciuta col nome di \"Mischianza\", organizzata dai suoi aiutanti John Andr\u00e9 e Oliver De Lancey Jr., la festa comprendeva una grande parata militare, fuochi d'artificio e danze sino al tramonto con la partecipazione delle ragazze e signore pi\u00f9 in vista dell'ambiente lealista della citt\u00e0 Washington, sapendo che gli inglesi stavano pianificando l'evacuazione di Filadelfia, invi\u00f2 il marchese di Lafayette con una piccola forza alla festa notturno per determinare i movimenti degli inglesi. Questo movimento venne notato da Howe che ordin\u00f2 ad una sua colonna di intrappolare il marchese. Nella Battaglia di Barren Hill, Lafayette fugg\u00ec dalla trappola con perdite minime.\nIl 24 maggio, Howe salp\u00f2 alla volta della Gran Bretagna; il suo successo, il generale Henry Clinton era arrivato a Filadelfia l'8 maggio 1778 per assumere l'incarico di Comandante in Capo per il Nord America; il nuovo responsabile supremo in America inizi\u00f2 i preparativi per una ritirata strategica verso New York. Howe giunse in Inghilterra il 1\u00ba luglio di quell'anno, dove col fratello dovette scontrarsi con la censura per le loro azioni in Nord America. Le dimissioni sia di William che di suo fratello Richard furono probabilmente dovute anche al desiderio di tornare a casa per rivendicare la loro condotta durante la campagna mentre gi\u00e0 giravano voci di inettitudine che li riguardavano. Nel 1779 Howe e suo fratello chiesero l'intervento del parlamento per un'indagine sulle loro azioni che stabil\u00ec ufficialmente che nessuna azione sbagliata poteva essere imputata ai due comandanti. Per la natura inconcludente e reticente delle indagini, la stampa ed anonimi pamphlets continuarono ad attaccare gli Howe e solo nel 1780 il lealista Joseph Galloway scrisse una risposta in loro difesa.\nGli ultimi anni.\nNel 1780 non venne rieletto alla Camera dei Comuni. Nel 1782 venne nominato Tenente generale dell'Ordinanza e nominato Consigliere Privato. Il suo colonnellato venne trasferito dal 23rd Fusiliers al 19th Light Dragoons nel 1786. Egli riprese alcuni compiti nel 1789, quando scoppi\u00f2 una crisi con la Spagna per la contesa di alcuni territori coloniali in Nord America. La crisi venne risolta ed Howe non vide pi\u00f9 azioni sino al 1793, quando le Guerre rivoluzionarie francesi coinvolsero la Gran Bretagna. Egli venne promosso generale nel 1793 e comand\u00f2 diversi avamposti di difesa della Gran Bretagna sino al 1795. In quell'anno venne nominato governatore di Berwick-on-Tweed.\nQuando suo fratello Richard mor\u00ec nel 1799 senza eredi maschi, Howe eredit\u00f2 i titoli irlandesi della sua casata divenendo il V Visconte Howe e barone Clenawly. Nel 1803 egli diede le dimissioni da Tenente generale dell'Ordinanza, a causa della salute che andava degenerando. Nel 1805 venne nominato governatore di Plymouth, e mor\u00ec a Twickenham nel 1814 dopo una lunga malattia. Nel 1765 Howe si era sposato con Frances Connolly, ma il matrimonio non aveva avuto eredi ed il titolo si estinse con la sua morte. Sua moglie gli sopravvisse di altri tre anni; entrambi sono sepolti a Twickenham.\nBilancio e conclusioni.\nWilliam Howe rimane una delle personalit\u00e0 pi\u00f9 discusse e controverse della storia della Rivoluzione americana e dell'esercito britannico. Dopo una brillante carriera come ufficiale subordinato nell'esercito di James Wolfe, caratterizzata da una condotta audace e aggressiva delle operazioni, e dopo aver mostrato notevoli qualit\u00e0 come comandante e tattico di fanteria leggera, Howe guid\u00f2 personalmente con grande valore l'attacco a Bunker Hill nel 1775 all'inizio della guerra d'America, ma poi non dimostr\u00f2 altrettanta abilit\u00e0 quando assunse l'incarico di comandante in capo britannico.\nNon privo di simpatie per i coloni e di comprensione per le istanze dei ribelli, sembra che Howe in un primo tempo avesse espresso la sua riluttanza a prendere parte alla guerra; egli verosimilmente accett\u00f2 l'incarico di comando per ambizione personale e forse anche per l'importante compenso promesso. Howe era un generale popolare e rispettato dalle truppe per il suo coraggio; dalla notevole prestanza fisica, taciturno e riservato, egli tuttavia mostr\u00f2 scarsa energia ed eccessiva prudenza nella condotta delle operazioni, evidenziando anche lentezza esecutiva e insufficiente capacit\u00e0 di pianificazione strategica. Possono inoltre aver contribuito a deteriorare le sue capacit\u00e0 di comando la propensione al bere e l'attrazione per i piaceri mondani, dimostrata dalla sua relazione con l'amante americana e dal dubbio rapporto con la signora Murray durante la campagna di New York. La sua spesso incomprensibile direzione delle operazioni in America ha suscitato grandi controversie e si \u00e8 giunti al punto di mettere in dubbio la sua \"effettiva volont\u00e0 di vincere\"."}
{"id": "2772201", "revid": "282094", "url": "https://it.wikipedia.org/wiki?curid=2772201", "title": "Anabattista", "text": ""}
{"id": "2772202", "revid": "62004", "url": "https://it.wikipedia.org/wiki?curid=2772202", "title": "TVM-Polis Direct", "text": ""}
{"id": "2772204", "revid": "767487", "url": "https://it.wikipedia.org/wiki?curid=2772204", "title": "Chiesa di Santo Stefano (Montemilone)", "text": "La chiesa di Santo Stefano \u00e8 la chiesa madre e parrocchiale di Montemilone, intitolata a santo Stefano protomartire che, con la Madonna del Bosco, \u00e8 compatrono del paese. Nonostante la recente edificazione, contiene numerosi dipinti murali eseguiti durante il Novecento e, soprattutto, conserva la preziosa statua della Madonna del Bosco, un'opera lignea del Duecento (traslata al Santuario della Gloriosa durante il periodo della festa patronale).\nStoria.\nL'edificio viene costruito a partire dal 1861 su un'antica chiesa in stile gotico, di cui oggi restano soltanto alcuni resti nei muri perimetrali. Dell'edificio originale si ha inoltre testimonianza in un manoscritto del 1729 e nel Dizionario geografico-istorico-fisico del Regno di Napoli composto dall'abate Francesco Sacco nel 1796.\nIl progetto attuale, voluto da Ferdinando II delle Due Sicilie, viene realizzato dall'architetto Nicola Maria Bevilacqua di Minervino Murge. La soluzione definitiva, fra l'altro, arriva dopo un susseguirsi di altri progetti, come risulta dalle delibere comunali. I costruttori sono i fratelli Francesco Saverio e Pasquale Panzini di Molfetta.\nNel corso degli anni, a partire dal 1904 fino al 1991, l'edificio subisce continui restauri e rifacimenti sia per i numerosi terremoti, sia per la necessit\u00e0 di adeguarlo ai mutamenti della spiritualit\u00e0 e della religiosit\u00e0.\nDurante una ristrutturazione sono state trovate delle reliquie forse appartenenti a san Sabino di Canosa che vi aveva soggiornato per problemi di fegato.\nStruttura e opere.\nAll'esterno, la chiesa \u00e8 decorata da una facciata in pietra calcarea di Minervino, mentre i muri perimetrali sono rivestiti da un paramento di pietre grezze semplicemente squadrate. Il portale, sormontato da un finestrone semicircolare, \u00e8 affiancato da due nicchie e da un doppio ordine di lesene, con il plinto poggiante su un basamento e i capitelli di ordine dorico. La facciata termina con un timpano triangolare sulla cui sommit\u00e0 si erge la croce in ferro battuto.\nInternamente, la chiesa presenta una pianta a croce latina ed \u00e8 composta da una sola navata con abside sul fondo, lunga 35.20 metri, larga 8 e alta 17.30. \u00c8 presente anche un transetto, largo 21 metri. La navata \u00e8 completata da sei cappelle laterali equamente divise, tre a destra e tre a sinistra. Lo spazio che intercorre tra le cappelle \u00e8 scandito da lesene che, sormontate da capitelli di ordine ionico, sorreggono un elaborato cornicione che segue il perimetro dell'intero edificio. Copre infine la chiesa una volta a botte decorata con un motivo a cassettoni. Nel punto di intersezione fra navata e transetto, inoltre, \u00e8 posta una cupola. Le cappelle di destra sono intitolate, partendo dall'ingresso, a santa Rita, san Rocco e santo Stefano; quelle di sinistra a sant'Antonio, santa Lucia e alla Madonna del Bosco.\nSul fondo dell'abside \u00e8 posizionato un grandioso finestrone, eseguito dalla ditta Pizzarini di Bari nel 1939, che raffigura Santo Stefano. Il santo \u00e8 presentato con tutti gli elementi dell'iconografia tradizionale: con la mano sinistra sorregge la palma del martirio e il lezionario, mentre nella destra ha un grosso sasso in ricordo della sua morte per lapidazione.\nSotto il finestrone, alle spalle dell'altare maggiore, che risale al 1939 ed \u00e8 l'unico altare della chiesa, \u00e8 collocato il grande organo a canne realizzato nel 1934 e ampliato nel 1939 per volere di don Vincenzo Merra, parroco di Montemilone dal 1931 al 1959.\nLa chiesa presenta diverse altre pitture e dipinti che raffigurano i momenti pi\u00f9 significativi della vita di Ges\u00f9. Nei quattro pennacchi della cupola sono raffigurati i quattro evangelisti, mentre la stessa cupola \u00e8 decorata dalla scena de \"L'incoronazione della Vergine\" e \"Angeli e santi in Gloria\". I dipinti sono stati eseguiti durante i lavori di restauro del 1946 da Domenico Pennino di Avellino, aiutato dal figlio Rocco e da alcune maestranze locali.\nLa statua della Gloriosa.\nL'opera pi\u00f9 antica e preziosa che la chiesa conserva \u00e8 la statua lignea della Madonna del Bosco. Di singolare fattura, senza precedenti nell'area della regione Basilicata, \u00e8 una statua della Vergine con in braccio il Bambino, venerata o con l'antico nome di \"Santa Maria Gloriosa\" o con quello pi\u00f9 recente di \"Madonna del Bosco\". L'opera, probabilmente della fine del Duecento, presenta riferimenti ai modelli compositivi di famose icone culturali bizantine come la Madonna Hodighitria.\nLa statua, oggetto di recente e adeguato restauro, \u00e8 di rozza fattura, ma espressiva e piena di ieratica maest\u00e0. La Vergine seduta in trono stringe al petto il Bambino Divino. I caratteri peculiari della statua e, particolarmente, i diademi della Vergine e del Bambino, richiamano quelli dell'arte francese del periodo post-carolingio e, in questi, \u00e8 una chiara testimonianza dell'influsso cluniacense, ma le vesti e la decorazione pittorica sono di carattere prettamente bizantino, mentre inconfondibilmente bizantina \u00e8 la positura della mano benedicente del Bambino: le due dita, l'indice e il medio aperto e le altre chiuse."}
{"id": "2772205", "revid": "599013", "url": "https://it.wikipedia.org/wiki?curid=2772205", "title": "Paolo Tiralongo", "text": "Carriera.\nTiralongo passa professionista nel 2000 con il team Fassa Bortolo. Nel 2003 si trasferisce alla Ceramiche Panaria-Fiordo e nel 2006 alla Lampre-Fondital. Nel 2009, dopo una lunga carriera da gregario, corre la Vuelta a Espa\u00f1a da \"leader\" della Lampre, concludendo all'ottavo posto finale e rimanendo sempre con i migliori nelle tappe di montagna. L'anno dopo passa tra le file della formazione kazaka Astana.\nOttiene il primo successo da professionista nel maggio 2011, nella diciannovesima tappa del Giro d'Italia, quella con arrivo in salita a Macugnaga: nell'occasione si impone grazie ad un'azione solitaria nel finale, venendo aiutato dall'ex compagno di squadra Alberto Contador. Nel luglio seguente rinnova il suo contratto con il sodalizio kazako.\nIl 12 maggio 2012 coglie la seconda vittoria da \"pro\", aggiudicandosi la settima tappa del Giro d'Italia da Recanati a Rocca di Cambio, primo arrivo in salita di quella \"Corsa rosa\". Nella stagione 2015, sempre in maglia Astana, vince una tappa al Giro del Trentino; poche settimane dopo, nella nona tappa del Giro d'Italia, da Benevento a San Giorgio del Sannio, dopo una lunga fuga, riesce a ottenere il terzo successo personale nella corsa italiana."}
{"id": "2772206", "revid": "71155", "url": "https://it.wikipedia.org/wiki?curid=2772206", "title": "Leone Efrati", "text": "Biografia.\nLeone Efrati, noto anche con il soprannome di \"Lelletto\", \u00e8 stato un pugile italiano di religione ebraica nella categoria dei pesi piuma. Prima di partire dall'Italia per intraprendere una brillante carriera internazionale, combatt\u00e9 contro i migliori pugili italiani come i futuri campioni europei Gino Bondavalli e Gino Cattaneo, perdendo due volte dal primo e ottenendo una sconfitta e una vittoria dal secondo.\nL'apice della sua carriera fu toccato nel 1939 quando fu giudicato tra i migliori 10 pesi piuma mondiali. L'anno precedente, il 28 dicembre 1938 sfid\u00f2 in USA, per la scalata al titolo mondiale di categoria, Leo Rodak.\nLa sua carriera fu interrotta per\u00f2 dalle Leggi razziali proprio quando si trovava in quegli Stati Uniti di cui rifiut\u00f2 l'ospitalit\u00e0 per tornare in patria. Rientrato in Italia alla fine del 1939 venne riaffiliato nella Federazione Pugilistica Italiana, ma non evit\u00f2 il rastrellamento e fu deportato ad Auschwitz insieme al fratello.\nLa prigionia ad Auschwitz.\nNel campo di concentramento di Auschwitz fu costretto a battersi contro pugili pi\u00f9 pesanti di lui per soddisfare la sete di scommesse e di divertimento dei suoi aguzzini. \nUn giorno, rientrando nel suo block, venne a sapere che il fratello era stato picchiato a sangue da alcuni kap\u00f2. Appresa la notizia reag\u00ec violentemente provocando la reazione dei soldati tedeschi che, in tutta risposta, lo tramortirono, riducendolo a terra moribondo. Efrati, sempre pi\u00f9 esanime, fin\u00ec nei forni crematori del campo di concentramento di Ebensee il 17 aprile 1945.\n\u00c8 stato inserito nella \"International Jewish Sports Hall of Fame cri\" ."}
{"id": "2772209", "revid": "1442080", "url": "https://it.wikipedia.org/wiki?curid=2772209", "title": "Storia di Sora", "text": "I primi insediamenti certificati nella zona risalgono al Paleolitico medio. Uno di una certa consistenza \u00e8 stato localizzato sul monte S. Casto e Cassio dove sono stati rinvenuti anche tratti di mura poligonali risalenti al periodo volsco (VI-IV secolo a.C.)\nPare che l\u2019uomo di Neanderthal fosse presente a Sora gi\u00e0 a cominciare da circa anni fa. Reperti riferibili alla cultura musteriana e risalenti a una fase fredda dell'ultimo periodo glaciale sono stati trovati in localit\u00e0 Valle Radice, Carnello e Colle d'Arce-Scignatte. Sempre in localit\u00e0 Carnello sono stati rinvenuti frammenti ceramici dell'et\u00e0 del bronzo e alcuni frammenti dell'et\u00e0 del ferro. Della stessa et\u00e0, ma in maggior quantit\u00e0, sono stati trovati manufatti sul Monte San Casto (anno 1981)\nCertamente sulla scelta di questa zona per insediamenti cos\u00ec antichi \u00e8 stata determinante la presenza di importanti corsi d'acqua. Il fiume Liri influisce sicuramente sulla produttivit\u00e0 agricola ed \u00e8 un ottimo baluardo difensivo \u201cabbracciando\u201d la parte pi\u00f9 antica dell'abitato. A tal proposito, alcuni autori del passato, ma anche pi\u00f9 moderni e qualificati in materia , ritengono che all'incirca 2000 anni prima di Cristo il corso del fiume sia stato deviato dal suo primitivo corso rettilineo all'altezza dell'attuale Ponte di Napoli dove \u00e8 presente un gomito di 90\u00ba verso destra. Non \u00e8 sicuro che ci\u00f2 sia stata opera degli uomini, ma \u00e8 certo che in questo modo, con alle spalle l'alto sperone roccioso dell'acropoli e circondata su tutti gli altri lati dal fiume, Sora doveva risultare, a quell'epoca, quasi inespugnabile. Siamo, per\u00f2, ancora nella preistoria.\nLe prime notizie storiche risalgono invece all'epoca volsca per cui si \u00e8 usi affermare che la citt\u00e0 fu fondata dai Volsci. Sora ha subito molte occupazioni nel corso dei secoli dai Normanni agli Angioini, sede di una contea ed in seguito del Ducato di Sora, fu acquisita nel 1796 dal Regno di Napoli e annessa alla provincia di Terra di Lavoro.\nPassata a far parte del Regno d'Italia, nel 1927 fu scorporata dalla Terra di lavoro per essere inserita nella neo-formata provincia di Frosinone.\nLe origini del nome.\nIl toponimo \"Sora\" ha un'origine molto antica ed incerta, sembra derivare da \"Sorae\", oppure da \"Soranus\" che in latino significa \"di Sora\", ma il nome, potrebbe avere anche radici indoeuropee e derivare da \"Sor\" ossia \"roccia ed acqua\" riferendosi a monte San Casto ed al fiume Liri.\nComunque il nome \u00e8 restato immutato nei tempi.\nCon certezza si sa, infatti, che gi\u00e0 Tito Livio cita la conquista di \"Sora\" da parte dei Romani tra il 326 ed il 312 a.C. nella Battaglia di Lautulae; Decimo Giunio Giovenale parla di come \"Sora\" riusciva ad esaudire desideri e vizi degli uomini; Ludovico Ariosto nell'Orlando Furioso fa riferimento al \"duca di Sora\" nel Canto XXXVI.\nLe origini volsche.\nSora, allo sbocco della Valle Roveto, si trova al centro di un'importante arteria stradale che collega la provincia di Rieti con il Lazio meridionale, Capua e le antiche colonie greche sul mar Tirreno. Il suo territorio fu quindi percorso gi\u00e0 a partire dal VII secolo a.C. da genti sabine ed osche dirette verso il Tirreno.\nA queste si sommarono le popolazioni Volsche che, attraverso le valli di Roveto, del Lacerno, di Comino e del Melfa, giunsero nel sorano, creandovi un caposaldo per ulteriori espansioni. \u201d... Sora agri volsci fuerat... \u201c\nInfatti i Volsci, attraverso la Media Valle del Liri e il Frusinate, occuparono lentamente gran parte del territorio del sud Lazio (fino ad Anzio) abitato in precedenza, come nel caso di Sora, da altri popoli italici quali Ausoni ed Aurunci.\n\"La Sora volsca si estendeva molto pi\u00f9 verso il nord della citt\u00e0, propriamente sulla strada che conduce alla chiesa campestre di Valle Francesca.\"\n\"Indagini di superficie e scavi condotti dal 1977 permettono di delineare meglio la storia del centro. Un insediamento protostorico \u00e8 stato individuato sulle tre alture di Monte San Casto, racchiuse gi\u00e0 nel VI-V secolo a.C. entro imponenti mura in opera poligonale, che a \u039d scendono verso il Liri fino alla chiesa della Madonna di Val Francesco abbracciando, cos\u00ec, un territorio assai pi\u00f9 vasto dell'attuale abitato.\"\nLe fortificazioni in opera poligonale di 2\u00aa maniera, blocchi semplicemente poggiati senza malta, (IV secolo a.C.) sono di origine volsca. In seguito all'annessione da parte di Roma furono completate dai Romani con un unico circuito che comprendeva il centro abitato e il vicino Monte San Casto oltre ad altre numerose e monumentali opere a dimostrazione dell'importanza strategica della citt\u00e0. Tra queste, sicuramente, la pi\u00f9 importante ed imponente fu la realizzazione di un maestoso tempio dedicato al dio Serapide, divinit\u00e0 congiunzione (Osoros-Api) di cultura e religione greca ed egizia, il cui culto fu introdotto in Alessandria d'Egitto.\nNumerose sono le testimonianze del periodo volsco soprattutto per quanto concerne i testi della letteratura storica romana.\nNell\"Ab Urbe Condita\" di Tito Livio vengono minuziosamente descritte le battaglie degli antichi sorani, all'epoca volsci, alcune delle quali vittoriose, contro la potenza di Roma.\nLa Colonia latina e l'et\u00e0 romana.\nSin dal 348 a.C. in epoca romana Sora per la sua collocazione strategica rivest\u00ec un ruolo importante; fu colonia latina con alterne fortune per Roma, a causa, come per altre colonie, delle difficolt\u00e0 con le popolazioni autoctone osco-umbre, e poi uno dei suoi maggiori municipi.\nL'alto medioevo.\nNon si hanno notizie dell'influenza dei regni ostrogoti di Odoacre e di Teia sulla citt\u00e0 di Sora.\nIl periodo normanno.\nNota: Il contenuto di questo paragrafo, se non indicato diversamente, fa riferimento a\nLa fine del Ducato e la Terra di Lavoro.\nIl 14 luglio 1796 re Ferdinando IV di Napoli dichiarava soppresso il ducato di Sora, insieme allo Stato dei Presidi, e disponeva il compenso da versare al duca Antonio II Boncompagni. Pochi anni pi\u00f9 tardi, con l'avanzata delle truppe francesi in tutta Italia e la proclamazione della Repubblica partenopea, la citt\u00e0 lirinate fu proclamata distretto (sottintendenza) della provincia di Terra di Lavoro e fu poi centro d'azione della resistenza anti-giacobina che faceva capo al brigante Gaetano Mammone.\nCon il ritorno di Ferdinando IV nel Regno, l'amministrazione locale era prevalentemente gestita dai municipi (decurionato).\nL'Ottocento.\nL'inizio dell'800 trova Sora inserita nel Regno di Napoli con alla testa Gioacchino Murat.\n\"Cittadino Gonfaloniere, dovendo passare colla divisione ai miei ordini in Sora, vi prego di farmi preparare biada e fieno per 400 cavalli e razioni per 8 mille uomini. G. Garibaldi\".\n\"Cittadino Generale, mi impegner\u00f2 con tutta alacrit\u00e0 provvedere all'occorrenza di che mi fa parola nella sua; nell'intelligenza che in quanto ai foraggi far\u00f2 tutto il possibile, stante l'assoluta mancanza di essi per il molto consumo fattone dalle nostre truppe\".\nIl terremoto del 1915.\nLa mattina del 13 gennaio 1915 una forte scossa di terremoto ondulatorio, sussultorio e vorticoso fece crollare gran parte del centro urbano, seppellendo circa quattrocento dei abitanti. Sora presentava un tragico spettacolo. I primi soccorsi giunsero dalla vicina citt\u00e0 di Atina e da Roma. I Ministri Bertolini e Visocchi giunsero il 15, il re Vittorio Emanuele III il 16 gennaio. Il re in quei momenti concitati visit\u00f2 tutti i feriti, rivolgendo ad ognuno una parola di conforto.\nLa Prima guerra mondiale.\nA maggio dello stesso anno, dopo un periodo di incertezza, l'Italia decide di entrare in guerra.\nI sorani chiamati alle armi furono .\nNell'elenco dei caduti figurano 8 ufficiali, 27 sottufficiali, 292 soldati a cui, per dare la misura di questa seconda immane sciagura, bisogna sommare 250 invalidi.\nI 36 decorati testimoniano ancora una volta il \"valore\" del popolo sorano.\nIl fascismo e la seconda guerra mondiale.\nNota: Il contenuto di questo paragrafo, se non indicato diversamente, fa riferimento a\nDa \"Il trentennio 1927 - 1956 dell'Ospedale di Sora\" di Vincenzo Paniccia\nDal Fascismo al II dopoguerra.\nNel 1927 dall'unione del Circondario di Sora e del Circondario di Frosinone, con alcuni comuni dell'ex circondario di Gaeta nacque la provincia di Frosinone, di cui la citt\u00e0 da allora fece parte, con il secondo collegio elettorale della provincia: \"Sora-Cassino\". Il carattere bipolare della nuova provincia venne riproposto nello stemma che, oltre al leone araldico simbolo di Frosinone, riportava le cornucopie della Terra di Lavoro come simbolo della disciolta provincia.\nNel dopoguerra la citt\u00e0 fu roccaforte di importanti esponenti politici del Partito Repubblicano Italiano e della Democrazia Cristiana ereditando e reinterpretando in chiave locale le antiche rivalit\u00e0 esistenti nel territorio gi\u00e0 dall'et\u00e0 napoleonica e dalla soppressione della provincia di Terra di Lavoro.\nAssemblea costituente 02/06/1946 - Comune di SORA (Circoscrizione Roma - Viterbo - Latina - Frosinone)\nElettori a Sora: - Votanti a Sora: (85,05%)\nFonte: Ministero dell'Interno: Archivio storico delle elezioni \nIl 4 novembre viene concessa per Decreto la Medaglia d'oro al valor militare ad Alberto La Rocca; il fratello Luigi, trovandosi in citt\u00e0, apprende casualmente la notizia."}
{"id": "2772214", "revid": "93556", "url": "https://it.wikipedia.org/wiki?curid=2772214", "title": "The Amazing Race (terza edizione)", "text": "The Amazing Race 3 \u00e8 la terza edizione della trasmissione televisiva statunitense \"The Amazing Race\". \u00c8 stata registrata dal 9 agosto al 7 settembre 2002 e trasmessa sul network televisivo americano CBS dal 2 ottobre al 18 dicembre dello stesso anno. Nel corso della gara, sono stati visitati quattro continenti e dodici Nazioni, per un totale di pi\u00f9 di 65.000\u00a0km percorsi. \u00c8 l'unica stagione del reality, oltre alla prima, a svolgersi completamente in Paesi mai visitati prima dalla gara, fatta eccezione per gli Stati Uniti, tappa di partenza e di arrivo.\nEpisodi.\nI titoli degli episodi sono frasi pronunciate (generalmente, ma non sempre) dai concorrenti nel corso dell'episodio stesso.\nOrdine di arrivo ed eliminazioni.\nLa tabella indica l'ordine di eliminazione dalla gara delle squadre. Vengono elencate le squadre, il tipo di rapporto che lega i componenti di ogni squadra (secondo la definizione ufficiale usata all'interno del programma), la posizione di arrivo di ogni tappa e il numero di \"Roadblock\" completati da ogni concorrente. Un numero in rosso indica l'eliminazione della squadra in quella tappa, un numero blu l'arrivo all'ultimo posto in una tappa a non eliminazione, un numero verde l'uso di un \"Fast Forward\" da parte della squadra. Se il numero della tappa \u00e8 verde, il \"Fast Forward\" non \u00e8 stato usato da nessuna squadra.\nRiassunto della gara.\n1\u00aa tappa (Stati Uniti \u2192 Messico).\nNel \"Detour\", la scelta \u00e8 stata tra \"Wings\" (\"Ali\": le squadre si sono dovute paracadutare da 3000 metri di altezza con un istruttore) e \"Wheels\" (\"Ruote\": percorrere circa 11\u00a0km con un carro trainato da asini). Il \"Fast Forward\" \u00e8 consistito nel trovare un mercato locale e cercare un particolare dattilografo.\nProva aggiuntiva: alla Colonna dell'indipendenza, le squadre hanno ricevuto la foto di un uomo, Pablo, che hanno dovuto trovare basandosi soltanto sulla foto. L'uomo si trovava in Piazza della Costituzione.\n2\u00aa tappa (Messico).\nNel \"Detour\", la scelta \u00e8 stata tra \"Horsepower\" (\"Cavalli vapore\": usando una moto d'acqua, cercare un indizio in un'area piuttosto vasta) e \"Manpower\" (\"Forza umana\": cercare l'indizio in un'area pi\u00f9 piccola, ma usando dei kayak). Il \"Fast Forward\" \u00e8 consistito nell'unirsi a una squadra di acrobati e, attaccati per i piedi, volteggiare intorno a un palo a partire da 30 metri d'altezza. Nel \"Roadblock\", le squadre hanno nuotato con una famiglia di delfini per cercare l'indizio sul fondo di una laguna.\n3\u00aa tappa (Messico \u2192 Regno Unito).\nNel \"Detour\", la scelta \u00e8 stata tra \"Punt\" (\"Barchino\": percorrere 1,6\u00a0km in barca, un \"punt\", lungo il fiume Cam) e \"Bike\" (\"Bici\": pedalare per circa 10\u00a0km attraverso Cambridge). Il \"Fast Forward\" \u00e8 consistito nel manovrare un carro armato attraverso un percorso a ostacoli in 90 secondi. Nel \"Roadblock\", i concorrenti hanno dovuto competere in tre sport tradizionali scozzesi: lancio del tronco, getto del sasso e lancio del martello.\n4\u00aa tappa (Regno Unito \u2192 Portogallo).\nNel \"Detour\", la scelta \u00e8 stata fra \"Old School\" (\"Vecchia scuola\": trasportare un barile di vino su una barca, e consegnarla al ristorante \"O Muro\") e \"New School\" (\"Nuova scuola\": trasportare cassette di vino con un camioncino a tre diversi ristoranti). Il \"Roadblock\" \u00e8 consistito nel parare un rigore ad una giovane stella del calcio.\n5\u00aa tappa (Portogallo \u2192 Spagna \u2192 Marocco).\nNel \"Detour\", la scelta \u00e8 stata tra \"Ropes\" (\"Corde\": calarsi dalla cima di una scogliera, a circa 100 metri di altezza, fino alla spiaggia sottostante) e \"Slopes\" (\"Fianchi della montagna\": arrivare alla stessa spiaggia a piedi per impervi sentieri). Nel \"Roadblock\", i concorrenti si sono recati alla conceria Dar Dbagh Chouara per cercare l'indizio successivo all'interno di 25 maleodoranti vasche per la lavorazione della pelle.\nProva aggiuntiva: ai Viajes Flandria, le squadre hanno dovuto registrarsi per un posto su due autobus, diretti a Fes e in partenza a un'ora di distanza l'uno dall'altro.\n6\u00aa tappa (Marocco).\nNel \"Detour\", la scelta \u00e8 stata fra \"Now You See It\" (\"Ora lo vedi\": raggiungere a cavallo una bandiera ben visibile e scavare nella sabbia per cercare l'indizio, inciso su un pentolino) e \"Now You Don't\" (\"E ora no\": raggiungere una bandiera non visibile a bordo di una jeep, e imprimere su carta l'indizio, inciso su una pietra). Il \"Fast Forward\" \u00e8 consistito nel cercare un tappeto con l'emblema del \"Fast Forward\" in un negozio di tappeti. Nel \"Roadblock\", i concorrenti hanno dovuto aiutare un venditore a vendere 5 tazze di escargot al mercato.\n7\u00aa tappa (Marocco \u2192 Germania \u2192 Austria \u2192 Germania).\nNel \"Detour\", la scelta \u00e8 stata fra \"Sled\" (\"Slitta\": le squadre si sono unite a una squadra di bob in un giro su un tracciato olimpico) e \"Skate\" (\"Pattinaggio\": fare un giro di pista pattinando sul ghiaccio). Il \"Fast Forward\" \u00e8 consistito nell'attrarre l'attenzione di un surfista sul fiume Eisbach. Nel \"Roadblock\", un concorrente per squadra ha dovuto calarsi da una funivia a 70 metri d'altezza.\nNota: Flo e Zach, avendo usufruito del \"Fast Forward\", sono sempre rimasti in Germania, senza mai passare in Austria.\n8\u00aa tappa (Germania \u2192 Svizzera).\nNel \"Detour\", la scelta \u00e8 stata fra \"Count the Money\" (\"Conta i soldi\": contare una grossa somma in franchi svizzeri contenuta in un'urna) e \"Run the Numbers\" (\"Corri per i numeri\": correre per le vie di Zurigo, in cerca di tre numeri basandosi su una statua, un orologio, e gli alberi di un parco). In entrambi i casi, i numeri ottenuti hanno formato una combinazione con cui le squadre hanno dovuto aprire una cassaforte. Nel \"Roadblock\", le squadre hanno dovuto rivivere la storia di Guglielmo Tell, centrando con una freccia una mela posizionata sulla testa di un manichino.\nProva aggiuntiva: in una fattoria a F\u00fcssen, le squadre hanno dovuto cercare l'indizio all'interno di un enorme pagliaio.\n9\u00aa tappa (Svizzera).\nNel \"Detour\", la scelta \u00e8 stata tra \"Extreme Swiss\" (\"Estremamente svizzero\": fare bungee jumping da un ponte alto 190 metri) e \"Very Swiss\" (\"Molto svizzero\": trovare una delle chiavi appese ad alcune campane di una mandria di mucche). Il \"Fast Forward\" \u00e8 consistito nel mangiare cubetti di formaggio fino a rivelare l'indizio sottostante. Nel \"Roadblock\", i concorrenti hanno assemblato una bicicletta dell'esercito svizzero, avendo come riferimento una bici gi\u00e0 montata.\n10\u00aa tappa (Svizzera \u2192 Malesia \u2192 Singapore).\nNel \"Detour\", la scelta \u00e8 stata fra \"Dry\" (\"Asciutto\": girare per Singapore e trovare un palazzo all'isolato 229. Una volta dentro, trovare la stanza della star della televisione di Singapore Phua Chu Kang. La difficolt\u00e0 stava nel fatto che l'ascensore non si fermava a tutti i piani) e \"Wet\" (\"Bagnato\": dirigersi allo zoo di Singapore e, una volta trovata la vasca dei lamantini, attraversarla a nuoto per prendere l'indizio). In seguito, un concorrente per squadra ha dovuto prendere un indizio al centro della Fontana della ricchezza. Bench\u00e9 eseguita come \"Roadblock\", questa prova non \u00e8 stata trasmessa come tale.\nProve aggiuntive: al Jet d'eau, le squadre hanno dovuto capire da una bandiera che la loro prossima destinazione sarebbe stata la Malesia. Alle Torri Petronas, le squadre hanno dovuto fermare dei passanti e farsi fotografare davanti alle torri. Ad Ampang Park, le squadre hanno dovuto trovare un negozio che sviluppasse le fotografie per ottenere l'indizio, stampato sul retro delle stesse fotografie.\n11\u00aa tappa (Singapore \u2192 Vietnam).\nNel \"Detour\", la scelta \u00e8 stata tra \"Easy Buy\" (\"Acquisto facile\": cercare un commerciante di noci di cocco all'interno di un mercato galleggiante) e \"Hard Sell\" (\"Vendita difficile\": girare per il mercato di Cai Be e vendere frutta per un totale di 40.000 \u0111\u1ed3ng, pari a circa 2,50 dollari, ad un prezzo molto pi\u00f9 alto del normale). Il \"Roadblock\" \u00e8 consistito nel guidare l'altro membro della squadra in risci\u00f2 lungo un percorso comprendente anche un viaggio in traghetto, fino al \"Pit Stop\".\n12\u00aa tappa (Vietnam).\nNel \"Detour\", la scelta \u00e8 stata tra \"Basket Boats\" (\"Barche-canestro\": attraversare il fiume all'interno di una cesta) e \"Basket Bikes\" (\"Biciclette con canestri\": guidare una bicicletta carica di canestri pieni di gamberi e portarla al \"Pit Stop\", lungo un percorso di 1\u00a0km e mezzo). Il \"Roadblock\" \u00e8 consistito nel sollevare una rete da pesca fino a raggiungere l'indizio appeso al di sotto.\n13\u00aa tappa (Vietnam \u2192 Stati Uniti).\nNel \"Detour\", la scelta \u00e8 stata tra \"Quick Drop\" (\"Tuffo veloce\": tuffarsi nelle Wailua Falls, nuotare fino a riva, e seguire le bandiere fin dietro la cascata) e \"Slow Walk\" (\"Camminata lenta\": arrivare allo stesso punto a piedi, lungo un percorso prestabilito). Nel \"Roadblock\", i concorrenti hanno dovuto ordinare delle facce di animali raffigurate su un totem, disponendole nell'ordine in cui sono comparsi durante tutte le tappe della gara.\nProva aggiuntiva: a Puaena Point, le squadre hanno dovuto ricevere una benedizione da un sacerdote prima di ricevere l'indizio successivo.\nCollegamenti esterni.\nSito ufficiale di \"The Amazing Race 3\" (versione archiviata)"}
{"id": "2772223", "revid": "1543377", "url": "https://it.wikipedia.org/wiki?curid=2772223", "title": "Carcere di Sant'Andrea", "text": "Il carcere di Sant'Andrea \u00e8 stato un antico carcere giudiziario di Genova, attivo per quasi tutto l'Ottocento, prima che venissero edificato nel 1902 il carcere di Marassi. Ha ospitato detenuti comuni e detenuti politici ed in esso fu rinchiuso anche il patriota e giornalista garibaldino Alberto Mario.\nEra situato al Piano di Sant'Andrea, sulla collina (poi sbancata per far posto al Palazzo della Nuova Borsa) tra la piazza San Domenico (attuali Piazza De Ferrari - Largo Pertini) e le torri di Porta Soprana, dove era stata issata una forca.\nFu edificato sull'area di un monastero delle monache Benedettine di Sant'Andrea, risalente al XII secolo, che nel 1798, a seguito della legge sulla soppressione dei monasteri emanata dalla Repubblica Ligure, fu espropriato e affidato ai padri Scolopi.\nNel 1810 il governo napoleonico decise di adibirlo a carcere cittadino al posto delle ormai insufficienti prigioni del Palazzetto criminale e della Torre Grimaldina (in cui fu rinchiuso Jacopo Ruffini) posta a fianco del Palazzo Ducale, un tempo sede dei Dogi della Repubblica.\nIl carcere di Sant'Andrea \u00e8 citato nel romanzo di Remigio Zena \"La bocca del lupo\", da cui \u00e8 stata tratta una riduzione teatrale con Lina Volonghi. In esso, la protagonista - \"Bricicca\" - andava \"in villeggiatura\" ogni volta \"che le scoprivano il banchetto del lotto clandestino\". \u00c8 la stessa Bricicca che, \"in coscienza, e se non avesse vergogna, rimpiangerebbe il tempo che pass\u00f2 in Sant'Andrea; vedeva il sole a quadretti, ma almeno mangiare, mangiava\"."}
{"id": "2772236", "revid": "767487", "url": "https://it.wikipedia.org/wiki?curid=2772236", "title": "Nessuno ci pu\u00f2 fermare", "text": "Nessuno ci pu\u00f2 fermare (\"Stir Crazy\") \u00e8 un film del 1980 diretto da Sidney Poitier con protagonisti Gene Wilder e Richard Pryor.\nTrama.\nLo scrittore Skip Donahue e l'attore squattrinato Harry Monroe vengono licenziati dai loro rispettivi lavori a New York, e decidono di partire insieme per Hollywood a cercare fortuna. Sulla strada, effettuano lavoretti qua e l\u00e0 per sbarcare il lunario. Nel corso di uno di questi impieghi, Skip e Harry si ritrovano travestiti da picchi a cantare e ballare per una campagna pubblicitaria di una banca all'interno della stessa davanti ai clienti divertiti. Quando Harry e Skip si levano i ridicoli costumi per prendersi una pausa, due loschi figuri prendono il loro posto indossando gli stessi e rapinano la banca nel bel mezzo dello spettacolo. Al loro ritorno, gli ignari Harry e Skip vengono immediatamente arrestati, processati per direttissima e ricevono una condanna esemplare di 125 anni di carcere.\nLa vita all'interno di un carcere di massima sicurezza si riveler\u00e0 molto difficile per i due malcapitati... Dopo un fallito tentativo di fingersi pazzi, Skip e Harry fanno amicizia con Jesus Ramirez, un vero rapinatore di banche, e Rory Schultebrand, un gay colpevole di aver ucciso il proprio patrigno. Essendo in carcere ormai da diverso tempo, Jesus e Rory informano Skip e Harry dei numerosi pericoli dell'ambiente, come le angherie dei secondini e la pericolosit\u00e0 di criminali incalliti come Jack Graham, che comanda il braccio di detenzione. Il detenuto pi\u00f9 temuto di tutti, \u00e8 comunque l'enorme Grossberger, un assassino di massa incredibilmente forzuto che si rifiuta di parlare e terrorizza persino le guardie carcerarie. Scorgendo qualcosa di \"buono\" in Grossberger, Skip fa un tentativo di rivolgergli parola ma senza alcun successo.\nDopo aver passato tre mesi in galera, Skip e Harry vengono portati dal direttore Warden Walter Beatty e dal vicesceriffo Warden Wilson, capo delle guardie carcerarie. I due sottopongono ad un \"test\" Harry e Skip facendo loro cavalcare un toro meccanico nell'ufficio del direttore. Con gran stupore di tutti, Skip si rivela un asso sul toro meccanico riuscendo a non essere disarcionato nemmeno al massimo livello, quindi Beatty lo sceglie per rappresentare la prigione nell'annuale rodeo organizzato dalle prigioni dello Stato. Jesus e Rory rivelano a Harry e Skip la verit\u00e0 nascosta dietro il rodeo: si tratta di una truffa organizzata da Beatty e dal direttore della prigione vicina Henry Sampson, che si intascano i soldi del premio destinati ai carcerati.\nSapendo che Skip \u00e8 stato scelto come nuovo \"campione\" del carcere, Jesus e Rory organizzano un piano di evasione. Skip, per\u00f2, indignato dai loschi affari dei due direttori, si rifiuta di partecipare al rodeo. La vita in carcere si fa quindi molto pi\u00f9 difficile per lui e i suoi amici dato che Wilson e le guardie decidono di rendergli la vita un inferno fino a quando non accetter\u00e0 di gareggiare per la prigione. Vengono assegnati a Skip i lavori pi\u00f9 duri e sfiancanti, poi viene privato anche del sonno e dell'acqua. Come se non bastasse, i secondini lo lasciano incatenato appeso al soffitto per una notte intera in isolamento. Al suo ritorno in cella, Skip scopre con grande orrore che lui ed Harry hanno un nuovo compagno di cella: Grossberger, con il quale per\u00f2, riescono sorprendentemente a fare amicizia finendo a giocare a carte con lui. Harry e Skip ricevono la visita del loro avvocato Len Garber, accompagnato dalla cugina Meredith, della quale Skip si innamora all'istante.\nPoco tempo dopo, Harry viene spedito in infermeria per un'appendicite. Un prigioniero nel letto accanto gli riferisce che spesso nel corso delle operazioni vengono commessi \"strani errori\" sotto i ferri. Ricoverato per un'ernia, il chirurgo lo castr\u00f2 per errore. Alla vista del dottore, Harry fugge urlando dall'infermeria. Skip decide infine di fare un accordo con il direttore Beatty. In cambio della sua partecipazione al rodeo, Skip pretende che i suoi amici (Harry, Jesus, Rory, e Grossberger), ottengano una cella pi\u00f9 spaziosa, e condizioni di vita pi\u00f9 favorevoli all'interno della prigione. Intanto il piano di evasione procede nella sua ideazione. Viene deciso che il gruppo fuggir\u00e0 il giorno stesso del rodeo approfittando della confusione venutasi a creare grazie all'evento. Nel frattempo fuori dal carcere una bambina testimone della rapina in banca per la quale erano stati condannati Skip e Harry riconosce i veri colpevoli dal tatuaggio sulla mano di uno dei due, e Meredith avvisa la polizia.\nArriva il giorno del rodeo, e Skip deve gareggiare contro il campione della prigione rivale Caesar Geronimo per ottenere la ricompensa: una borsa piena di dollari fissata sulla fronte di un toro furente. Skip chiede a Caesar se non \u00e8 stanco della prepotenza del suo direttore, suggerendogli di come egli fosse intenzionato a lasciarlo vincere a patto che lui getti la borsa con i soldi ai prigionieri dopo averla strappata al toro. Caesar accetta e vinti i soldi getta la borsa ai carcerati nel pubblico tra lo sgomento dei direttori Beatty e Sampson. Skip e soci si preparano a fuggire attraverso un passaggio segreto, e aiutati da Grossberger (che per\u00f2 decide di restare in carcere) il gruppo riesce ad evadere.\nProduzione.\nRiprese.\nIl film venne girato a Manhattan, New York; Burbank, California; St. George, Utah; Florence e Tucson, Arizona. Le riprese durarono 56 giorni, dal 13 marzo al 23 maggio 1980.\nAccoglienza.\nIl film incass\u00f2 101.300.000 dollari, diventando il terzo maggior incasso al box office nel 1980, dietro \"L'Impero colpisce ancora\" e \"Dalle 9 alle 5... orario continuato\"."}
{"id": "2772240", "revid": "152625", "url": "https://it.wikipedia.org/wiki?curid=2772240", "title": "The Essential (Sandra)", "text": ""}
{"id": "2772247", "revid": "869733", "url": "https://it.wikipedia.org/wiki?curid=2772247", "title": "Trust Me (serie televisiva 2009)", "text": "Trust Me \u00e8 una serie televisiva statunitense andata in onda nel 2009, trasmessa dal network TNT.\nLa serie \u00e8 stata cancellata a causa dei bassi ascolti dopo una sola stagione.\nTrama.\nMason McGuire (Eric McCormack) e Conner (Tom Cavanagh) sono colleghi di lavoro molto diversi tra loro ma guidano insieme una delle principali agenzie pubblicitarie di Chicago. Vanno d'accordo finch\u00e9 Mason viene promosso direttore creativo e questo mette alla prova sia il loro rapporto professionale che la loro amicizia."}
{"id": "2772250", "revid": "767487", "url": "https://it.wikipedia.org/wiki?curid=2772250", "title": "Action! (linguaggio di programmazione)", "text": "L'Action! \u00e8 un linguaggio di programmazione per gli home computer della Famiglia Atari 8-bit. Integra un editor, un debugger ed un compilatore per il processore MOS 6502.\nL\"'Action!\" fu sviluppato da \"Clinton Parker\" e distribuito su cartuccia dalla Optimized Systems Software nel 1983. La sua sintassi \u00e8 simile a quella dell'ALGOL 68.\nL\"'Action!\" era un linguaggio prestante che permetteva la scrittura di videogiochi e di demo grafiche in un linguaggio di alto livello senza l'uso di codice scritto in linguaggio Assembly.\nEra disponibile anche una libreria separata di funzioni chiamata \"Action! Toolkit\". L\"'Action!\" fu utilizzato per creare almeno due prodotti commerciali: la suite di produttivit\u00e0 Homepak ed il programma Games Computers Play.\nDel linguaggio non ne fu mai fatto un porting per altri sistemi.\nTipi di dati.\nAction! ha 3 tipi di dati fondamentali, tutti numerici.\nBYTE.\nRappresentato internamente come un intero a 8 bit privo di segno. I valori vanno da 0 a 255.\n BYTE age=[21] ; dichiara la variabile age e la inizializza con il valore 21\n BYTE leftMargin=82 ; dichiara la variabile leftmargin e la memorizza all'indirizzo 82\nCARDinal.\nRappresentato come un intero a 16 bit privo di segno. Valori da 0 a 65535.\n CARD population=$600 ; dichiara la variabile e la memorizza agli indirizzi 1536 e 1537\n CARD prevYear, curYear, nextYear ; si utilizza la virgola per dichiarare pi\u00f9 variabili\nINTeger.\nRappresentato con un intero a 16 bit con segno. Valor da -32768 a 32767.\n INT veryCold = [-10]\n INT profitsQ1, profitsQ2, ; la dichiarazione di pi\u00f9 variabili pu\u00f2 spaziare su \n profitsQ3, profitsQ4 ; pi\u00f9 linee di codice\nAction! ha anche i tipi di dato ARRAY, POINTER ed i tipi di dato definiti dall'utente (user-defined TYPEs). \nNon sono presenti tipi di dati floating point.\nUn esempio di tipo di dato definito dall'utente:\n TYPE CORD=[CARD x,y]\n CORD point\n point.x=42\n point.y=23\nParole chiave.\nUna \"parola chiave\" o \"keyword\" \u00e8 ogni stringa o simbolo che il compilatore ACTION! riconosce come speciale. Pu\u00f2 essere un operatore, un nome di tipo di dato, uno statement oppure una direttiva di compilazione.\n AND FI OR UNTIL = (\n ARRAY FOR POINTER WHILE &lt;&gt; )\n BYTE FUNC PROC XOR # .\n CARD IF RETURN + &gt; [\n CHAR INCLUDE RSH - &gt;= ]\n DEFINE INT SET * &lt; \"\n DO LSH STEP / &lt;= '\n ELSE MOD THEN &amp; $ ;\n ELSEIF MODULE TO % ^\n EXIT OD TYPE ! @\nEsempio di codice.\nIl seguente esempio rappresenta il codice dell'algoritmo del Crivello di Eratostene scritto in Action!. Per aumentare le prestazioni viene disabilitato il coprocessore grafico ANTIC.\n BYTE RTCLOK=20, ; addr of sys timer\n SDMCTL=559 ; DMA control\n BYTE ARRAY FLAGS(8190)\n CARD COUNT,I,K,PRIME,TIME\n PROC SIEVE()\n SDMCTL=0 ; shut off Antic\n RTCLOK=0 ; only one timer needed\n COUNT=0 ; init count\n FOR I=0 TO 8190 ; and flags\n DO\n FLAGS(I)='T ; \"'T\" is a compiler-provided constant for True\n OD\n FOR I=0 TO 8190 ; and flags\n DO\n IF FLAGS(I)='T THEN\n PRIME=I+I+3\n K=I+PRIME\n WHILE K&lt;=8190\n DO\n FLAGS(K)='F ; \"'F\" is a compiler-provided constant for False\n K==+PRIME\n OD\n COUNT==+1\n FI\n OD\n TIME=RTCLOK ; get timer reading\n SDMCTL=34 ; restore screen\n PRINTF(\"%E %U PRIMES IN\",COUNT)\n PRINTF(\"%E %U JIFFIES\",TIME)\n RETURN"}
{"id": "2772252", "revid": "1543377", "url": "https://it.wikipedia.org/wiki?curid=2772252", "title": "Crimini di guerra della Wehrmacht", "text": "I crimini di guerra della Wehrmacht furono quelli commessi dalle forze armate tedesche durante la seconda guerra mondiale, che tra il settembre 1939 e il maggio 1945 si macchiarono di innumerevoli crimini di guerra, crimini contro le popolazioni civili e violazioni delle norme internazionali che regolavano i conflitti armati. Specialmente sul fronte orientale la Wehrmacht si distinse per l'eliminazione di almeno 4,3 milioni di prigionieri sovietici, nel massacro di oltre 16 milioni di civili nel contesto della guerra di sterminio, e nella collaborazione attiva e a tutti i livelli gerarchici dello sterminio degli ebrei. Il Processo di Norimberga ai principali criminali di guerra alla fine del conflitto prov\u00f2 che la Wehrmacht, senza essere un'organizzazione intrinsecamente criminale, si era nondimeno macchiata di numerosi e sistematici crimini su tutti i fronti di battaglia e in tutti i paesi occupati.\nCrimini di guerra.\nAtrocit\u00e0 durante l'invasione della Polonia.\nUnit\u00e0 della Wehrmacht uccisero migliaia di cittadini polacchi durante la campagna del settembre 1939 attraverso esecuzioni e bombardamenti terroristici di citt\u00e0. Al termine delle ostilit\u00e0, nel periodo in cui la Polonia fu amministrata dalla Wehrmacht (fino al 25 ottobre 1939) 531 tra citt\u00e0 e villaggi vennero bruciati, e 714 esecuzioni di massa furono portate a termine, senza contare numerosissimi episodi di saccheggio, banditismo e assassinio. Si stima che furono complessivamente 16.376 i polacchi vittima di tali atrocit\u00e0. Il 60% circa di questi crimini sono attribuiti alla Wehrmacht, i cui effettivi furono spesso coinvolti in massacri di ebrei condotti in proprio, eccedendo il loro normale lavoro di cattura per conto delle SS. Nell'estate del 1940, Reinhard Heydrich, il capo del Reichssicherheitshauptamt, l'Ufficio Centrale per la sicurezza del Reich (del quale faceva parte anche la Gestapo), osserv\u00f2 che \u201ca fronte dei crimini, delle ruberie e degli abusi commessi dalla Wehrmacht, SS e polizia non erano poi guardate cos\u00ec male\u201d.\nPrigionieri di guerra polacchi.\nSono documentati numerosi esempi di soldati polacchi assassinati dopo la cattura, come per esempio a \u015alad\u00f3w, dove 252 prigionieri furono annegati o fucilati dalla quarta divisione corazzata tedesca, o a Ciepiel\u00f3w, dove ne furono uccisi circa trecento, e Zambr\u00f3w, dove vi furono altri trecento morti). I prigionieri di origine ebrea venivano abitualmente giustiziati sul posto. Ai detenuti del campo di prigionia di \u017byrard\u00f3w, catturati dopo la battaglia della Bzura venne negato il cibo per 10 giorni. In molti casi, i soldati polacchi catturati vennero bruciati vivi. Unit\u00e0 della settima divisione di fanteria polacca vennero massacrate subito dopo la cattura in diversi episodi di vendetta personale per la resistenza che avevano opposto in battaglia. L'11 di settembre, soldati tedeschi lanciarono bombe a mano in un edificio scolastico ove erano detenuti prigionieri di guerra polacchi.\nStupri di massa.\nLe forze della Wehrmacht commisero regolarmente stupri di donne e ragazze durante l'invasione della Polonia. E stupri furono commessi anche in danno di donne e ragazze polacche durante le esecuzioni di massa compiute soprattutto dalle Selbstschutz, che erano scortate da soldati della Wehrmacht sul territorio sotto amministrazione militare tedesca, prima di giustiziare le prigioniere. Il comunista ebreo polacco Szymon Datner, partigiano, asserisce che numerose donne sovietiche, dottoresse e infermiere, furono stuprate prima di essere assassinate. La Wehrmacht gestiva anche bordelli dove le donne venivano costrette a lavorare. Ruth Seifert in \"War and Rape. Analytical Approaches\" (Guerra e stupro. Un approccio analitico) scrive: \u201cNei territori orientali, la Wehrmacht era solita marchiare con le parole \"puttana per le truppe di Hitler\" i corpi delle partigiane catturate e di altre donne, prima di usarle conseguentemente\".\nDistruzione di Varsavia.\nDurante la Rivolta di Varsavia, le truppe guidate dai tedeschi uccisero 13.000 soldati e un numero di civili stimato tra 120.000 e 200.000. Almeno 5.000 soldati regolari, quasi tutti effettivi della Riserva, appoggiarono le SS nella repressione della Resistenza polacca, e vennero usati scudi umani durante gli scontri.\nAtrocit\u00e0 durante la campagna di Francia.\nMassacro di Vinkt.\nTra il 25 e il 28 maggio del 1940 la Wehrmacht commise diversi crimini nei pressi del piccolo villaggio belga di Vinkt, tra i quali l'utilizzo di ostaggi come scudi umani. Poich\u00e9 nonostante tutto, la resistenza dell'esercito belga continuava, i tedeschi perquisirono le fattorie circostanti, razziandole e catturando ulteriori ostaggi. In tutto, furono provate 86 esecuzioni di civili.\nL'Ordine del commissario.\nQuest'Ordine assimil\u00f2 la guerra contro la Russia ad un conflitto razziale ed ideologico. Prevedeva l'immediata liquidazione dei prigionieri che venissero identificati come commissari politici dell'Armata Rossa, stabilendo che i soldati tedeschi erano esentati dal rispetto del diritto internazionale. L'ordine fu emanato per conto di Hitler dal Comando della Wehrmacht e distribuito ai comandi operativi.\nIl Decreto Barbarossa.\nEmanato dal feldmaresciallo Keitel poche settimane prima dell'Operazione Barbarossa, sottraeva i civili sovietici autori di atti ostili alla giurisdizione della corte marziale. I sospetti dovevano essere condotti davanti ad un ufficiale, al quale competeva di stabilire se dovessero essere fucilati. Non era invece \u201crichiesto\u201d perseguire membri della Wehrmacht colpevoli di aggressioni in danno di civili, a meno che non fosse necessario per questioni di disciplina.\nAbusi sui prigionieri di guerra.\nCampi di prigionia.\nNel 1929, la Terza Convenzione di Ginevra (1929) relativa al trattamento dei prigionieri di guerra era stata sottoscritta dalla Germania e da molti altri stati, mentre l'Unione Sovietica e il Giappone non l'avrebbero fatto se non alla fine della guerra (con la sua versione finale del 1949). Questo significava che la Germania si era obbligata a trattare di conseguenza tutti i prigionieri di guerra, mentre al contrario i tedeschi catturati dall'Armata Rossa non potevano pretendere un analogo comportamento. Nei fatti, n\u00e9 l'Unione Sovietica n\u00e9 l'Impero giapponese rispettarono la Convenzione di Ginevra. Peraltro, nei campi di prigionia della Wehrmacht, mentre i prigionieri catturati e detenuti all'ovest venivano sottoposti ad un trattamento in linea di massima compatibile con le condizioni umanitarie prescritte dal diritto internazionale, i prigionieri di Polonia (che non si arrese mai) e dell'Urss furono incarcerati in condizioni significativamente peggiori. Al dicembre 1941 pi\u00f9 di 2.400.000 soldati sovietici erano stati fatti prigionieri, e vennero decimati dalla malnutrizione e da epidemie (come il tifo) dovute all'incapacit\u00e0 della Wehrmacht di fornire loro cibo, riparo e condizioni igienico-sanitarie appropriate. I prigionieri inoltre venivano regolarmente sottoposti a pestaggi, torture e trattamenti umilianti e degradanti. Tra il lancio dell'Operazione Barbarossa nell'estate del 1941 e la primavera successiva, 2.800.000 dei 3.200.000 soldati catturati morirono in prigionia. Inoltre, il mancato raggiungimento della rapida vittoria prevista sul fronte orientale provoc\u00f2 una carenza di forza lavoro per la produzione bellica tedesca, e a partire dal 1942, i prigionieri di guerra dell'Est (soprattutto sovietici) furono utilizzati come una fonte di lavoro forzato in schiavit\u00f9 per mantenere alta la produzione bellica tedesca. Su un totale di 5,7 milioni di soldati sovietici catturati durante la guerra, 3,3 morirono in prigionia.\nMassacri.\nL'uccisione dei prigionieri di guerra da parte della Wehrmacht cominci\u00f2 durante la campagna polacca del settembre 1939. In molti casi folti gruppi di soldati polacchi vennero assassinati dopo la cattura. Il 26 marzo 1944 15 ufficiali e soldati dell'esercito statunitense in uniforme, dopo il fallimento dell'Operazione Ginny, vennero fucilati senza processo a La Spezia (Italia), su ordine del comandante del 75\u00ba Corpo d'Armata tedesco, generale Anton Dostler, malgrado l'opposizione dei suoi subordinati della 135\u00aa brigata di guarnigione. L'Ordine commando di Hitler, emanato nel 1942, prevedeva che la fucilazione dei commando nemici, anche in uniforme, fosse da giustificare, ma dopo la guerra Dostler venne egualmente condannato a morte da un tribunale militare americano. La sentenza fu eseguita da un plotone d'esecuzione nel dicembre del 1945. Tra i massacri va ricordato quello di 1.500 prigionieri di guerra francesi di colore, preparato da una campagna di propaganda che dipingeva gli africani come selvaggi Dopo l'armistizio del 1943, prigionieri di guerra italiani furono giustiziati in diverse occasioni nelle quali le truppe italiane avevano opposto resistenza al disarmo forzato preteso dai tedeschi. Tra questi episodi si cita il massacro della Divisione Acqui a Cefalonia e l'eccidio di Coo.\nIl decreto notte e nebbia.\nIl decreto notte e nebbia, emanato da Hitler nel 1941, e diffuso insieme ad una direttiva di Keitel, fu operativo nei territori occidentali occupati (Belgio, Francia, Lussemburgo, Norvegia, Danimarca e Olanda). Il decreto consentiva che quanti \u201cmettessero in pericolo la sicurezza della Germania\u201d fossero sequestrati e fatti scomparire senza lasciare traccia. La direttiva di Keitel chiariva che \u201cuna efficace intimidazione pu\u00f2 essere raggiunta solo con la pena capitale o con misure che impediscano a parenti o compatrioti del criminale di conoscere la sua sorte\u201d.\nRappresaglie.\nIn Jugoslavia e Grecia molti villaggi vennero rasi al suolo, e i loro abitanti massacrati durante operazioni antiguerriglia, come ad esempio a Kondomari, Distomo, Kommeno and Kalavryta, e la distruzione di Kandanos in Grecia.\nNella Polonia occupata e in URSS, centinaia di villaggi vennero distrutti e gli abitanti massacrati. In URSS. i partigiani sovietici ed ebrei venivano usati per bonificare i campi minati. In molte nazioni occupate, la risposta della Wehrmacht agli attacchi della resistenza era la cattura e la fucilazioni di ostaggi: ne venivano giustiziati fino a 100 per ogni tedesco ammazzato.\nNel 1944, prima e dopo l'invasione alleata, la resistenza francese e il Maquis allargarono le loro azioni a qualsiasi organizzazione tedesca, comprese la Wehrmacht e le Waffen-SS.\nNegli ordini impartiti in merito alla presa di ostaggi, Keitel sottolinea che \u201c\u00e8 importante che tra costoro siano comprese personalit\u00e0 ben note o loro familiari\u201d. Un comandante della Wehrmacht in Francia dichiar\u00f2 che \u201cquanto pi\u00f9 noti sono gli ostaggi fucilati, tanto maggiore sar\u00e0 l'effetto deterrente sui rei\u201d.\nLa Wehrmacht applic\u00f2 la stessa politica con gli ostaggi sequestrati anche in Grecia, Jugoslavia, Scandinavia e Polonia.\nWilliam L. Shirer ha scritto che si pu\u00f2 stimare in trentamila il numero degli ostaggi passati per le armi nel solo occidente..\nPunti di vista del dopoguerra.\nA partire dalla fine della guerra, nel 1945, diversi generali della Wehrmacht sottoscrissero una dichiarazione che difendeva le azioni contro i partigiani, l'esecuzione degli ostaggi e l'uso di lavoratori schiavi in quanto azioni rese necessarie dallo sforzo bellico. I generali sostenevano che l'Olocausto era stato attuato dalle SS e dalle loro organizzazioni collaterali, mentre il comando della Wehrmacht erano inconsapevoli di quanto accadeva nei campi di sterminio. La dichiarazione affermava che le forze armate avevano combattuto con onore, accreditando l'impressione che la Wehrmacht non avesse commesso crimini di guerra e fosse stata \u201cirreprensibile\u201d. Ci\u00f2 malgrado, un certo numero di alti ufficiali della Wehrmacht fu processata per crimini di guerra. Il comandante in capo dell'OKW, feldmaresciallo Wilhelm Keitel e il capo dello staff operativo Alfred Jodl furono imputati, processati e condannati a morte dal Tribunale Militare Internazionale a Norimberga nel 1946.\nEntrambi vennero riconosciuti colpevoli di tutte le accuse e giustiziati mediante impiccagione, bench\u00e9 Jodl fosse poi riabilitato post mortem sei anni dopo. Il tribunale sentenzi\u00f2 anche che Gestapo, SD e SS (comprese le Waffen-SS) fossero organizzazioni intrinsecamente criminali, mentre non raggiunse la stessa conclusione a proposito dello Stato maggiore e dell'Alto Comando della Wehrmacht. L'inquisizione dei crimini di guerra perse forza durante gli anni cinquanta, con l'aggravarsi della Guerra Fredda; entrambi i nuovi stati tedeschi necessitavano la ricostruzione delle rispettive forze armate, e sarebbe stato impossibile senza ricorrere ai soldati gi\u00e0 addestrati che avevano servito nella Wehrmacht. Le priorit\u00e0 della Guerra Fredda e il tab\u00f9 sulla rivisitazione degli aspetti pi\u00f9 spiacevoli della guerra avrebbero comportato che il ruolo della Wehrmacht nei crimini commessi durante la Seconda guerra mondiale non sarebbe stato approfondito fino all'inizio degli anni ottanta.\nWehrmachtsausstellung.\nLa mostra originale, 1995\u20131999.\nL'idea di una Wehrmacht \u201cirreprensibile\u201d fu messa in crisi da una mostra organizzata dall\u2019\"Hamburger Institut f\u00fcr Sozialforschung\" (Istituto Amburghese per le Ricerche Sociali) intitolata \"Vernichtungskrieg. Verbrechen der Wehrmacht 1941 bis 1944\" (Guerra di sterminio. I crimini della Wehrmacht dal 1941 al 1944). La mostra itinerante, i cui spettatori sono stimati in un milione e duecentomila nell'ultimo decennio, dimostrava con l'ausilio di documenti e immagini che la Wehrmacht fu \u201ccoinvolta nella pianificazione e realizzazione di una guerra di sterminio contro gli Ebrei, i prigionieri di guerra, e la popolazione civile\u201d. Lo storico Hannes Heer l'aveva curata insieme a Gerd Hankel. L'esposizione suscit\u00f2 controversie e richiese grossi cambiamenti quando fu scoperto che alcune delle accuse avanzate risultavano poco circostanziate, tanto pi\u00f9 che le fotografie esibite non erano correttamente attribuite per luoghi, date e protagonisti (in qualche caso si trattava di crimini commessi dall'Armata Rossa).\nCritiche.\nIn seguito alle critiche concernenti la scorretta attribuzione di data e luogo di alcune delle immagini in mostra, avanzate tra gli altri dagli storici Bogdan Musial, polacco, e Kriszti\u00e1n Ungv\u00e1ry, ungherese, il direttore e fondatore dell'Istituto Jan Philipp Reemtsma sospese l'esposizione in attesa di un esame dei suoi contenuti da parte di un comitato di storici. Nel 1999, l'Istituto affid\u00f2 la mostra ad un'associazione di promotori, ed Hannes Heer si dimise, uscendo l'anno successivo anche dall'Istituto stesso. Nel frattempo, emersero rapporti sul suo passato di estremista di sinistra, durante il quale aveva subito diverse condanne penali . Il rapporto del comitato stabil\u00ec che le accuse all'esposizione di aver falsificato i materiali esibiti erano infondate, ma che alcuni documenti erano inesatti e le argomentazioni avanzate troppo radicali. Tuttavia, il comitato riafferm\u00f2 la veridicit\u00e0 della mostra in generale:\nIl comitato raccomand\u00f2 che la mostra venisse riproposta, opportunamente revisionata, e lasciando, nei limiti del possibile, che i visitatori ne traessero personalmente le conclusioni.\nLa mostra revisionata, 2001\u20132004.\nLa mostra revisionata fu rinominata \"Verbrechen der Wehrmacht. Dimensionen des Vernichtungskrieges 1941\u20131944.\" Fu focalizzata sul diritto internazionale e viaggi\u00f2 dal 2001 al 2004. Dopo di allora, \u00e8 stata resa permanente al Deutsches Historisches Museum di Berlino.\nFilm.\nIl documentario \"Der unbekannte Soldat\" (Il milite ignoto) di Michael Verhoeven arriv\u00f2 nei cinema nell'agosto del 2006, ed \u00e8 disponibile in DVD dal febbraio 2007; in esso vengono comparate le due versioni della mostra.\nLa mostra sulla Wehrmacht in Polonia nel 1939.\nUna delle critiche ad entrambe le edizioni della mostra innanzi ricordata fu che coprisse soltanto la presenza tedesca in Unione Sovietica dal 1941 al 1945, tralasciando l'occupazione della Polonia nel 1939. La mostra polacca \"Gr\u00f6\u00dfte H\u00e4rte ... Verbrechen der Wehrmacht in Polen September/Oktober 1939\", un lavoro congiunto dell'Istituto per la Memoria Nazionale polacco e della sede di Varsavia del Deutsches Historisches Institut , fu inaugurata il 1\u00ba settembre 2004 in Polonia e nel 2005 in versione tedesca ( ). Ne fu fissata anche un'apertura al Centro di Documentazione sui raduni di massa nazisti di Norimberga dal 1\u00ba settembre 2007 all'inizio del 2008 .\nAnalisi di foto e lettere dei soldati della Wehrmacht.\nL'atteggiamento dei soldati tedeschi verso le atrocit\u00e0 commesse su Ebrei e Polacchi nella seconda guerra mondiale venne analizzato anche ricorrendo allo studio di foto e corrispondenze sopravvissute al conflitto. Le foto rappresentano una preziosa fonte di conoscenza, poich\u00e9 scattare foto, spesso poi raccolte in album, sulla persecuzione cui erano sottoposti gli ebrei era un'abitudine diffusa tra le truppe tedesche dell'epoca. Si tratta naturalmente di documenti personali e non di propaganda ufficiale di stato, ma queste foto dimostrano generalmente un atteggiamento antisemita. I soldati tedeschi, come pure gli agenti di polizia, riprendono gli ebrei deportati, giustiziati o umiliati, e gli abusi cui vengono sottoposti. \u00c8 opinione dei ricercatori che queste fotografie dimostrino il consenso di chi le scattava per gli assassini e gli abusi perpetrati.\u201dQuesto consenso \u00e8 il risultato di diversi fattori, quali l'ideologia antisemita e un prolungato, intensivo indottrinamento\". Prove d'archivio relative alla reazione alle politiche di sterminio razziale possono essere rinvenute in molte lettere rimaste dopo la guerra. Parecchie lettere di soldati della Wehrmacht furono pubblicate nel 1941 con il titolo de \u201cCome i soldati tedeschi vedono l'Unione Sovietica\u201d, una raccolta di autentiche lettere di soldati sul fronte orientale. Come esempio di un indottrinamento \u201cche trascende i risultati del mero servizio militare\u201d i ricercatori Judith Levin e Daniel Uziel citano un soldato tedesco che scrive:\n\"\"Il popolo tedesco ha un profondo debito con il F\u00fchrer, perch\u00e9 questi animali, i nostri nemici qui, avessero raggiunto la Germania, assassinii di natura mai vista al mondo sarebbero stati perpetrati... Non c'\u00e8 giornale che possa raccontare quello che abbiamo visto. \u00c8 al limite dell'incredibile, e nemmeno il Medioevo \u00e8 paragonabile a quello che qui succede. Leggere \"Der St\u00fcrmer\" e guardare le foto che pubblica d\u00e0 solo una pallida idea di quello che abbiamo visto e dei crimini commessi qui dagli ebrei\"\".\nJudith Levin e Daniel Uziel affermano che questo tipo di scritti e di opinioni sono comunissime nella corrispondenza dei soldati tedeschi, specie in quella proveniente dal fronte orientale. Altri esempi sono rappresentati dalle lettere dei soldati tedeschi alle famiglie durante la guerra, copiate da una cellula dell'esercito polacco infiltratasi nelle Poste tedesche. Le lettere sono state esaminate dagli studiosi, e il quadro che ne emerge \u00e8 simile a quello dipinto da Judith Levin e Daniel Uziel. Molti soldati scrivono chiaramente dello sterminio degli ebrei, mostrandosene orgogliosi. L'appoggio a concetti come \u201csottouomini\u201d e \u201crazza padrona\u201d fa parte anch'esso dell'atteggiamento espresso dai soldati. Gli esempi presentati a riprova di questa tendenza comprendono brani come: \u201cSono uno di quelli che abbassano il numero dei partigiani. Li sbatto tutti al muro, e ognuno si becca una pallottola in testa, \u00e8 un lavoro piacevole e interessante\u201d; o anche: \u201dIl mio punto di vista: questa nazione non merita che la frusta, solo cos\u00ec possono essere educati; una parte di loro l'ha gi\u00e0 provata, altri tentano ancora di resistere. Ieri ho avuto la possibilit\u00e0 di vedere 40 partigiani, un qualcosa come non avevo mai incontrato prima. Mi ha reso persuaso del fatto che siamo noi i padroni, loro sono sottouomini (\u201cuntermenschen\u201d). Esistono numerose altre prove di questa tendenza e di questi sentimenti tra i soldati della Wehrmacht, e sono oggetto della ricerca degli storici. in conclusione, gli storici responsabili della mostra presumono che la propaganda e il clima di antisemitismo della Germania nazista ebbero un enorme impatto sull'intera popolazione ed enfatizzano l'importanza dell'indottrinamento."}
{"id": "2772254", "revid": "466539", "url": "https://it.wikipedia.org/wiki?curid=2772254", "title": "Richard Howe, I conte Howe", "text": "Esperto ufficiale della Royal Navy, era il fratello di George Howe, morto in combattimento durante la guerra dei sette anni in America, e di William Howe. Esercit\u00f2 il comando supremo navale delle squadre britanniche nei primi anni della Guerra d'indipendenza americana mentre il fratello minore William Howe guidava il corpo di spedizione terrestre inviato a reprimere la ribellione delle colonie.\nA causa del fallimento dei piani di guerra del fratello e della mancata efficacia delle misure di blocco navale attivate dalle sue squadre navali, Richard Howe venne richiamato in patria alla fine del 1778. Egli tuttavia conserv\u00f2 la fiducia dei suoi superiori e riprese la direzione di una parte della flotta britannica all'inizio delle guerre rivoluzionarie francesi dove ebbe modo di distinguersi raggiungendo alcuni successi.\nBiografia.\nI primi anni.\nRichard Howe era il figlio di Emanuel Howe che era stato governatore di Barbados, e di Mary Sophia Charlotte Howe, figlia a sua volta di Sophia Charlotte von Kielmansegg; il nonno paterno era stato un membro del Parlamento per la contea di Nottingham. La sua famiglia era completamente inserita nella fitta connessione di parentele e rapporti presenti all'interno della classe nobiliare inglese; correvano voci che la madre in realt\u00e0 fosse figlia illegittima del re Giorgio I ed effettivamente gli Howe godevano della vicinanza e dell'amicizia della famiglia reale; Richard pot\u00e9 avvantaggiarsi del costante sostegno dei reali della casa di Hannover.\nSal\u00ec sulla nave \"Severn\" al comando di George Anson nel 1740.\nDurante l'insurrezione giacobita del 1745, ha comandato uno \"sloop\" (imbarcazione a vela con un solo albero) chiamato \"Baltimore\" nel mar del Nord e in un'azione di guerra, venne gravemente ferito alla testa. Nel 1746, divenne \"post-captain\", con il comando della \"Triton\" nel mar dei Caraibi. Nel 1755 fu il capitano della \"Dunkirk\" e viaggi\u00f2 con Edward Boscawen. In quegli anni partecip\u00f2 a numerose battaglie come la Battaglia di Saint Cast e quella sostenuta il 20 novembre 1759, dove condusse la flotta nella battaglia di Quiberon Bay. Divenne visconte Howe dopo la morte dell'altro fratello, ucciso nella Battaglia di Fort Carillon a Fort Ticonderoga.\nLa Guerra d'America.\nDopo la vittoriosa guerra dei sette anni, inizi\u00f2 a crescere la conflittualit\u00e0 tra le colonie americane e la Gran Bretagna; Richard Howe manifest\u00f2 ripetutamente simpatia per le istanze dei coloni americani e nel 1774 entr\u00f2 in rapporto a Londra direttamente con Benjamin Franklin. Durante una serie di colloqui, Howe e Franklin discussero la possibilit\u00e0 di trovare un compromesso tra le colonie e la madrepatria; anche in queste occasioni l'ammiraglio si mostr\u00f2 favorevole alle posizioni dei coloni.\nNei mesi seguenti, mentre il fratello William riceveva importanti incarichi di comando e veniva inviato a Boston per cooperare con il generale Thomas Gage, comandante in capo delle truppe britanniche in America, Richard inizialmente non assunse alcun comando apparentemente a causa della sua simpatia verso la causa dei coloni. Howe in realt\u00e0 era interessato a ricevere un comando in America nell'estate 1775 cerc\u00f2 ripetutamente di entrare in contatto con l'influente e bellicoso George Germain a cui manifest\u00f2 in parte le sue idee sulla situazione. Howe afferm\u00f2 di condividere le opinioni intransigenti del politico britannico ma \u00e8 possibile che egli intendesse portare avanti una politica conciliatoria dopo aver ricevuto i pieni poteri in America; egli sperava di essere nominato comandante in capo e contemporaneamente responsabile di una \"commissione di pace\" incaricata di trattare con i ribelli.\nLe idee di Howe incontrarono soprattutto l'approvazione del primo ministro Lord North che, timido e irresoluto, temeva una grande guerra globale contro le colonie americane ed era ansioso di trovare una soluzione incruenta della crisi; anche il re Giorgio III manifest\u00f2 il suo consenso alla nomina di Howe. A partire dal dicembre 1775, mentre in America la ribellione era ormai in corso, una serie di avvicendamenti in importanti incarichi di comando all'interno della Royal Navy, permisero a Richard Howe di raggiungere in parte i suoi obiettivi. Dopo una serie di complesse vicende e di intrighi all'interno del \"establishement\" britannico, Howe, nonostante l'ostilit\u00e0 del Primo Lord dell'Ammiragliato, Lord Sandwich, e dell'ammiraglio Augustus Keppel, ricevette infine il 5 febbraio 1776 il comando supremo della squadra navale in America al posto dell'ammiraglio Shuldham e raggiunse il fratello William Howe che fin dall'ottobre 1775 era divenuto il comandante in capo delle forze terrestri britanniche; in questa occasione egli venne anche promosso viceammiraglio.\nDurante la guerra d'indipendenza americana, l'ammiraglio tenne il comando fino alla primavera 1778 e mantenne il controllo delle acque americane pur senza poter influire sull'esito della guerra.\nLa Guerre rivoluzionarie francesi.\nDurante le guerre rivoluzionarie francesi invece Richard Howe tenne il comando di alcune squadre navali impegnate nel blocco dei porti francesi; in questo incarico peraltro non mostr\u00f2 la necessaria aggressivit\u00e0 e mantenne le sue navi lontano dai porti nemici temendo un eccessivo logoramento dei vascelli nel servizio prolungato di blocco, ottenendo quindi risultati insoddisfacienti.\nLa sua principale azione di comando durante le guerre rivoluzionarie avvenne nello scontro nota come Glorioso Primo di Giugno; in questa occasione Howe cerc\u00f2 di intercettare un convoglio di rifornimenti francesi proveniente dall'America ma dovette dare ripetutamente battaglia alla squadra navale dell'ammiraglio Louis Thomas Villaret de Joyeuse intervenuta in soccorso. Nei combattimenti del 28-29 maggio e 1\u00ba giugno 1794 la flotta britannica di Howe inflisse pesanti perdite alla squadra francese ma fall\u00ec la missione strategica: il convoglio dei rifornimenti raggiunse indenne il porto di Brest.\nRichard Howe godette sempre di grande considerazione all'interno della Royal Navy; egli inoltre era rispettato anche dagli equipaggi della navi e, quando nel 1797 esplose il pericoloso ammutinamento di Spitehead, l'Ammiragliato fece ricorso a lui per cercare di controllare la situazione. Howe in effetti grazie al suo prestigio riusc\u00ec a rassicurare i marinai ed evitare una disastrosa estensione degli ammutinamenti.\nRichard Howe \u00e8 ricordato anche per l'invenzione di un sistema codificato di segnali tra imbarcazioni per la flotta britannica, che utilizzava bandiere issate per trasmettere il messaggio di nave in nave e che egli stesso chiam\u00f2 \"Telegraphic Signals of Marine Vocabulary\" (\u00abVocabolario di segnali telegrafici della Marina\u00bb). Il sistema fu in seguito perfezionato da sir Home Riggs Popham.\nRiconoscimenti.\nMolti luoghi vennero chiamati in suo onore, fra cui:\nInoltre quattro navi da guerra britanniche riportano il suo nome, con la dicitura HMS \"Howe\"."}
{"id": "2772256", "revid": "228587", "url": "https://it.wikipedia.org/wiki?curid=2772256", "title": "Video Games Live", "text": "Video Games Live (VGL) \u00e8 una serie di concerti, ispirati ai videogiochi, creati e prodotti dal duo di compositori Tommy Tallarico e Jack Wall. I concerti consistono in segmenti di varie colonne sonore videoludiche eseguiti da un'orchestra e accompagnati da video, luci ed effetti sincronizzati con la musica.\nCon la loro creazione, Wall e Tallarico, vogliono dimostrare \"come i videogiochi, e le loro musiche, sono culturalmente importanti oggi.\" Video Games Live \u00e8 stata lodata per aver mostrato alle vecchie generazioni che i videogiochi possono essere molto pi\u00f9 di qualche \"bleeps and bloops.\"\nStoria.\nVideo Games Live \u00e8 stato concepito da Wall e Tallarico che, dopo tre anni passati a preparare lo show, decisero di debuttare. Il primo concerto si tenne il 6 luglio 2005 presso l'Hollywood Bowl, dove la Filarmonica di Los Angeles suon\u00f2 per spettatori. Il debutto europeo fu all'Hammersmith Apollo di Londra il 25 novembre 2006. Furono tenuti tre concerti nel primo anno, ne seguirono altri undici nel 2006, le citt\u00e0 coinvolte si espansero da 30 nel 2007 a 47 nel 2008, nel 2009 erano previsti pi\u00f9 di 70 show.\nOgni concerto \u00e8 suonato dall'orchestra locale e da musicisti del posto.\nSegmenti.\nVideo Games Live features music from video games from all eras: dai pi\u00f9 moderni come \"Final Fantasy\", \"Halo\", \"World of Warcraft\", \"Sonic the Hedgehog\", \"The Legend of Zelda\" e \"Metal Gear Solid\" o dai pi\u00f9 classici \"Tetris\" e \"Asteroids\". Durante le varie colonne sonore, sullo sfondo, sono presenti dei segmenti video del gioco trattato.\nMartin Leung, che \u00e8 diventato famoso su Internet per aver suonato alcune musiche di videogiochi da bendato, \u00e8 stato invitato come \"special guest\" nei vari concerti.\nColonne sonore.\nOltre a questi brani, Video Games Live, ha creato un medley che \u00e8 caratterizzato da oltre 20 colonne sonore di vecchi videogiochi, tra cui: \"Pong\", \"Donkey Kong\", \"Dragon's Lair\", \"Tetris\", \"Frogger\", \"Gauntlet\", \"Space Invaders\", \"Contra\", \"Outrun\".\nAlbum.\n\"Video Games Live, Vol. 1\", \u00e8 una registrazione di numerosi brani suonati in vari concerti, \u00e8 stato pubblicato il 22 luglio del 2008."}
{"id": "2772257", "revid": "110157", "url": "https://it.wikipedia.org/wiki?curid=2772257", "title": "Reflections (Sandra)", "text": "Reflections \u00e8 un album di remix della cantante tedesca Sandra, pubblicato il 29 settembre 2006 dall'etichetta discografica EMI.\nLe canzoni remixate sono gli storici successi della cantante."}
{"id": "2772265", "revid": "196159", "url": "https://it.wikipedia.org/wiki?curid=2772265", "title": "Egon Moroder Rusina", "text": ""}
{"id": "2772266", "revid": "116112117", "url": "https://it.wikipedia.org/wiki?curid=2772266", "title": "Il Minotauro (rivista)", "text": "Il Minotauro \u00e8 una rivista semestrale di psicologia fondata da Francesco Paolo Ranzato nel 1973, ora diretta da Luca Valerio Fabj.\nStoria.\nIl riferimento del titolo al mito esprime simbolicamente nel suo insieme \u201cla lotta spirituale contro la rimozione\u201d (Paul Diel, 1952). Infatti il mostro figlio della lussuria di Pasifae vive nel \u201clabirinto\u201d costruito dalla ragione (che nulla vuole vedere al di fuori di s\u00e9) nel nostro inconscio e pu\u00f2 essere vinto solo attraverso una \u201cdiscesa agli inferi\u201d che rappresenta il percorso stesso dell'analisi.\nSul \"Minotauro\" sono stati pubblicati saggi di Carl Alfred Meier, Jolande Jacobi, Murray Stein, Hans Dieckmann e del Premio Nobel per la fisica Wolfgang Pauli."}
{"id": "2772274", "revid": "1924342", "url": "https://it.wikipedia.org/wiki?curid=2772274", "title": "The Art of Love", "text": "The Art of Love \u00e8 un album della cantante tedesca Sandra, pubblicato il 23 febbraio 2007 dall'etichetta discografica EMI.\nL'album \u00e8 stato promosso dai singoli \"The Way I Am\", \"What Is It About Me\" e \"All You Zombies\"."}
{"id": "2772284", "revid": "122236897", "url": "https://it.wikipedia.org/wiki?curid=2772284", "title": "Na'vi", "text": "Nel film \"Avatar\", i Na'vi sono un'immaginaria specie indigena con sembianze umanoidi vivente sul satellite Pandora.\nCaratteristiche fisiche.\nI Na'vi (nome scientifico: Homo pandorus) sono alti da 2,7 a oltre 3 metri e, a differenza del resto della fauna di Pandora, hanno solo quattro arti, due braccia e due gambe, e due occhi. Hanno inoltre un volto dai lineamenti e dalle espressioni simili agli umani ma tuttavia possiedono una coda che serve per mantenere l'equilibrio. Le loro ossa sono rivestite con una fibra di carbonio che le rende molto resistenti, sono molto pi\u00f9 forti di un umano e hanno rispetto agli umani quattro dita per mano e piede. La loro pelle \u00e8 a strisce di due tonalit\u00e0 di blu, possiedono orecchie mobili e a punta, occhi gialli e in proporzione pi\u00f9 grandi, naso e denti pi\u00f9 simili ai felini e il loro bacino \u00e8 in proporzione pi\u00f9 stretto.\nCome gran parte della fauna di Pandora, i Na'vi possiedono una \"coda neurale\" che proteggono intrecciandoci attorno i propri capelli. Essa possiede nella parte finale delle terminazioni nervose esterne, i cosiddetti \"tendrilli\", con cui i Na'vi possono intessere una connessione a livello biochimico con le piante e gli animali di Pandora, dotati tutti di una coppia di simili appendici, da loro chiamato \"tsaheylu\" (trad.: \"legame\"): durante questo legame, alcune parti del loro corpo lungo il sistema circolatorio o nervoso si illuminano, similmente a come avviene per le altre creature di Pandora, creando un motivo unico e diverso da individuo a individuo che permette ai Na'vi di riconoscersi l'un l'altro di notte fino a venti metri. Per via dell'importanza dello \"tsaheylu\" nella cultura (e nella biologia) Na'vi, la coda neurale \u00e8 da essi considerata il loro organo pi\u00f9 importante. Tuttavia anche se sembra che solo le creature maggiormente evolute di Pandora possiedano questa struttura altamente specializzata, \u00e8 per\u00f2 logico supporre che ogni singola forma di vita, di qualunque stadio evolutivo, compresi i batteri, siano in grado di formare un sorta di tsaheylu semplice e primitivo.\nLingua parlata.\nI Na'vi parlano il \"na'vi\", il nome con cui i Na'vi chiamano se stessi e con cui gli umani si riferiscono sia alla popolazione che alla lingua. \u00c8 un linguaggio esclusivamente parlato, poich\u00e9 i Na'vi non conoscono la scrittura e le loro tradizioni sono tramandate in forma orale, pertanto la sua trascrizione in alfabeto latino \u00e8 a carico degli umani. Letteralmente la parola \"Na'vi\" significa \"Popolo\", non avrebbe infatti avuto senso per i Na'vi, unica razza senziente su Pandora, creare una parola appositamente per denotare l'unica popolazione sul satellite: diverso discorso \u00e8 stato fatto per gli umani o \"Tawtute\" (trad.: \"Gente del Cielo\") e gli avatar o \"Unil-t\u00ecran-tokx\" (trad.: \"Corpi che camminano nei sogni\").\nPoich\u00e9 la maggior parte dei Na'vi ha appreso la lingua umana alla scuola della dottoressa Grace Augustine e dialoga con gli umani in questa lingua piuttosto che in Na'vi, la maggior parte degli umani su Pandora non ha mai appreso il Na'vi: ci\u00f2 ha fatto s\u00ec che non ci siano influenze umane significative nella lingua Na'vi. A tal riguardo si fa tuttavia presente che la parola Na'vi per \"bugia\" \u00e8 stata inventata dagli umani poich\u00e9 i Na'vi non ne avevano una.\nSi noti che la traduzione tipica del saluto Na'vi \"Oel ngati kameie\", solitamente tradotto in \"Io ti vedo\", \u00e8 essenzialmente sbagliata: la lingua Na'vi ha infatti due verbi, \"tse'a\" e \"kame\", entrambi resi in italiano con la parola \"vedere\", tuttavia il primo \u00e8 usato per la visione sensoriale mentre il secondo ha un significato pi\u00f9 spirituale, che Norm cerca di far capire a Jake ritraducendolo con un pi\u00f9 appropriato \"io vedo dentro di te\".\nCultura, societ\u00e0 e religione.\nI Na'vi sono strutturati in clan indipendenti che cooperano in tempi di necessit\u00e0. All'interno dei clan si notano alcune figure importanti, per gli \"Omaticaya\" l\"Olo'eyktan\", il capotrib\u00f9, e la \"Tsahik\", l'interprete del volere di \"Eywa\", ma la loro societ\u00e0 \u00e8 di tipo egualitario. La maggiore importanza di un membro della trib\u00f9 \u00e8 dovuto solo alla sua abilit\u00e0 come cacciatore o guerriero, spesso evidenziata da particolari ornamenti come collane e bracciali ognuno dotato di un suo significato (in una scena tagliata, Tsu'Tey morente passa il titolo di \"Olo'eyktan\" a Jake assieme ad una collana) indossati sopra a pochi e poco estesi vesti ottenuti intrecciando fibre ricavate dalla flora di Pandora: tale usanza \u00e8 implicitamente svelata nel film dal numero e dal tipo di ornamenti che Jake indossa mano a mano che approfondisce il suo addestramento con Neytiri e quindi sale di grado fra gli \"Omaticaya\".\nDurante il giorno i Na'vi trascorrono gran parte del loro tempo a stretto contatto con i membri del loro stesso gruppo familiare e del loro clan, dedicandosi alle attivit\u00e0 artigianali tipiche del loro clan (ad esempio la tessitura per gli \"Omaticaya\") oppure alla caccia. Al calare della notte i Na'vi si radunano per mangiare, chiacchierare e tramandare ai bambini le tradizioni del loro Popolo attorno ai \"mreki u'lito\", i grandi focolari su cui preparano il cibo e che secondo le tradizioni del clan sono stati fatti bruciare almeno come braci per generazioni. Anche se ci\u00f2 non corrisponde esattamente a realt\u00e0, i fal\u00f2 sono sempre tenuti pronti per le carni degli animali uccisi durante la caccia: lasciare che il fuoco si tramuti in cenere sarebbe considerato per i Na'vi un insulto sia per l'animale che ha dato la sua vita per il bene del clan che per il cacciatore che ha messo la sua abilit\u00e0 al servizio della comunit\u00e0. Sempre al calare della notte i Na'vi dormono su delle grandi amache familiari che chiamano \"Eywa k'sey nivi'bri'sta\", ossia alla lettera \"\"Eywa\" culla tutti\", costruite e decorate con amorevole cura e grande abilit\u00e0 nell'arco di interi mesi ma capaci di durare per venti anni: il fatto che due Na'vi (nel film Jake e Neytiri) dormano in amache pi\u00f9 piccole da soli o con il proprio compagno \u00e8 solitamente un'eccezione dalla breve durata. Anche gli altri aspetti della vita quotidiana e sociale dei Na'vi sono vissuti assieme ai propri compagni, e ad essi \u00e8 associata una forte componente rituale che non ha a che fare tanto con quanto gli umani dell'RDA chiamano superstizioni, quanto piuttosto alla convinzione Na'vi che i rituali aiutino a rafforzare i legami fra i membri del clan: ad esempio il \"p'ah s'ivil chey\", la borsa in cui sono contenuti gli effetti personali di un Na'vi, non \u00e8 mai fatto dal Na'vi stesso ma deve essergli donato da un amico o da un membro della famiglia, come segno dell'affetto filiale e familiare.\nFondamentale per i Na'vi \u00e8 il loro profondissimo legame con il resto della biosfera di Pandora: i Na'vi non si sono elevati ad un livello superiore rispetto alla natura, come hanno fatto gli umani, ma hanno fatto del loro esserne parte il fulcro della loro cultura. Grazie al gran numero di risorse naturali di Pandora, i Na'vi hanno sviluppato con il trascorrere dei millenni un profondo rapporto con la natura del loro mondo, che fornisce loro tutto ci\u00f2 di cui hanno bisogno, e che \u00e8 divenuta una parte essenziale della loro cultura e societ\u00e0, per alcuni aspetti indistinguibile da queste: per Jake divenire \"Omaticaya\" \u00e8 significato imparare non solo a vivere nella foresta, ma anche a sentirla dentro di s\u00e9 e divenire parte di essa. Mentre tuttavia Jake ha potuto contare sulle lezioni di Neytiri, i piccoli Na'vi apprendono le lezioni sul mondo di Pandora anche e soprattutto grazie alle numerose canzoni che parlano delle capacit\u00e0 indispensabili ai Na'vi o delle creature di Pandora.\nUn altro elemento cardine della cultura Na'vi \u00e8 lo \"tsaheylu\", che significa \"legame\". Biologicamente lo \"tsaheylu\" permette al Na'vi (o all'Avatar) che si lega ad un'altra creatura di Pandora di sentirne il corpo come fosse il proprio, e dunque di poter comandare un \"pa'li\" o un \"ikran\" col pensiero oltre che con la mente, ma nella cultura dei Na'vi lo \"tsaheylu\" \u00e8 il loro legame primo e principale con \"Eywa\", la Grande Madre fatta di tutte le cose viventi. \u00c8 tramite lo \"tsaheylu\" che i Na'vi possono legarsi a \"Utraya Mokri\" e \"Vitraya Ramunong\" per sentire le voci dei Na'vi morti, che possono legarsi ad un \"ikran\" e fra gli \"Omaticaya\" divenire cacciatori. Lo \"tsaheylu\" \u00e8 anche alla base della famiglia Na'vi, poich\u00e9 l'unione fra due Na'vi che sono stati riconosciuti dal clan come adulti e hanno dunque acquistato il privilegio di scegliere un compagno \u00e8 riconosciuta solo se questi si legano tramite lo \"tsaheylu\", che fra Na'vi \u00e8 sia spirituale sia erotico, e tale \"tsaheylu\" dura per tutta la notte in cui i due compagni si addormentano per volere di \"Eywa\" fino al risveglio: da quel momento in poi i due sono uniti per la vita. Si pu\u00f2 dunque dire che la ragione per cui i Na'vi sono monogami \u00e8 \"biologica\", non sociale.\nLo \"tsaheylu\" ha un ruolo molto importante nell\"iknimaya\", alla lettera \"il cammino verso il paradiso\", ossia il rito di passaggio all'et\u00e0 adulta pi\u00f9 diffuso fra i numerosi clan Na'vi che vivono nelle foreste. Durante l\"iknimaya\" infatti i Na'vi che hanno raggiunto una certa et\u00e0 devono scalare l'omonimo passo \"aereo\" fra i Monti Alleluia fino ai nidi delle \"ikran\" sul Monte Veritas, dove dovr\u00e0 scegliere ed essere scelto da un \"ikran\", per poi unirsi a lui mediante lo \"tsaheylu\". La cosa non \u00e8 affatto facile, poich\u00e9 il Na'vi capisce di essere stato scelto da un \"ikran\" quando questi tenta di ucciderlo; per questo i Na'vi si allenano ad usare una particolare bola chiamata \"meresh'ti cau'pla\" (trad.: \"nulla da vedere\") fin da piccoli, in modo da poter contare al momento dell\"iknimaya\" su anni e anni di pratica: nell'istante in cui l\"ikran\" attacca, il Na'vi deve scartare di lato e roteare il \"meresh'ti cau'pla\" in modo che si avvolga attorno al muso e sugli occhi dell\"ikran\" impedendogli di vedere (da qui il nome), dunque potr\u00e0 approfittare del vantaggio per intessere lo \"tsaheylu\" e affrontare insieme al suo nuovo compagno il primo volo, essenziale per sviluppare il legame. Una volta divenuto \"ikran makto\" (cavalieri di \"ikran\") e partecipato alla successiva cerimonia, l\"'Uniltarion\" (lett. \"caccia in sogno\"), il Na'vi \u00e8 riconosciuto come un nuovo membro della trib\u00f9 e di fatto \u00e8 considerato rinato.\nInfine, il pi\u00f9 importante elemento della cultura dei Na'vi \u00e8 l'entit\u00e0 da loro chiamata \"Eywa\" e che si rivela esistere realmente ed essere dotata di una sua coscienza. \"Eywa\" \u00e8 per i Na'vi la Grande Madre, fatta di tutte le cose viventi: essa non prende le parti di nessuno, ma protegge l'equilibrio della vita. Richiami a Eywa si incontrano in ogni aspetto della vita quotidiana e sociale dei Na'vi, dalla preghiera con cui si ringrazia una preda uccisa e le si augura di riunirsi a \"Eywa\" allo \"tsaheylu\", dalla \"tsahik\" (l'interprete del volere di Eywa) al fatto che i Na'vi seppelliscono i loro defunti assieme ad un \"atokirina\", un seme dell'Albero delle Anime, affinch\u00e9 possano ritornare a \"Eywa\". \u00c8 convinzione dei Na'vi che \"Eywa\" provveda ad ogni loro bisogno agendo sulla fauna e sulla flora di Pandora inclusi gli stessi Na'vi, cosa che trova parziale riscontro nella straordinaria stabilit\u00e0 demografica dei Na'vi in interi millenni.\nAbitudini alimentari.\nLe fonti di cibo dei Na'vi sono la caccia e la raccolta, fra cui vi \u00e8 un curioso equilibrio. Da una parte, la conoscenza assoluta che il Popolo ha della flora di Pandora fa s\u00ec che siano ben poche le piante non commestibili o comunque prive di qualsiasi utilit\u00e0, pertanto non c'\u00e8 sera che il clan non mangi numerose portate di verdure cucinate in molteplici modi diversi sui \"mreki u'lito\", i grandi focolari su cui preparano il cibo: solitamente sono i frutti degli alberi, dal peso variabile fra i cinque e i nove chilogrammi e dal diametro massimo intorno ai sessanta centimetri, che i Na'vi tagliano sul posto e avvolgono in grandi foglie per trasportarla e conservarla, ma i Na'vi raccolgono e mangiano anche numerosi semi e foglie commestibili. Dall'altra i Na'vi non possono sopravvivere con una dieta unicamente vegetale a causa dell'assenza di proteine, introdotte tramite la caccia. Allo stesso tempo, i Na'vi hanno per le creature viventi un rispetto senza limiti e non uccidono se non strettamente necessario. L'equilibrio che si viene cos\u00ec a creare \u00e8 molto delicato e possibile solo grazie all'incredibile variet\u00e0 e abbondanza della fauna e della flora di Pandora.\nLe principali fonti di proteine dei Na'vi sono l'Hexapede o \"yerik\", da cui i Na'vi ricavano anche gran parte della pelle e dei tendini con cui costruiscono i loro manufatti, lo Sturmbeest o \"talioang\", un animale fluviale simile a un bufalo dal peso intorno alla tonnellata, e soprattutto il \"teylu\": esso \u00e8 lo stadio larvale di un insetto, simile a un verme lungo al massimo otto centimetri e responsabile delle cavit\u00e0 scavate negli alberi caduti sfruttate dai Na'vi per costruire strumenti musicali a percussione. Solitamente il \"teylu\" viene bollito, ma non \u00e8 raro che i Na'vi ne facciano degli spiedini cotti direttamente sopra il fuoco assieme ad alcuni ortaggi.\nIl pasto pi\u00f9 importante dei Na'vi \u00e8 la cena, poich\u00e9 per gran parte del giorno i Na'vi sono occupati a procacciare il cibo per il clan o nelle attivit\u00e0 di artigianato: essa dunque si tramuta in un'importante occasione sociale. La cena \u00e8 cucinata sui gi\u00e0 menzionati \"mreki u'lito\", focolari preparati su terra umida e pressata per proteggere \"Kelutral\" dal calore del fuoco: questi sono costruiti scavando una fossa allungata di dimensioni variabili fra i tre e i cinque metri ricoperta sul fondo e ai bordi da sassi, su cui si dispone delle pietre pi\u00f9 grandi che congiungano i lati corti e che serviranno da piano di cottura. I focolari sono alimentati da legna carbonizzata. \u00c8 tradizione che in occasioni importanti vengano passati dei vassoi a foglia (\"sumin jiit'luy\" o \"ulu'tah inib'sey mulsi\" in \"na'vi\") con delle coppe di una bevanda leggermente inebriante a tutti i partecipanti ad un rituale o ad una riunione, ma che nessuno prenda per s\u00e9 direttamente dal vassoio e aspetti che sia il vicino a porgergli una coppa. Se sono invitati, i bambini si divertono spesso a seguire i portatori dei vassoi per offrirgli di persona la ciotola.\nQuando sono lontani da casa, durante la caccia e la raccolta, o anche nell'Alberocasa, i Na'vi mangiano come spuntino i \"nikt'chey\", ossia cibo confezionato con foglie e liane commestibili della grandezza di una mano Na'vi. Ogni clan ha i propri \"nikt'chey\", che contengono carne, verdure, frutta, spezie e semi dell'ambiente circostante e sono combinati in modi diversi tipici del clan stesso.\nCanto e musica.\nSebbene i Na'vi abbiano una ricca tradizione musicale, essi non hanno mai studiato, analizzato o codificato la loro stessa musica e si sono dimostrati riluttanti nel rispondere alle domande degli xenomusicologi, che hanno dovuto basare i loro studi sulla loro esperienza diretta senza alcun aiuto da parte dei Na'vi stessi. Tale riluttanza \u00e8 dovuta al fatto che i Na'vi fondano la loro musica su quella stessa \"Eywa\" che gli studiosi umani non considerano nelle loro analisi teoretiche. Per il Popolo non \u00e8 infatti il \"compositore\" a creare il canto, bens\u00ec il canto ad arrivare al Na'vi tramite i sogni, mentre camminano in solitaria o hanno intessuto uno \"tsaheylu\"; come molte altre cose, anche il canto \u00e8 un dono di \"Eywa\" e il compositore non ne reclama la propriet\u00e0 poich\u00e9 appartiene a tutti. Ci\u00f2 spiega dal punto di vista dei Na'vi la grande variet\u00e0 e diversit\u00e0 dei loro canti, anche dello stesso genere, ed \u00e8 la ragione per cui un'analisi musicale come quelle diffuse sulla Terra non ha per loro senso.\nLa musica Na'vi \u00e8 perlopi\u00f9 un accompagnamento ai canti ed eseguita con gli \"hufwe\" (alla lettera \"vento\") o con i tamburi: i primi sono strumenti musicali che hanno bisogno di un refolo d'aria per suonare, come uno stelo d'erba tenuto fra i denti su cui si soffia oppure le foglie della \"pamtseowll\" (\"pianta della musica\"), nota agli umani con il nome di \"orecchie di gatto\" per la forma delle sue foglie, mentre i secondi sono ricavati dai tronchi degli alberi caduti, scavati dalle larve e ricoperte alle estremit\u00e0 da pelli di Hexapede.\nGeneri musicali Na'vi.\nI Na'vi suddividono le loro canzoni a seconda delle occasioni in cui sono cantate (personale, sociale o rituale) e da colui che le canta (uomo, donna, bambino o tutti).\nFra le prime musiche che un Na'vi ascolta e impara ci sono le canzoni per bambini, versioni semplificate dei canti comunitari che parlano delle numerose capacit\u00e0 e nozioni indispensabili ai Na'vi, come accendere il fuoco, cavalcare un \"pa'li\" e cacciare. Uno dei ritmi pi\u00f9 importanti che i bambini devono imparare e distinguere sono i segnali di pericoli suonati con il tamburo da guerra. Molte canzoni parlano delle creature del regno vegetale e animale (ad eccezione del Thanator), di quali sono amiche e quali nemiche, cosa mangiare e cosa no, come comportarsi con loro e soprattutto il rispetto per ogni essere vivente, visto come un fratello e non come un essere inferiore. Altre canzoni parlano della storia e della mitologia dei Na'vi, di \"Eywa\" e delle tradizioni del clan. Curiosamente i Na'vi non insegnano ai figli le loro abilit\u00e0 musicali, lasciando che i bambini le sviluppino per loro conto con la pratica e l'imitazione degli adulti: in questo modo i bambini, crescendo, svilupperanno uno stile musicale simile a quello dei genitori ma unico e proprio.\nUno fra i generi pi\u00f9 importanti per i Na'vi \u00e8 senz'altro quello delle \"n\u00ec'awtu way\" (lett.: \"canto solitario\"), le canzoni personali . Nate dall'esigenza dei Na'vi di esprimere le loro emozioni pi\u00f9 nascoste tramite il canto, prendono solitamente la forma di vivaci gorgheggi o di una melodia lenta e triste, con pochissime variazioni di tono. Come suggerisce il nome \"na'vi\", queste canzoni sono cantate da soli, quando i Na'vi vagano per la foresta, ed \u00e8 considerato maleducato origliare la musica personale di un altro Na'vi senza essere stati invitati ad ascoltare; i tipici \"destinatari\" di tali canti sono \"Eywa\", l\"Alberocasa\" o il proprio compagno. Le canzoni personali possono parlare della bellezza del mondo circostante, di s\u00e9 o semplicemente di niente, e non tutte hanno vere e proprie parole o, pi\u00f9 precisamente, non tutti i Na'vi esprimono i loro sentimenti cantando parole; alcuni membri del Popolo cantano dei suoni apparentemente causali, sillabe messe in successione che non hanno un significato intrinseco ma sono facili da cantare. I pi\u00f9 anziani fra i Na'vi (e gli xenolinguisti) ritengono che molti di questi \"vocaboli\" derivino direttamente da parole del Na'vi antico o persino da un linguaggio antecedente ai Na'vi: ad esempio i vocaboli \"te-la-ni\" o \"tra-la\", cantati frequentemente, ricordano le parole \"txe'lan\" e \"utral\u00e4\", rispettivamente \"cuore\" e \"albero\" in \"na'vi\".\nParimenti importanti per i Na'vi sono i \"Na'vi tirol\" (lett.: \"canti del Popolo\"), le canzoni sociali. Queste sono a loro volta suddivise dai Na'vi in due sottogruppi, analoghi uno alle musiche da danza e l'altro ai canti da banchetto sulla Terra. Le musiche da danza sono vivaci e molto ritmate, scandite dal ritmo dei tamburi e cantate all'unisono sia da chi danza sia da chi rimane a guardare. Poich\u00e9 queste musiche sono pensate per essere cantate danzando, per i Na'vi non \u00e8 tanto importante ripetere accuratamente le parole quanto piuttosto mantenere il ritmo, al punto che nelle danze pi\u00f9 vivaci il canto spesso \u00e8 ridotto ad un semplice gridare o salmodiare.\nFra le canzoni cantate durante le occasioni sociali ci sono i \"taron t\u00ecrol\", i canti di caccia mormorati sia dal cacciatore che ha successo sia durante i riti di passaggio e le cerimonie. Questi canti, che risalgono alla nascita della lingua Na'vi, elogiano le qualit\u00e0 dell'animale ucciso e il valore del cacciatore, ringraziano la preda per il suo sacrificio e annunciano il suo ricongiungimento a \"Eywa\" e al Popolo. Nelle occasioni sociali sono recitati come un mantra, cantati all'unisono o a squarciagola, e in alcuni rituali sono accompagnati dalla \"danza delle mani\", una narrazione poetica e simbolica eseguita con i movimenti delle mani e delle dita e accompagnata da giochi di luce delle macchie bioluminescenti del danzatore. Fra questi ci sono i canti dell\"Uniltarion\", in cui il Na'vi sotto effetto del veleno allucinogeno canta una qualunque canzone ricordi o improvvisi sul momento, incluse semplici imitazioni dello stile canoro Na'vi, tranne quelle personali e quelle rituali di lutto.\nInfine ci sono i \"Kerutial t\u00ecrol\", i canti dell'Alberocasa, che parlano delle attivit\u00e0 legate alla casa e al focolare come tessere, cucinare e giocare con i figli: si estendono su vaste gamme vocaliche, spesso di tre ottave, e prevedono strofe sovrapposte e a cascata, con diversi cantanti che ripetono la stessa melodia di base in tempi e ritmi diversi, cantati molto spesso di giorno durante le altre attivit\u00e0.\nRapporti con gli umani.\nI rapporti fra Na'vi e umani sono stati quasi sempre tesi, principalmente a causa di questi ultimi: l'RDA cre\u00f2 il suo programma di relazioni diplomatiche con i Na'vi, di fatto coincidente con il Programma Avatar, solo a causa delle critiche sulla Terra da parte dell'opinione pubblica, e anche in seguito il comportamento dei suoi dipendenti non fu esemplare, minando ogni sforzo da parte della dottoressa Grace Augustine. Le relazioni diplomatiche fra il clan degli \"Omaticaya\" e l'RDA ebbero un brusco declino quando Sylwanin, la figlia dell\"Olo'eyktan\" Eytucan, fu uccisa da un soldato sulla soglia della scuola della dottoressa Augustine e davanti agli occhi della sorella Neytiri.\nA causa di simili episodi si form\u00f2 col tempo una frangia di Na'vi ostile ad ogni cosa avesse relazioni con gli umani, come Tsu'Tey del clan degli \"Omaticaya\" o Rai'uk del clan degli \"Anurai\". I rapporti con gli \"Omaticaya\" in particolare si ridistesero solo dopo che Jake Sully fu messo alla prova e addestrato come Na'vi per ordine di Eytucan, ma crollarono definitivamente in seguito alla distruzione dell'Albero delle Voci, dell'Alberocasa, del raduno dei clan ad opera del sesto \"Toruk Makto\" (ossia lo stesso Jake Sully) e del tentativo di distruzione dell'Albero delle Anime, fallito grazie all'intervento di \"Eywa\". Successivamente alla conquista della base RDA ad opera dei Na'vi, gli unici umani a cui fu permesso di restare su Pandora furono coloro con cui il Popolo aveva avuto i rapporti migliori: prevalentemente scienziati e appartenenti al Programma Avatar.\nArmi e strumenti da guerra.\nEsiste una sostanziale differenza nel modo in cui gli umani e i Na'vi utilizzano le armi: i primi le considerano semplicemente mezzi di distruzione, mentre i secondi hanno dato loro un ruolo che va molto oltre la guerra. Ci\u00f2 \u00e8 dovuto sia al fatto che la caccia \u00e8 un importante mezzo di sostentamento per i Na'vi sia alla loro convinzione che i rituali aiutino a rafforzare i legami fra i membri del clan. Per un Na'vi l'arco, la sua arma principale, non \u00e8 solo il principale strumento per cacciare ma anche un simbolo del suo status, costruito e decorato da lui stesso a partire dal legno dell'Alberocasa per gli appartenenti a clan arboricoli, e un suo segno distintivo. Alcuni archi nel clan hanno un uso prettamente cerimoniale oppure sono legati a cariche particolari come l'arco del'\"olo'eyktan\" degli \"Omaticaya\", intagliato in onore del \"pa'li\", che Eytucan morente affida a Neytiri assieme con il compito di portare in salvo il clan dalla distruzione di Alberocasa. Altri archi ancora sono progettati per essere usati a dorso di \"ikran\": hanno l'impugnatura bassa e la base corta per poter spostare agilmente l'arco da un lato all'altro dell\"ikran\" quando si \u00e8 in volo, la loro corda \u00e8 fatta di fili intrecciati di budello di \"ikran\" che per la loro sottilezza permettono di capire la direzione del vento e sono decorati con i motivi e i colori del'\"ikran\".\nPoich\u00e9 la loro abilit\u00e0 di cacciatori e dunque la sopravvivenza del clan dipende dalla loro abilit\u00e0 nell'arco, i Na'vi allenano i loro figli al suo uso fin da bambini: in tal modo i Na'vi ottengono una precisione e un'accuratezza che permette loro di andare a segno con quasi ogni freccia, cosa ancora pi\u00f9 importante dal momento che i Na'vi solitamente non usano faretre e portano con s\u00e9 tante frecce quante ne possono portare in mano; unitamente al veleno con cui intingono le punte, una neurotossina che ferma il cuore di un umano in un minuto, ci\u00f2 rende i Na'vi dei cacciatori letali per la maggior parte delle specie di Pandora. L'efficacia delle frecce Na'vi \u00e8 tuttavia molto ridotta nei confronti degli schermi protettivi dei mezzi RDA, che possono essere perforati solo da un tiro che colpisca con forza sufficiente da una traiettoria perpendicolare: ossia, vista la disposizione degli abitacoli, da un cacciatore in posizione sopraelevata e abbastanza vicino. Ci\u00f2 si pu\u00f2 vedere abbastanza bene nella diversa efficacia delle frecce Na'vi sui mezzi aerei durante la distruzione dell'Alberocasa e durante la battaglia aerea per l'Albero delle Anime: nel primo caso i Na'vi, che tiravano dal basso, non sono riusciti a fare pi\u00f9 che qualche graffio agli schermi, nel secondo caso parecchi \"ikran makto\" sono riusciti ad abbattere i mezzi aerei dell'RDA perforando lo schermo e uccidendo i piloti. Tale tattica \u00e8 tuttavia utile soltanto contro mezzi ad abitacolo piatto come i Samson e gli Scorpion, ma risulta praticamente inefficace contro gli schermi tondi del Dragon.\nL'arco e le frecce non sono le uniche armi usate durante la caccia: quando vogliono catturare la loro preda senza ucciderla o devono difendersi da un predatore i Na'vi usano le bolas, che ricavano da semi molto resistenti e pesanti lavorati in forma leggermente concava e con degli uncini che si agganciano alla corda dopo il colpo. I Na'vi portano le loro bolas in borse di fibra vegetale che tengono sempre con s\u00e9, tale \u00e8 la loro utilit\u00e0 quotidiana, e si allenano al loro uso fin da giovani come con l'arco e le frecce: un bravo Na'vi pu\u00f2 lanciare le bolas, pesanti circa un chilo, fino a dieci metri di distanza e atterrare un \"talioang\" (un animale fluviale simile a un bufalo ma lungo 6m e dal peso intorno alla tonnellata) in corsa con esse.\nOgni Na'vi porta con s\u00e9 anche un coltello, usato per finire le prede agonizzanti durante una caccia, per intagliare e creare altri manufatti o durante le dispute fra Na'vi risolte con un duello.\nAl tempo in cui le guerre fra clan erano una realt\u00e0 presente, i Na'vi solitamente portavano in battaglia anche degli scudi (\"m'resh'tuyu\" in Na'vi), fatti da una struttura di legno tenuta insieme con un intreccio di materiali, che riparano efficacemente dalle armi Na'vi. Ormai le guerre fra clan sono quasi un ricordo del passato e la funzione principale dello scudo \u00e8 quella cerimoniale, presente fin dal principio. Le tecniche con cui i Na'vi costruiscono lo scudo e decorano la copertura intrecciando i rami e gli altri materiali in una trama ben definita si tramandano da generazione in generazione, mantenendo viva una tradizione iconografica e un linguaggio visivo vecchio di secoli: molte trame mostrano una rappresentazione di \"Eywa\" o della sua protezione, altri le gesta di antenati famosi, altri ancora gli animali cui il clan \u00e8 legato o fa particolare affidamento come lo \"Yerik\", molto comune. Pi\u00f9 di recente sono apparse nuove decorazioni raffiguranti \"kunsip\" e AMP suit\nInfine c'\u00e8 il tamburo da guerra, solitamente custodito nel cuore dell'Alberocasa: esso \u00e8 un grande strumento in legno e pelle di Hexapede dal diametro di 4\u00a0m e alto 3\u00a0m, pesante circa 75\u00a0kg a causa dell'acqua che lo riempie. Quando il tamburo viene percosso con il suo bastone di legno l'acqua, che vibrando batte contro la pelle di Hexapede tesa, modifica il suono e amplifica di molto il volume. Grazie a questo sistema i segnali del tamburo possono giungere fino a 10\u00a0km di distanza, permettendo dunque di avvisare ogni Na'vi nei dintorni di eventuali pericoli oppure avvisarli che un loro fratello o sorella \u00e8 in pericolo e chiede aiuto. I segnali che possono essere spediti variando il ritmo del tamburo sono numerosi e precisi, arrivando a specificare natura e direzione del pericolo, e tutti i Na'vi impararano fin da piccoli i diversi ritmi per non essere mai impreparati. Recentemente \u00e8 apparso un nuovo segnale di pericolo collegato alle incursioni degli umani il cui ritmo pare basato sulla frase \"Na'vi skx'awng\", grossolanamente traducibile con \"deficiente\", oppure \"colui che non vede\".\nI Clan.\nSebbene esistano centinaia di clan di Na'vi sparsi per tutta Pandora e che vivono in ecosistemi anche molto diversi fra loro, il film contiene scarse informazioni sugli altri clan Na'vi. Il numero di Na'vi e clan Na'vi \u00e8 rimasto sostanzialmente invariato per migliaia di anni, cosa che ha contribuito a limitare le guerre fra clan fino a renderle quasi un ricordo.\nI clan attualmente conosciuti sono:\nSi sa inoltre che Jake Sully, come \"Toruk Makto\", riesce a radunare quattordici clan oltre agli \"Omaticaya\" prima che Quaritch si muova per distruggere l'Albero delle Anime, ossia tutti quelli raggiungibili in un giorno di volo a dorso di \"ikran\" partendo dall'Albero delle Anime.\nAvatar.\nCaratteristiche fisiche e link.\n\"Avatar\" \u00e8 il nome con cui gli umani chiamano dei corpi creati a partire da DNA umano e Na'vi, e controllabili in remoto dall'umano il cui DNA \u00e8 stato usato per la creazione dell'avatar. Un avatar ha moltissimo in comune ai Na'vi quanto a dimensioni, aspetto fisico, proporzioni e forza, ma presenta anche alcune differenze: gli avatar hanno le sopracciglia, hanno 5 dita per mano e per piede (i na'vi ne hanno 4), sono pi\u00f9 muscolosi, hanno occhi in proporzione pi\u00f9 piccoli, il naso presenta una cresta centrale simile a quella nei nasi umani, il loro sistema nervoso \u00e8 una via di mezzo tra quello umano e quello na'vi e la coda neurale inizia alla base del cranio mentre nei na'vi inizia nella parte superiore del cranio. Fino agli eventi narrati nel film l'RDA ha prodotto solo una ventina di avatar a causa del loro elevato costo medio: cinque miliardi di dollari ad avatar.\nLa procedura con cui un umano pu\u00f2 connettersi al suo avatar per guidarlo si chiama \"link\" ed \u00e8 possibile poich\u00e9 i tracciati neurali dell'avatar sono stati appositamente progettati per garantire un altissimo grado di compatibilit\u00e0 con i tracciati neurali del corpo umano, ragione per cui non \u00e8 possibile che due umani usino lo stesso avatar o un umano usi due avatar differenti. Durante il link, che ha una portata massima di decine di chilometri, il corpo umano \u00e8 deposto in un'apposita unit\u00e0 di controllo dalla forma simile a un sarcofago che monitora continuamente le condizioni psicofisiche dell'umano e permette l'interruzione d'emergenza del link in caso di assoluto bisogno, anche se tale procedura \u00e8 sconsigliata. La procedura consigliata per scollegarsi dal proprio avatar \u00e8, semplicemente, addormentarsi: in questo modo Jake ha potuto avere una doppia vita fra i Na'vi e gli umani, di giorno con il suo avatar fra gli \"Omaticaya\" e di notte con la dottoressa Grace Augustine e l'unit\u00e0 del Progetto Avatar. Ci\u00f2 \u00e8 stato possibile poich\u00e9 ciascun corpo si riposava quando la coscienza di Jake era nell'altro.\nA livello mentale il link consiste in un vero e proprio trasferimento della coscienza dal corpo umano all'avatar, cosa che lascia il corpo umano incosciente per la durata del link: ci\u00f2 \u00e8 la ragione per cui i Na'vi credono che gli avatar siano demoni senza vita e li chiamano \"unil-t\u00ecran-tokx\", ossia \"corpi che camminano nei sogni\". I Na'vi hanno i mezzi per rendere tale trasferimento della coscienza permanente, ossia fare in modo che l'umano viva solo nel suo avatar senza pi\u00f9 bisogno del suo primo corpo. Pi\u00f9 precisamente, nel rituale sperimentato prima per la dottoressa Grace Augustine (ferita a morte da Quaritch) e poi ripetuto con successo con Jake, l'Albero delle Anime effettua lo \"tsaheylu\" con il corpo umano e con l'avatar contemporaneamente, fungendo da connessione fisica fra i due corpi e permettendo alla coscienza umana, se abbastanza forte, di trasferirsi in modo permanente nel proprio avatar. Esistono due difficolt\u00e0 nel processo: la prima \u00e8 che la coscienza dell'umano deve passare attraverso l'insieme delle coscienze infuse nell'Albero delle Anime (l\"occhio di Eywa\", cos\u00ec chiamato da Mo'at) prima di giungere nel suo avatar, cosa che richiede sia forza di volont\u00e0 sia un certo quantitativo di tempo, per tali ragioni la dottoressa Grace Augustine, indebolita dalle ferite, non \u00e8 riuscita a completare il passaggio e la sua coscienza si \u00e8 fusa a quelle di \"Vitraya Ramunong\"; il secondo e non meno importante requisito \u00e8 che tale processo non \u00e8 controllato dai Na'vi, bens\u00ec \u00e8 un dono di \"Eywa\" che essa pu\u00f2 concedere o meno a suo piacimento e le danze della \"tsahik\" e gli \"tsaheylu\" intessuti dalla trib\u00f9 con l'Albero delle Anime servono solamente per \"chiedere\" tale dono, n\u00e9 sono garanzia di successo.\nStoria del \"Programma Avatar\".\nIl Progetto Avatar nasce qualche tempo dopo la scoperta di Pandora e i primi contatti dell'RDA con i Na'vi. All'epoca la compagnia interplanetaria affrontava le prime pesanti difficolt\u00e0 nella gestione di una base operativa su un mondo cos\u00ec distante, diverso e soprattutto ostile rispetto alla Terra, inoltre doveva affrontare le critiche sulla Terra da parte dell'opinione pubblica, condivise da alcuni scienziati e dalle Nazioni Unite.\nFu in tale contesto che s'inser\u00ec una ricerca RDA secondo la quale esisteva una possibilit\u00e0 di creare una comunicazione mentale a distanza fra la razza umana e quella Na'vi: la compagnia, interessata, affid\u00f2 le ricerche al dottor Cordell Lovecraft. Le prime fasi della sperimentazione, attuate su esemplari Na'vi, permisero al dottor Lovecraft di avere un'idea precisa dell'anatomia cerebrale dei Na'vi e di comprendere appieno le numerose differenze fra il cervello indigeno e quello umano, in particolare nella struttura interna, che avrebbero costituito un pesante ostacolo nella costruzione di un'interfaccia fra i due sistemi neurali. Nonostante tali difficolt\u00e0, il dottor Lovecraft riusc\u00ec a dimostrare che era possibile stabilire un legame mentale e sensoriale completo fra gemelli di razza umana, con ibridi umani-animali che condividessero il medesimo DNA e fra ibridi umani-Na'vi (gli \"avatar\") con il medesimo genoma; tuttavia, le difficolt\u00e0 nel creare un'interfaccia fra i relativi sistemi neurali era incredibile e richiedeva mesi di esperimenti ed elaborazioni al computer, con rischi di traumi irreparabili per i volontari.\nA causa delle caratteristiche fisiche degli avatar, forza e adattamento perfetto all'ecosistema di Pandora, l'RDA pens\u00f2 inizialmente di usare gli avatar come minatori, tuttavia il costo di un singolo avatar e il numero ottimale di avatar necessario per rendere remunerativo tale mezzo di estrazione spinsero la compagnia ad impiegarli nel programma di relazioni diplomatiche con i Na'vi. I maggiori responsabili del Progetto Avatar su Pandora sono la dottoressa Grace Augustine e il dottor Max Patel, sotto la cui direzione si sono svolti gli eventi del film."}
{"id": "2772285", "revid": "110157", "url": "https://it.wikipedia.org/wiki?curid=2772285", "title": "Back to Life (Sandra)", "text": "Back to Life \u00e8 un album della cantante tedesca Sandra, pubblicato il 27 marzo 2009 dall'etichetta discografica Virgin.\nL'album \u00e8 stato promosso dai singoli \"In a Heartbeat\" e \"The Night Is Still Young\"."}
{"id": "2772288", "revid": "869733", "url": "https://it.wikipedia.org/wiki?curid=2772288", "title": "Episodi di Trust Me (serie televisiva 2009)", "text": "La prima stagione di \"Trust Me\" \u00e8 andata in onda sulla TNT dal 26 gennaio 2009 a \nIn Italia va in onda su Mya dal 6 settembre 2009"}
{"id": "2772292", "revid": "1806209", "url": "https://it.wikipedia.org/wiki?curid=2772292", "title": "L'essere e il nulla", "text": "L'Essere e il Nulla (\"L'\u00catre et le N\u00e9ant: Essai d'ontologie ph\u00e9nom\u00e9nologique\") \u00e8 un saggio di ontologia fenomenologica pubblicato da Jean-Paul Sartre nel 1943 nel quale l'autore afferma che l'esistenza dell'individuo precede l'essenza e che il libero arbitrio esiste. Secondo la formula, espressa con un pensiero contraddittorio, scelta da Sartre per individuare la tragica natura dell'esistenza umana, \u00abl'uomo \u00e8 condannato a essere libero\u00bb; la necessit\u00e0 di dare un senso a questa tragedia implica un obbligo: la nostra responsabilit\u00e0 a inventare un significato.\nSinossi\nL\u2019essere \u00e8 considerato nel fenomeno (essere del fenomeno) e nella coscienza (essere della coscienza); l\u2019analisi, condotta con metodo fenomenologico, giunge dall\u2019\u00abessere del fenomeno\u00bb alla coscienza che, nel \u00abcogito preriflessivo\u00bb, si rivela come \u00abcoscienza (di) s\u00e9\u00bb, il cui \u00abtipo di essere\u00bb non \u00e8 \u00abun possibile prima dell\u2019essere, ma [\u2026] la sorgente e la condizione di ogni possibilit\u00e0\u00bb. \nIn tale prospettiva \u00e8 l\u2019\u00abesistenza\u00bb stessa della coscienza a implicarne \u00abl\u2019essenza\u00bb (Introduzione).\nL\u2019\u2018essere-in-s\u00e9\u2019 (\u00eatre-en-soi), ossia l\u2019essere dei fenomeni, statico e atemporale, \u00abmassiccio\u00bb, \u00abopaco\u00bb e \u00abbrutalmente esistente\u00bb, che \u00abnon pu\u00f2 mai essere altro che ci\u00f2 che \u00e8\u00bb; l\u2019\u2018essere-per-s\u00e9\u2019 (\u00eatre-pour-soi), ossia l\u2019essere della coscienza, dinamico e temporale, che si \u00abcrea\u00bb costantemente e \u00abnon pu\u00f2 coincidere con s\u00e9\u00bb. \nL\u2019essere-per-s\u00e9, antitetico all\u2019essere-in-s\u00e9, in quanto lo nega, delimitandolo e circoscrivendolo continuamente, si configura come non-essere e ci\u00f2 avvia la riflessione ontologica sul nulla. \nL\u2019essere-per-s\u00e9 della coscienza \u00e8 infatti negazione (n\u00e9gatit\u00e9) mediante la quale essa genera il \u00abnulla\u00bb (n\u00e9antisation) dentro e intorno a s\u00e9.\nLa negazione riposa sulla condizione ineliminabile della \u00ablibert\u00e0\u00bb; l\u2019uomo, per poter porre il nulla, \u00abdeve\u00bb essere libero, poich\u00e9 in caso contrario la coscienza apparterrebbe completamente all\u2019essere-in-s\u00e9 e le modalit\u00e0 dell\u2019interrogazione e della negazione non sorgerebbero.\nTale libert\u00e0 \u00e8 presenza del \u00abnulla\u00bb dentro di noi, \u00e8 \u00abangoscia\u00bb di essere proiettati verso un cangiante essere-per-s\u00e9, cui le \u00abroutines\u00bb e i comportamenti di \u00abmalafede\u00bb non possono ovviare; l\u2019uomo \u00e8 \u00abcondannato alla libert\u00e0\u00bb.\nIl per-s\u00e9 comporta un mondo in cui sono presenti altre coscienze e la relazione con gli altri comporta una reciproca oggettivazione e reificazione, ossia il \u00abper-altri\u00bb (par-autrui) rivelato dall\u2019analisi fenomenologica dello \u00absguardo\u00bb, della \u00abvergogna\u00bb, dell\u2019\u00abodio\u00bb e del linguaggio, in cui Sartre recupera la riflessione hegeliana della dialettica servo-padrone.\nL\u2019esistenza degli altri definisce lo scenario in cui l\u2019anelito all\u2019\u00abautenticit\u00e0\u00bb si realizza,"}
{"id": "2772293", "revid": "124808", "url": "https://it.wikipedia.org/wiki?curid=2772293", "title": "Secret smile", "text": ""}
{"id": "2772302", "revid": "729019", "url": "https://it.wikipedia.org/wiki?curid=2772302", "title": "Banastre Tarleton", "text": "Biografia.\nPrimo baronetto, era il quarto di sette figli del mercante John Tarleton di Liverpool (1718 \u2013 1773). Studi\u00f2 all'University College di Oxford preparandosi per una carriera di avvocato. Nel 1773 eredit\u00f2 una ingente cifra (5.000 sterline) per la morte del padre, sperperata in poco tempo.\nUfficiale dell'esercito britannico, combatt\u00e9 al comando di Charles Cornwallis nella guerra d'indipendenza americana, durante la quale partecip\u00f2 alla battaglia dell'isola di Sullivan (28 giugno 1776). In una spedizione organizzata dal colonnello William Harcourt riusc\u00ec a catturare il generale nemico Charles Lee. Partecip\u00f2 anche all'assedio di Charleston.\nLa \"Legione Britannica\" di Tarleton.\nTarleton divenne soprattutto famoso per la sua azione di comando di una unit\u00e0 militare, composta da fanti e dragoni lealisti, che divennero conosciuti come \"Dragoni di Tarleton\", \"Razziatori di Tarleton\" o \"Dragoni verdi\" a causa delle divise, ricopr\u00ec un ruolo importante nel teatro meridionale della guerra. Nacque nel luglio del 1778 a New York; il reggimento venne ricostituito con lealisti caledoniani, sotto il comando effettivo sul campo di Tarleton.\nL'azione pi\u00f9 famosa della Legione fu la Battaglia di Waxhaws, conclusasi con una netta affermazione inglese. Dalla met\u00e0 del 1781 quest'unit\u00e0 fu tuttavia impiegata per compiere razzie nel sud-est della Virginia; nonostante queste non influirono sull'esito della guerra si conclusero tutte con risultati positivi.\nI dragoni della contea di Bucks furono aggregati a questa unit\u00e0 nella campagna del 1780 prima di essere completamente assorbiti dalla stessa nel 1782. Il 7 marzo 1781 l'unit\u00e0 fu inserita nell'Establishment Americano, comando che raggruppava cinque reggimenti di volontari, come 5\u00ba Reggimento \"Americano\" passando poi all'Establishment Britannico il 25 dicembre 1782.\nTarleton comand\u00f2 anche un'altra unit\u00e0 di cavalleria parallelamente alla Legione: il 17\u00ba Reggimento dragoni leggeri \"Duca di Cambridge\". Con questi si distinse soprattutto nella vittoria di Camden ma anche in altre battaglie del teatro meridionale.\nEbbe una relazione sentimentale con l'attrice teatrale Mary Robinson durata 15 anni, la donna ebbe un aborto ma i due non ebbero figli. Si spos\u00f2 in seguito con Susan Bertie nel 1798, non ebbero figli. I suoi ritratti sono dovuti a Thomas Gainsborough e Joshua Reynolds."}
{"id": "2772303", "revid": "287204", "url": "https://it.wikipedia.org/wiki?curid=2772303", "title": "Lingua Na\u2019vi", "text": ""}
{"id": "2772310", "revid": "287204", "url": "https://it.wikipedia.org/wiki?curid=2772310", "title": "Ernest Levonovi\u010d Pogosjanc", "text": "\u00c8 stato il pi\u00f9 prolifico di tutti i compositori di studi e problemi di scacchi. Secondo l'Enciclopedia Sovietica, ha pubblicato dal 1958 oltre 6\u00a0100 studi e 1\u00a0100 problemi. Molti di essi sono stati per\u00f2 pubblicati su quotidiani o riviste locali, per cui sono rimasti sconosciuti a livello internazionale. Il database di riferimento di Harold van der Heijden ne contiene ben 1\u00a0727, ponendolo nettamente al primo posto tra tutti gli studisti in tale database. Vinse numerosi premi in concorsi internazionali, tra cui 23 primi premi\nNel 1988 la FIDE gli ha attribuito il titolo di Grande Maestro per la composizione.\nPogosjanz prediligeva gli studi classici, curando particolarmente l'economicit\u00e0 della costruzione. Era uno specialista delle \"miniature\" (studi con al massimo sette pezzi, compresi i pedoni).\nDi professione era un insegnante di matematica.\nTre sue composizioni:"}
{"id": "2772311", "revid": "92723", "url": "https://it.wikipedia.org/wiki?curid=2772311", "title": "Ernest Pogosjants", "text": ""}
{"id": "2772318", "revid": "767487", "url": "https://it.wikipedia.org/wiki?curid=2772318", "title": "Mark Weigle", "text": "Weigle ha un notevole successo come cantautore omosessuale impegnato nella stesura di canzoni a sfondo omosessuale. Nell'Outmusic Award del 2003, Weigle ricevette 5 Outmusic nomination e vinse in tre categorie: \"Outsong of the Year\", \"Outstanding New Recording\", and \"Outstanding Producer\".\nIl suo album di debutto nel 1998 The Truth Is presenta composizioni di stampo Country/Folk, come per esempio \"The Two Cowboy Waltz\" (Il valzer dei due cowboy). Il suo album del 2003, Different and the Same presenta arrangiamenti di altre canzoni, come \"867-5309/Jenny\" scritta da \"Alex Call\" e \"Jim Keller\" e cantata originariamente da Tommy Tutone nel 1982 (la versione di Weigle ha cambiato il nome e il sesso del soggetto della canzone a \"867-5309/Jimmy\"), e la composizione di Joan Baez del 1972 \"Love Song To A Stranger\"."}
{"id": "2772320", "revid": "599013", "url": "https://it.wikipedia.org/wiki?curid=2772320", "title": "Alessandro Quaggiotto", "text": "Biografia.\n\u00c8 il padre di Nicol\u00f2 Quaggiotto, anche lui calciatore.\nCarriera.\nHa militato con la maglia del Brescia dagli esordi nelle giovanili fino al 1984, disputando un campionato di Serie B e due di Serie C1. Dopo un anno da titolare in Serie C2 nella stessa provincia, precisamente con l'Ospitaletto, nell'estate 1985 si trasferisce al Bologna, societ\u00e0 nella quale milita per tre stagioni in Serie B, partecipando al ritorno in massima serie degli emiliani, con cui inizia anche la stagione successiva, disputando 4 delle 5 gare della fase a gironi di Coppa Italia, con una rete all'attivo.\nNel settembre del 1988 viene ceduto al Genoa, e gioca tutte le 38 partite del campionato, mettendo a segno 6 gol e contribuendo alla vittoria del torneo cadetto. Gioca nel campionato di seconda divisione anche nella successiva stagione, in forza al Pescara. Nel 1990 fa ritorno al Brescia, dove al secondo tentativo conquista la sua terza promozione in Serie A.\nNella seguente stagione, che sar\u00e0 l'ultima della sua carriera, Quaggiotto ha l'occasione di disputare 3 partite nella massima categoria, tutte da subentrato, debuttando il 22 novembre 1992, sostituendo Salvatore Giunta al 68' della gara casalinga contro la Fiorentina, conclusasi sul risultato di 1-1. Scende in campo al posto di Giunta, dal 59', anche nella successiva gara in casa dell'Inter, persa dalla sua squadra per 2-1. La sua ultima apparizione in campionato \u00e8 del 4 aprile 1993, in sostituzione di Luciano De Paola a partire dall'80', nella partita in casa contro l' pareggiata per 1-1."}
{"id": "2772324", "revid": "135229", "url": "https://it.wikipedia.org/wiki?curid=2772324", "title": "Marketing multilevel", "text": ""}
{"id": "2772326", "revid": "547034", "url": "https://it.wikipedia.org/wiki?curid=2772326", "title": "The Platinum Collection (Sandra)", "text": "The Platinum Collection \u00e8 una raccolta della cantante tedesca Sandra, pubblicata il 30 ottobre 2009 dall'etichetta discografica Virgin.\nLa raccolta \u00e8 divisa in tre diversi dischi: i primi due contengono quaranta canzone della cantante, distribuite equamente in origine cronologico (il primo disco contiene le canzoni dal 1985, anno di debutto di Sandra, al 1992, il secondo le canzoni dal 1992 al 2009). Il terzo conteneva invece undici singoli gi\u00e0 inclusi nei primi due dischi, ma qui inseriti in versione integrale, come quella inclusa nel loro album d'origine."}
{"id": "2772329", "revid": "152625", "url": "https://it.wikipedia.org/wiki?curid=2772329", "title": "Mirrors (Sandra Cretu)", "text": ""}
{"id": "2772331", "revid": "152625", "url": "https://it.wikipedia.org/wiki?curid=2772331", "title": "Everlasting Love (Sandra Cretu)", "text": ""}
{"id": "2772332", "revid": "729019", "url": "https://it.wikipedia.org/wiki?curid=2772332", "title": "George Brydges Rodney", "text": "Prest\u00f2 servizio nella Royal Navy raggiungendo la fama e il successo durante la guerra dei Sette anni dove diresse come ammiraglio le squadre navali britanniche soprattutto nella conquista della Martinica. Dopo un periodo personale difficile legato a scandali e vizi, riprese servizio durante la guerra d'indipendenza americana dove ottenne alcune rilevanti vittorie contro le flotte francesi e spagnole. In particolare vinse l'importante battaglia delle Saintes che conferm\u00f2 il predominio navale britannico e vanific\u00f2 le speranze francesi di rivincita.\nPersonalit\u00e0 complessa e discussa, dimostr\u00f2 notevoli capacit\u00e0 di comando e raggiunse grande prestigio in patria. Ancora oggi nella Royal Navy viene considerato, accanto ad Horatio Nelson, uno dei due pi\u00f9 grandi capi della storia navale britannica.\nBiografia.\nInizi della carriera e la guerra dei sette anni.\nFu il primo barone Rodney. Inizi\u00f2 la sua carriera sui mari il 21 giugno 1732, a bordo dell'\u00a0\"HMS Sunderland\". Venne prima nominato tenente quando oper\u00f2 sull'\u00a0\"HMS Dolphin\" il 15 febbraio 1739; successivamente, il 9 novembre 1742, divenne \"post-captain\", prestando servizio sull'\"HMS Plymouth\".\nNel 1753 spos\u00f2 la sua prima moglie, Jane Compton (1730\u20131757), sorella del conte Charles Compton. Nel 1764, Rodney spos\u00f2 in seconde nozze Henrietta, la figlia di John Clies di Lisbona. Dal 1765 al 1770, fu messo a capo del Greenwich Hospital, (creato grazie ai disegni di Christopher Wren). Amico di Louis Antoine de Gontaut-Biron, in seguito venne promosso ammiraglio.\nDurante la guerra dei sette anni si distinse in pi\u00f9 di un'occasione. Sull\"'HMS Dublin\" fu protagonista del raid su Rochefort del settembre 1757 e dell'assedio di Louisbourg (1758), agli ordini di Edward Boscawen. La sua carriera continu\u00f2, diventando contrammiraglio il 19 maggio 1759.\nLa guerra d'America.\nNel 1780 una flotta francese fu inviata nelle Indie Occidentali, dove arriv\u00f2 il 22 marzo al comando del conte de Guichen. Lo stesso giorno in cui la flotta francese gettava le ancore nella nuova base, il comando di quella britannica a Saint Lucia pass\u00f2 a Rodney. La sua presenza nelle Antille fu artefice dello stesso mutamento causato da Federico II nella battaglia terrestre in Europa, la flotta inglese cerc\u00f2 di distruggere le forze navali francesi presenti.\nIl 17 aprile i due ammiragli si scontrarono la prima volta nel canale fra Martinica e Dominica, ma gli ordini dati da Rodney non vennero ben recepiti e non diedero gli esiti sperati. George Brydges cerc\u00f2 allora di rompere la linea a poppa dell'ammiraglia francese, ma venne contrastato efficacemente dalla \"Destin\", nonostante una differenza non lieve di armamenti (la nave francese aveva settantaquattro cannoni contro i novanta di quella britannica).\nRodney occup\u00f2 le isole di Sint Eustatius e di Saint Martin, all'epoca possedimenti olandesi, dove raccolse circa 15 milioni di dollari.\nNel febbraio 1782 l'Ammiragliato assegn\u00f2 a George Rodney il comando della grande squadra navale organizzata per attaccare la flotta francese dell'ammiraglio Fran\u00e7ois Joseph de Grasse e ottenere una vittoria decisiva, rinsaldando il predominio navale britannico nonostante le sconfitte sul continente americano e la perdita di alcune posizioni nelle colonie del Centro-America. L'ammiraglio Rodney, al comando di 36 vascelli, 6 corvette e 15 fregate, riusc\u00ec ad intercettare la squadra francese dell'ammiraglio de Grasse che, costituita da 37 vascelli, 6 corvette e 8 fregate, era salpata dalla Martinica l'8 aprile e stava scortando una grande trasporto di truppe incaricate di sbarcare alla Giamaica. Le due squadre entrarono in contatto il 10 aprile 1782 e in un primo momento l'ammiraglio de Grasse riusc\u00ec a trattenere la squadra britannica, proteggendo i convogli di truppe che, scortati da sei vascelli, poterono sfuggire e proseguire per la Giamaica.\nL'ammiraglio francese sperava di evitare una battaglia immediata e si ritir\u00f2, ma, rallentato dalla presenza di alcune navi danneggiate nello scontro del 10 aprile e di due vascelli a rimorchio a causa di una collisione, venne sorpreso dall'ammiraglio Rodney che lanciatosi all'inseguimento con tutte le sue forze, riusc\u00ec ad impegnare la battaglia nello stretto di mare tra Santo Domingo e le isole Saintes. La battaglia delle Saintes, combattuta il 12 aprile 1782, si concluse con una grande vittoria dell'ammiraglio Rodney; grazie alla superiorit\u00e0 numerica, alla presenza di nuove artiglierie pesanti, le carronate, di migliori munizioni e favorito anche da un improvviso cambio del vento, l'ammiraglio britannico riusc\u00ec a catturare cinque vascelli francesi tra cui il vascello dell'ammiraglio de Grasse che si arrese; altre sei navi furono messe fuori combattimento, due furono gravemente danneggiate e una si incagli\u00f2. Con questa vittoria Rodney raggiunse definitivamente la fama nazionale e venne celebrato come restauratore del dominio britannico sui mari.\nRiconoscimenti.\nPer i servizi resi alla Gran Bretagna e per le sue vittorie l'ammiraglio George Rodney ebbe numerosi riconoscimenti:"}
{"id": "2772333", "revid": "536103", "url": "https://it.wikipedia.org/wiki?curid=2772333", "title": "Upstream", "text": "Upstream, in inglese \"risalendo la corrente\", pu\u00f2 significare:"}
{"id": "2772334", "revid": "1372005", "url": "https://it.wikipedia.org/wiki?curid=2772334", "title": "Rodolfo di Svevia", "text": "Biografia.\nRodolfo era figlio del conte Kuno di Rheinfelden, oltre che fratello del monaco di San Gallo e poi vescovo di Worms Adalberto, e fratellastro di Ita di Lotaringia, andata in sposa a Radbot d'Asburgo. Vi sono varie teorie riguardo alla sua ascendenza: egli forse era un \"homo novus\" dalle oscure origini, oppure un parente dell'imperatrice reggente Agnese, che gli confer\u00ec il ducato nel 1057 oppure ancora di ascendenza regia; sembra per\u00f2, sulla base di ricerche recenti, che fosse discendente della casa regia borgognone dei vecchi Welfen, bisnipote di Rodolfo II di Borgogna, e quindi un lontano parente dell'imperatore Enrico III, la cui madre Gisella era figlia di Rodolfo II. Se questa ascendenza fosse certa, ci\u00f2 spiegherebbe perch\u00e9, oltre al ducato di Svevia, ricevette il titolo di duca di Borgogna, decisione favorita inoltre dal fatto che possedeva vasti allodi nel suddetto regno.\nOltre al ducato, Agnese promise in sposa a Rodolfo la figlia Matilde, ed i due si sposarono nel Tempo di Natale del 1059, quando ella ebbe l'et\u00e0 da marito. Matilde per\u00f2 mor\u00ec meno di un anno dopo, nel 1060. Nel 1067 Rodolfo spos\u00f2 Adelaide di Savoia, figlia di Oddone I di Savoia, riottenendo lo status di parente imperiale, essendo questa sorella della fidanzata di Enrico IV, Berta di Savoia. Sembra che Rodolfo ebbe come compito principale, durante la reggenza del sovrano minorenne, di pacificare il regno di Borgogna, nel quale ebbe mani libere di agire come meglio credette; di questo periodo sappiamo solo che sconfisse un esercito ribelle in Borgogna con dei cavalieri provenienti dalla Svevia nel 1063.\nPer diversi anni fu un fedele alleato di Enrico IV, di cui era cognato sia per parte della prima che della seconda moglie. Fu al suo fianco nelle guerre in Turingia e in Sassonia, e gli diede un grande contributo per la vittoria nella prima battaglia di Langensalza durante la ribellione dei Sassoni.\nIn seguito alla lotta per le investiture fra papato e impero e alla scomunica di Enrico IV, Rodolfo tram\u00f2 insieme ad altri nobili tedeschi per spodestare l'imperatore. Anche dopo l'andata a Canossa di Enrico egli continu\u00f2 la sua opera, appigliandosi al fatto che Gregorio VII aveva revocato la scomunica a Enrico, ma non la dichiarazione di decadenza dal trono. Cos\u00ec il 15 marzo a Forchheim (Baviera) Rodolfo venne eletto re da alcuni principi tedeschi guidati dall'arcivescovo di Magonza Sigfrido e, incoronato il 26 marzo nel Duomo di Magonza, si impegn\u00f2 a rispettare il carattere elettorale della monarchia e a restare sottomesso al Papa. Ma subito dopo l'incoronazione il popolo di Magonza, rimasto fedele a Enrico IV, si sollev\u00f2 e Rodolfo dovette fuggire, riparando in Sassonia. Non potendo pi\u00f9 rientrare in Svevia cedette il ducato al figlio Bertoldo e stabil\u00ec la sede del suo regno in Sassonia a W\u00fcrzburg. L'imperatore Enrico IV allora, convocata nel 1077 la dieta di Ulm, gli tolse il ducato di Svevia, che diede poi a Federico I di Svevia.\nIl 7 agosto 1079 con l'aiuto dei Sassoni Rodolfo attacc\u00f2 Enrico IV nella battaglia di Mellrichstadt, l'esito della battaglia fu incerto e Rodolfo dovette nuovamente ritirarsi in Sassonia. Non godendo pi\u00f9 del pieno appoggio del papa dovette anche cedere gran parte dei possedimenti reali e molti beni della Chiesa ai nobili che lo sostenevano.\nIl 27 gennaio 1080 riusc\u00ec a sconfiggere Enrico nella battaglia di Flarchheim, il 7 marzo il papa scomunic\u00f2 nuovamente Enrico e riconobbe Rodolfo re di Germania. Il 14 ottobre le sue truppe affrontarono quelle di Enrico nella battaglia di Elster, vincendo, ma perse la mano destra e fu ferito mortalmente all'addome, quindi si ritir\u00f2 nella citt\u00e0 di Merseburg dove mor\u00ec. Venne sepolto nella stessa citt\u00e0. I ribelli successivamente elessero come suo successore Ermanno di Salm.\nMatrimonio e figli.\nNel 1057 spos\u00f2 Matilde di Franconia.\nEgli spos\u00f2 nel 1067 in seconde nozze Adelaide di Savoia, figlia di Oddone I di Savoia. Essi ebbero sei figli:"}
{"id": "2772335", "revid": "184755", "url": "https://it.wikipedia.org/wiki?curid=2772335", "title": "Atan\u00f2r", "text": "Atan\u00f2r \u00e8 una casa editrice esoterica italiana.\nStoria.\n\u00c8 una storica casa editrice italiana specializzata in esoterismo. Fu fondata a Todi nel 1912 da Ciro Alvi. Fin dalla sua fondazione, ha pubblicato libri su argomenti iniziatici, massonici e sulla simbologia esoterica e la Tradizione. &lt;br&gt;\nFra gli autori, le cui opere sono state pubblicate dalle edizioni Atan\u00f2r, si ricordano Julius Evola, Ren\u00e9 Gu\u00e9non, Arturo Reghini, Umberto Gorel Porciatti, Jean Marie Ragon, Enrico Cardile, Vittore Marchi, Salvatore Farina, Eliphas L\u00e9vi, G\u00e9rard Encausse, Oswald Wirth, John Godolphin Bennett, ma anche Christian Rosenkreuz, Paracelso, Ermete Trismegisto e altri ancora.\nNella prima meta del Novecento, la casa editrice diede alle stampe le riviste \"Atan\u00f2r\" e \"Ignis\", considerate le pi\u00f9 note rassegne di quel secolo tra quelle dedicate agli studi tradizionali e iniziatici.\nChiusa nel 1926 a seguito delle leggi contro la Massoneria, le edizioni Atan\u00f2r riaprirono dopo il 1945, ad opera di Ercole Alvi. \nNel 1993 la casa editrice fu rilevata da Federico Carbonari, che potenzi\u00f2 le collane e cur\u00f2 la ristampa di molti libri noti. La sua sede \u00e8 a Roma. \nIl titolo della rivista \u00e8 mutuato da atanor, il nome del forno nel quale gli alchimisti lavorano i metalli, per ottenere la Pietra filosofale. "}
{"id": "2772340", "revid": "466539", "url": "https://it.wikipedia.org/wiki?curid=2772340", "title": "Richard Montgomery", "text": "Serv\u00ec dapprima la Gran Bretagna durante la guerra franco-indiana e poi le colonie americane durante la guerra d'indipendenza americana, come generale di brigata del Continental Army.\nBiografia.\nNato in Irlanda, figlio di Thomas Montgomery un politico irlandese membro del parlamento aveva un fratello, Alexander Montgomery e un cugino Alexander Montgomery entrambi membri del parlamento della citt\u00e0 di Donegal Town, dove Richard visse la sua infanzia, studi\u00f2 fra l'altro latino e retorica in una scuola vicino a Belfast.\nNel 1754 si iscrive nel Trinity College di Dublino, non riuscendo per\u00f2 a terminare gli studi. e il 21 settembre 1756 entr\u00f2 nell'esercito. Nel 1757 venne distaccato ad Halifax e successivamente partecip\u00f2 all'assedio di Louisbourg sotto gli ordini del generale James Wolfe. In seguito partecip\u00f2 alla presa dei forti francesi sul lago Champalain con Jeffrey Amherst. Nel 1762 venne promosso capitano e partecip\u00f2 a una spedizione contro la colonia francese della Martinica.\nDopo essersi stabilito nello Stato di New York ed essersi dedicato a lavori agricoli venne travolto dagli eventi che sfociarono nella guerra d'indipendenza americana. Dopo essersi schierato dalla parte dei ribelli, venne nominato delegato al congresso provinciale di New York e nominato generale di brigata dell'Esercito continentale.\nNel 1775 tent\u00f2 l'invasione del Canada. Il 13 novembre conquist\u00f2 senza gravi perdite Montr\u00e9al. Lasciata la citt\u00e0 appena presa si diresse alla volta del Qu\u00e9bec alla testa di soli 300 uomini. Il 31 dicembre, durante l'assedio della roccaforte inglese di Qu\u00e9bec, rimase ucciso nel corso di un assalto. Venne seppellito a New York nel cimitero della St. Paul's Chapel.\nMassone, fu membro della \"Unity Lodge\" No. 18.\nMemoria.\nRichard Montgomery venne subito celebrato come un eroe nazionale. Gli furono intitolate contee in Maryland, Pennsylvania, Ohio, Kansas, Indiana, Arkansas, New York, Missouri, Virginia, Illinois, Kentucky, Georgia e Carolina del Nord. La capitale dell'Alabama \u00e8 a lui intitolata. "}
{"id": "2772341", "revid": "1784425", "url": "https://it.wikipedia.org/wiki?curid=2772341", "title": "Andrej Lukanov", "text": "Lukanov nacque a Mosca, allora Unione sovietica, in una famiglia di esuli comunisti bulgari. Sua madre aveva origini ebraiche. Abbandonato dalla propria famiglia, suo nonno fu vittima delle purghe di Stalin.\nAndrej Lukanov fece ritorno in Bulgaria da bambino, quando il partito comunista prese il potere. Su padre, Karlo Lukanov, (1897-1982), divenne una figura di spicco nel partito e serv\u00ec come ministro degli esteri della Bulgaria dal 1956 al 1961. Andrej entr\u00f2 a far parte del partito nel 1963 cominciando la propria carriera con incarichi all'estero. Rappresent\u00f2 la Bulgaria all'interno delle Nazioni unite e nel Comecon. I suoi incarichi all'estero proseguirono fino a che divenne ministro degli esteri nel 1987. Si dimise da questa posizione nel 1989 e prese parte al rovesciamento del leader Todor \u017divkov. Lukanov divenne quindi uno dei membri pi\u00f9 importanti dell'ala riformista del partito comunista e fu nominato primo ministro dal 3 febbraio al 7 ottobre 1990.\nLukanov fu accusato di appropriazione indebita nel 1992 ed arrestato, ma le accuse decaddero in breve. Lukanov continu\u00f2 a partecipare alla vita politica del paese all'interno del Partito Socialista Bulgaro fino alla morte. Nel 1995 cominci\u00f2 a criticare vari membri i quali riteneva che non fossero abbastanza riformisti o che avessero tendenze staliniste.\nLukanov fu assassinato nell'ottobre 1996, all'et\u00e0 di 58 anni, al di fuori dell'edificio dove viveva a Sofia. Gli fu sparato alla testa da un'unica persona che riusc\u00ec in seguito a fuggire e non fu mai catturata. Il movente dell'omicidio non \u00e8 mai stato chiarito. Venne in seguito arrestato un imprenditore bulgaro, Angel Vasilev, con posizioni vicine al governo socialista del tempo, ma dopo un lungo processo gli accusati vennero scagionati."}
{"id": "2772345", "revid": "19330", "url": "https://it.wikipedia.org/wiki?curid=2772345", "title": "Andrey Lukanov", "text": ""}
{"id": "2772346", "revid": "1508096", "url": "https://it.wikipedia.org/wiki?curid=2772346", "title": "GLScene", "text": "GLScene \u00e8 una libreria di grafica vettoriale per il linguaggio di programmazione Delphi. La libreria \u00e8 fondata su OpenGL ed \u00e8 distribuita secondo la licenza open source Mozilla Public License.\nLa libreria \u00e8 stata sviluppata da Mike Lischke a partire dal 1999 per passare in seguito sotto la direzione di Eric Grange. Il progetto GLScene \u00e8 fermo alla versione v1.1 distribuita nel 2010.\nCaratteristiche.\nSi tratta di una libreria che coniuga la potenza di OpenGL con la estrema semplicit\u00e0 di uso di Delphi e consente, con relativa facilit\u00e0 la creazione di applicazioni contenenti grafica tridimensionale.\nLe versioni Delphi pienamente supportate sono la 5, la 6 e la 7. Supporta anche le versioni di Lazarus per Windows e Linux. La possibilit\u00e0, offerta da Delphi, di compilare i progetti in forma di DLL rende peraltro la libreria utilizzabile in qualsiasi applicazione.\nGLScene dispone di una serie di oggetti predefiniti (i tipici oggetti base nel mondo della grafica tridimensionale, dai cubi alle sfere, dai torus alle teiere); oltre a questi dispone di altri oggetti per funzioni pi\u00f9 complesse: in primo luogo le \"FreeForm\", normalmente usate per importare file 3D statici di vari formati. Quindi gli \"actors\", per importare file di animazione tridimensionale, disponibili sia in forma di animazione di tipo \"skeletal\" che no. Altri oggetti importanti sono i proxy, che consentono di \"moltiplicare\" le istanze di determinati oggetti, con un notevole risparmio di memoria e di tempo di renderizzazione, gli \"heightfield\" per la realizzazione dinamica di terrains e di diversi sistemi per creare cieli (skydome, skyboxes eccetera). Le ultime versioni dispongono anche di oggetti pi\u00f9 specifici (alberi, specchi di acqua e cos\u00ec via).\nConsente il rendering in tempo reale in run-time ma anche il rendering verso file, particolarmente utile per dei rendering di alta qualit\u00e0 sia statici che dinamici.\nConsente di importare file statici in 3DS, OBJ, STL, TIN e PLY; consente altres\u00ec di importare file di animazioni in SMD e in MD2."}
{"id": "2772347", "revid": "287204", "url": "https://it.wikipedia.org/wiki?curid=2772347", "title": "Vlado Dapcevic", "text": ""}
{"id": "2772349", "revid": "767487", "url": "https://it.wikipedia.org/wiki?curid=2772349", "title": "Dimit\u0103r Popov", "text": " Fu l'ultimo primo ministro della Repubblica Popolare di Bulgaria, prima della caduta del sistema socialista che aveva guidato il paese dal 1946.\nPopov, che non aveva alcuna affiliazione politica, fu scelto per la sua imparzialit\u00e0 come membro del ramo giudiziario, al fine di guidare un governo ad interim dopo le dimissioni di Andrej Lukanov nel dicembre 1990 dopo una dimostrazione di massa ed uno sciopero generale. Come primo ministro Popov guid\u00f2 il proprio paese durante la stesura della nuova costituzione e durante le prime elezioni libere. Anche se supervision\u00f2 l'inizio della politica di privatizzazione, il governo di Popov non fu altro che un'amministrazione di custodia."}
{"id": "2772352", "revid": "287204", "url": "https://it.wikipedia.org/wiki?curid=2772352", "title": "Dimitar Popov", "text": ""}
{"id": "2772379", "revid": "110157", "url": "https://it.wikipedia.org/wiki?curid=2772379", "title": "Velodromo Stampace", "text": "Il velodromo Stampace \u00e8 stato un impianto sportivo di Pisa.\nStoria.\nLa struttura, posta lungo le mura cittadine nei pressi di piazza San Paolo a Ripa d'Arno, venne costruita su un terreno regalato dal Comune alla societ\u00e0 sportiva Veloce Club e inaugurato dall'allora principe di Napoli Vittorio Emanuele il 28 luglio 1895.\nEra costituito da una pista ad anello su cui venivano ospitate corse ciclistiche e da un campo d'erba centrale su cui, a partire dai primi anni del XX secolo, cominciarono ad allenarsi rappresentative calcistiche, dapprima il Pisa FootBall Club e in seguito il Pisa Sporting Club, antenato dell'attuale principale squadra di calcio cittadina. Il tratto d'erba compresa tra la pista e il campo principale veniva, inoltre, spesso utilizzato per competizioni podistiche e per manifestazioni sportive studentesche.\nLa struttura, anche per il contesto sociale del quartiere in cui si trovava, ebbe utilizzi anche extrasportivi essendo talvolta luogo di comizi o manifestazioni politiche. In particolare si ricordano almeno due comizi di Pietro Gori qui tenuti, uno il 19 dicembre 1897 e l'altro il 21 giugno 1903.\nVenne chiuso intorno al 1920."}
{"id": "2772387", "revid": "124808", "url": "https://it.wikipedia.org/wiki?curid=2772387", "title": "Don Gnocchi-L'angelo dei bimbi", "text": ""}
{"id": "2772390", "revid": "767487", "url": "https://it.wikipedia.org/wiki?curid=2772390", "title": "Nico Henri Frijda", "text": "Biografia.\nFrijda studi\u00f2 psicologia all'Universit\u00e0 di Amsterdam, dove ricevette il PhD nel 1956 con la tesi dal titolo \"Understanding Facial Expressions\". Nel 1965 divent\u00f2 professore ufficialmente. Frijda si \u00e8 ritirato nel 1992 per diventare professore onorario.\nLavoro.\nFrijda ha dedicato la sua carriera alle emozioni umane. All'inizio della sua carriera si concentr\u00f2 sulle espressioni facciali."}
{"id": "2772396", "revid": "838137", "url": "https://it.wikipedia.org/wiki?curid=2772396", "title": "Naz Aydemir", "text": "Gioca nel ruolo di palleggiatrice nel .\nCarriera.\nLa carriera di Naz Aydemir inizia nel campionato 2005-06 quando fa il suo esordio nella massima serie del massimo campionato turco con la maglia dell', restando legata al club per quattro annate e vincendo tre scudetti e una coppa di Turchia; nel 2008 riceve le sue prime convocazioni in nazionale, con la quale un anno dopo vince la medaglia d'argento ai XVI Giochi del Mediterraneo e alla European League.\nNella stagione 2009-10 viene ingaggiata dal , col quale vince una supercoppa turca, una Coppa di Turchia e due scudetti, mentre a livello internazionale conquista la Champions League 2011-12; con la nazionale vince una medaglia di bronzo all'European League 2010 e al World Grand Prix 2012.\nNella stagione 2012-13 passa al , con cui vince tre Coppe di Turchia, tre Champions League, quattro scudetti, tre Supercoppe turche e due campionati mondiali per club; con la nazionale si aggiudica la medaglia d'argento ai XVII Giochi del Mediterraneo, la medaglia d'oro al I Giochi europei e quella di bronzo al campionato europeo 2017.\nNella stagione 2018-19 si prende un'annata di pausa per maternit\u00e0, rientrando in campo nella primavera 2019 con la nazionale turca, con cui ottiene la medaglia d'argento al campionato europeo 2019; nell'annata 2019-20 torna nuovamente in campo, accordandosi col . Nel 2021, con la nazionale, vince la medaglia di bronzo alla Volleyball Nations League.\nVita privata.\nSuo cugino \u00e8 il calciatore della nazionale di calcio tedesca \u0130lkay G\u00fcndo\u011fan.\nIl 21 agosto 2013 si \u00e8 sposata col cestista Cenk Akyol."}
{"id": "2772400", "revid": "287204", "url": "https://it.wikipedia.org/wiki?curid=2772400", "title": "Maria Maddalena (disambigua)", "text": ""}
{"id": "2772406", "revid": "729019", "url": "https://it.wikipedia.org/wiki?curid=2772406", "title": "Merchant Ivory Productions", "text": "La Merchant Ivory Productions \u00e8 una compagnia di produzione cinematografica fondata nel 1961 dal produttore indiano Ismail Merchant e dal regista statunitense James Ivory.\nAttivit\u00e0.\nLa maggior parte dei film della compagnia sono prodotti da Merchant, diretti da Ivory, sceneggiati da Ruth Prawer Jhabvala e tratti da opere letterarie, in particolare di Henry James, E. M. Forster e della stessa Jhabvala.\nLe opere pi\u00f9 note sono \"Camera con vista\" (\"A Room with a View\") (1985), vincitore di tre Premi Oscar (su otto \"nomination\", fra cui miglior film e regista), \"Casa Howard\" (\"Howards End\") (1992), vincitore di tre Premi Oscar (su nove \"nomination\", fra cui miglior film e regista) e \"Quel che resta del giorno\" (\"The Remains of the Day\") (1993), candidato a otto Premi Oscar. Si segnala anche Maurice (1987), tratto dall\u2019omonimo romanzo di Edward Morgan Forster, unico ad essere pubblicato postumo su richiesta dell\u2019autore nel 1971."}
{"id": "2772407", "revid": "1039155", "url": "https://it.wikipedia.org/wiki?curid=2772407", "title": "Sigla musicale", "text": "Una sigla musicale, spesso anche semplicemente sigla, \u00e8 un brano musicale cui \u00e8 data la funzione di breve introduzione di un'opera (anche non musicale), rimarcandone l'inizio, o anche la fine, cos\u00ec da identificare e caratterizzare l'opera stessa.\nLa parola conserva anche in questa accezione tutti i suoi significati: quello di \"elemento iniziale\", quello di \"brevit\u00e0\", quello di \"chiusura\" e quello identificativo di \"caratterizzazione\".\nIn conformit\u00e0 a ci\u00f2, un brano musicale, un motivo o una canzone sono qualificati \"sigla\" laddove questi siano posti all'apertura o alla chiusura di un particolare evento, allorch\u00e9 siano abbastanza brevi e sempre che siano connotate in maniera tale da poterli subito identificare e a sua volta identificare con loro ci\u00f2 che questi introducono o concludono.\nSigla di opere non serializzate.\nConformemente alla funzione (di richiamare l'attenzione sul ci\u00f2 che introduce) e alle caratteristiche che le sono proprie, \u00e8 scorretto l'uso che di recente viene fatto del termine per indicare anche un breve brano musicale che introduca opere non seriali (ad es. un film) o un motivetto utilizzato \"una tantum\" nel corso di altre trasmissioni.\nIn alcuni casi, infatti, brani che corrispondono ai requisiti di brevit\u00e0, posti all'inizio e/o alla fine dell'opera, possono impropriamente essere chiamati sigla, ma per essi, al pari dei brani, posti, ad esempio, all'interno di un film, dovrebbe essere utilizzato piuttosto il termine \u00abtema musicale\u00bb, parte portante della colonna sonora.\nSigla televisiva o radiofonica.\nUn largo uso della \"sigla\" \u00e8 fatto nel mondo della televisione e della radio, da cui deriva in realt\u00e0 la definizione stessa di sigla musicale, all'epoca delle prime trasmissioni. Qui il termine viene usato per indicare un brano musicale (cantato o no) che introduce o conclude una trasmissione televisiva o radiofonica (anche se molto breve, come ad es. la pubblicit\u00e0), per richiamare l'attenzione del pubblico sull'effettivo inizio o sulla conclusione della trasmissione.\nLa sigla musicale d'apertura e di chiusura rappresenta dunque brevemente le trasmissioni che accompagnano: variet\u00e0 televisivi, quiz, serie televisive, serial, cartoni animati, telegiornali, programmi e rubriche d'approfondimento giornalistico. Per poter fare questo, il termine \"sigla\" presuppone la serialit\u00e0 o una sua ripetizione nel tempo, della trasmissione che essa apre o chiude.\nLa sigla in televisione.\nSe nella radio la sigla comprendeva solo un brano musicale, con l'avvento della televisione c'\u00e8 stato il bisogno di accompagnarlo con delle immagini. Secondo l'Enciclopedia della televisione, la sigla \u00e8 una breve sequenza formata da immagini ed elaborazioni grafiche, quasi sempre commentate da un brano musicale, che introduce (sigla di testa o di apertura) o chiude (sigla di coda o di chiusura) un programma televisivo (variet\u00e0, fiction, informazione); reca in sovrimpressione i titoli e i crediti (i nomi di coloro che hanno collaborato alla trasmissione con il relativo ruolo).\nTalvolta, con un abuso di terminologia, viene chiamata \"sigla\" la sequenza complessiva composta sia dal video che dal suono, perch\u00e9 costituiscono entrambi un elemento di riconoscimento del programma TV. Quando anche solo uno di questi due elementi viene rinnovato (per una nuova stagione o una nuova edizione del programma), si costituisce una nuova combinazione di immagini e musica che definisce a tutti gli effetti una sigla diversa dalla precedente. Per non confondersi, si utilizza spesso il termine \"video-sigla\" per identificare il video compreso di audio, e \"sigla\" per il solo brano musicale (in particolar modo la sua versione completa).\nIl comparto video \u00e8 importante quanto quello audio. Nel caso dei programmi di intrattenimento, le sigle indulgevano in una maggiore spettacolarit\u00e0, offrendo balletti e canzoni appositamente create per la sigla, ricche di coreografie e balletti esotici che introducevano lo spettatore al programma (Da-da-un-pa, Domenica \u00e8 sempre domenica). In alcuni casi la sigla rappresentava piccole storie, come quelle interpretate da Raimondo Vianello. Nei primi anni 70 si diffusero le sigle di animazione, come quella del Rischiatutto, e soprattutto nei programmi della TV dei ragazzi.\nLe sigle cantate ed il loro successo.\nUna particolare diffusione e un notevole successo hanno avuto le sigle cantate, usata per introdurre telefilm, cartoni animati o altre opere brevi. A differenza del pi\u00f9 tradizionale brano musicale (spesso classico o comunque strumentale) che introduceva le varie trasmissioni, qui siamo di fronte ad una sigla che \u00e8 una vera e propria canzone, presentata dapprima nella sua forma breve e successivamente venduta intera nei negozi. Nella storia della musica italiana alcune celeberrime sigle hanno scalato i vertici delle classifiche dei 45 giri pi\u00f9 venduti.\nIn Italia, questo fenomeno ha avuto una grande diffusione a partire dai primi anni settanta, grazie all'affermazione di showgirl quali Mina, Sandra Mondaini, Gemelle Kessler, Raffaella Carr\u00e0, Loretta Goggi e, successivamente Heather Parisi e Lorella Cuccarini negli anni ottanta, che, con le sigle delle loro trasmissioni, finivano ai primi posti delle classifiche. Di grande successo furono anche le sigle per bambini, le sigle dei telefilm ed in particolare, dal 1978 in poi, le sigle di cartoni animati giapponesi, frutto dell'invasione degli anime in Italia.\nBrani come \"Furia\", \"Sandokan\", \"Carletto\", \"Il ballo del qua qua\", \"Ufo Robot\", \"Goldrake\", \"Heidi\", \"Lady Oscar\", \"L'Apemaia\", \"Anna dai capelli rossi\", \"Candy Candy\", \"Remi le sue avventure\" e \"Capitan Harlock\", superavano il milione di copie vendute, lanciando personaggi e gruppi quali Elisabetta Viviani, Fabio Concato, Corrado, Al Bano e Romina Power, Katia Svizzero, Georgia Lepore, I Cavalieri del Re, Superobots, e successivamente anche Cristina D'Avena, che grazie a sigle quali \"Canzone dei Puffi\" e \"Kiss Me Licia\" divenne l'interprete simbolo del genere. Altri cantanti delle sigle dei cartoni animati sono Marco Destro, Enzo Draghi e Giorgio Vanni. Da allora il fenomeno si \u00e8 ridimensionato, ma continua ancora a riscuotere interesse, in particolare tra i collezionisti.\nFra gli interpreti delle sigle televisive dei film, telefilm o trasmissioni, ma anche di canzoni per bambini, vanno ricordati Jovanotti, Franco Battiato, Niccol\u00f2 Agliardi, Angelo Branduardi, Francesco Salvi, Ambra Angiolini, Ezio Greggio, Enzo Iacchetti, Gerry Scotti, Maria Dal Rovere, Samuele Bersani, Daniela Goggi, Francesca Michielin, Luca Carboni, Nek, Carmen Consoli, Antonio Maggio, Toto Cutugno, Alan Sorrenti, Ricchi e Poveri, Pino Daniele, Orietta Berti, Cesare Cremonini, Giorgia, Flaminio Maphia, Dear Jack, Marianna Brusegan, Edoardo Bennato, Renato Rascel, I Gatti di Vicolo Miracoli, Cochi e Renato, Gabriella Ferri, Enrico Ruggeri, Amanda Lear, Rita Pavone, Edoardo Vianello, Little Tony, Ornella Vanoni, Emis Killa, Enzo Jannacci, Tiziano Ferro, Lino Toffolo, Pippo Franco, Quartetto Cetra, Sergio Endrigo, Bruno Lauzi, Nilla Pizzi, Giorgio Gaber, Raf.\nLe sigle italiane degli anime.\nUn fenomeno unico al mondo, strettamente legato alla massiccia importazione di anime in Italia dalla fine degli anni '70, \u00e8 quello della realizzazione di un brano musicale inedito per quasi ciascuno di questi cartoni animati, volto a diventarne la sigla per la trasmissione televisiva. Considerato il pubblico a cui gli anime erano rivolti (i bambini e i ragazzi) si \u00e8 sempre scelto di realizzare delle canzoni in italiano da usare come sigle, per essere facilmente riconosciute nel testo. La scelta di realizzare delle canzoni completamente nuove invece di tradurre le sigle giapponesi non \u00e8 stata fatta a priori, e col passare degli anni si \u00e8 mantenuta per tradizione.\nA partire da Barbapap\u00e0, tutte le serie anime trasmesse nelle reti tv italiane hanno goduto di una o pi\u00f9 canzoni dedicate ad esse che sostituivano le sigle giapponesi di apertura e chiusura. Fanno eccezione solo pochi anime come \"Kyashan - Il ragazzo androide\", \"Jeeg robot d'acciaio\" (che riportava la sigla di apertura giapponese cantata in italiano) e tutti quelli non destinati ai bambini, introdotti per la prima volta nel contenitore Anime Night di MTV.\nInizialmente gli anime venivano trasmessi con il video delle sigle giapponesi e l'audio sostituito con la canzone italiana (sia in apertura che in chiusura). Negli anni '80 prese il sopravvento un nuovo stile, ossia quello di accompagnare la canzone con un montaggio di scene tratte dall'anime realizzato appositamente. Questo metodo \u00e8 stato utilizzato per molti anni anche per tutti gli altri cartoni non giapponesi e telefilm per bambini trasmessi nelle reti Mediaset.\nLe sigle italiane, con l'avvento di Internet, hanno potuto riscuotere un buon successo anche all'estero, arrivando in alcuni casi ad essere classificate migliori di quelle giapponesi.\nElenchi di interpreti per categoria di generi.\nDi seguito un elenco dei principali interpreti di sigle TV divisi per categorie:\nInterpreti di sigle di anime, cartoni animati e di trasmissioni televisive: \nGruppi musicali di sigle di anime e cartoni animati:\nInterpreti di sigle televisive e canzoni per bambini:\nShowgirls interpreti di sigle televisive o di canzoni per bambini:\nShowman interpreti di sigle TV:\nCantanti o gruppi musicali che hanno inciso sigle per la TV o colonne sonore per i film o telefilm:\nPersonaggi televisivi che hanno inciso canzoni e sigle per la TV:"}
{"id": "2772410", "revid": "310175", "url": "https://it.wikipedia.org/wiki?curid=2772410", "title": "Schlitze", "text": ""}
{"id": "2772411", "revid": "123199718", "url": "https://it.wikipedia.org/wiki?curid=2772411", "title": "New Statesman", "text": "New Statesman \u00e8 una rivista politica britannica di sinistra, fondata nel 1913 da esponenti della \"Societ\u00e0 Fabiana\", pubblicata a Londra con periodicit\u00e0 settimanale.\nStoria.\nIl \"New Statesman\" \u00e8 stato fondato nel 1913 da Sidney e Beatrice Webb, con il sostegno di George Bernard Shaw e di altri esponenti di spicco della \"Societ\u00e0 Fabiana\" (\"Fabian Society\"). Il suo primo direttore fu Clifford Sharp, che resse la rivista fino al 1928. Sebbene i coniugi Webb e la \"Societ\u00e0 Fabiana\" fossero pi\u00f9 vicini al Partito Laburista, Sharp appoggiava soprattutto il Partito Liberale di Asquith.\nIl successore di Clifford Sharp, Kingsley Martin, diresse il settimanale per trent'anni portandolo su posizioni di sinistra. Negli anni trenta la linea politica del settimanale fu fortemente antifascista e critico verso gli eventuali atteggiamenti concilianti dei governi inglesi nei confronti dei regimi di Hitler e Mussolini; positivo fu invece l'atteggiamento verso l'Unione Sovietica di Stalin. Nel 1931 il \"New Statesman\" si fuse con il settimanale liberale \"Nation and Athenaeum\", e mut\u00f2 il proprio nome in \"New Statesman and Nation\", mantenuto fino al 1964; nel 1933 assorb\u00ec il settimanale \"Weekend Review\". Con la direzione di Martin la diffusione del \"New Statesman\" crebbe fino a raggiungere 70\u00a0000 copia nel 1945, rivestendo pertanto un ruolo chiave nella politica dei laburisti. Il giornale accolse favorevolmente la vittoria laburista del 1945 alle elezioni generali, ma ebbe una posizione critica verso la politica estera del nuovo governo. Il settimanale negli anni cinquanta si oppose alla guerra di Corea, e appoggi\u00f2 le campagne a favore del disarmo nucleare.\nDopo il pensionamento di Martin (1960) la direzione pass\u00f2 a John Freeman, un giornalista con pregressa attivit\u00e0 politica (nel 1951 si era dimesso dal governo laburista di Aneurin Bevan e Harold Wilson per contrasti sul \"National Health Service\", il sistema sanitario inglese). Nel 1965 Freeman lasci\u00f2 la direzione allo storico Paul Johnson, su posizioni ancor pi\u00f9 estreme; guidato da Johnson il \"New Statesman\" raggiunse la pi\u00f9 alta diffusione della sua storia, 90\u00a0000 copie. Da allora la tiratura \u00e8 costantemente diminuita. Nel 1988, dopo la fusione col settimanale \"New Society\", la rivista si chiam\u00f2 \"New Statesman and Society\" per i successivi otto anni, per poi ritornare al vecchio titolo nel 1994. Le frequenti variazioni del titolo e le difficolt\u00e0 finanziarie degli ultimi anni le hanno fatto attribuire dai lettori l'affettuoso soprannome di \"The Staggers\" (L'instabile)."}
{"id": "2772412", "revid": "55935", "url": "https://it.wikipedia.org/wiki?curid=2772412", "title": "Societ\u00e0 Fabiana", "text": ""}
{"id": "2772413", "revid": "98077", "url": "https://it.wikipedia.org/wiki?curid=2772413", "title": "Hauptschluss", "text": ""}
{"id": "2772415", "revid": "120035365", "url": "https://it.wikipedia.org/wiki?curid=2772415", "title": "Imprinting (genetica)", "text": "L'imprinting genomico o \"imprinting genetico\" indica una modulazione della espressione di una parte del materiale genetico: tale modifica pu\u00f2 riguardare l'uno o l'altro dei due corredi parentali. Si tratta di un meccanismo di regolazione genica che riguarda circa un centinaio di geni conosciuti, molti di questi hanno un ruolo rilevante nel differenziamento e nello sviluppo. \nNella spermatogenesi parliamo di imprinting paterno, mentre nell'ovogenesi di tipo materno. La differente metilazione di un determinato locus genico costituisce una sorta di \"impronta\", la quale impone l'espressione di uno solo dei due alleli di quel determinato locus genico, ossia quello della madre o quello del padre. \nAlla fecondazione lo zigote perde la metilazione in quasi tutto il genoma, i geni sottoposti ad imprinting vengono esclusi da questo fenomeno, in quanto la metilazione in questo caso \u00e8 impiegata per segnalare la provenienza parentale del gene. In seguito, prima dell'impianto della blastocisti avviene una prima fase di metilazione. Durante la formazione dei tessuti embrionali si ha una metilazione attiva e durante il differenziamento delle gonadi c'\u00e8 un pattern di metilazione specifico per lo sviluppo dell'ovaio o del testicolo. Questo processo \u00e8 detto anche riprogrammazione epigenetica. \nUn errato imprinting genomico rende peculiari alcune malattie che risultano quindi ereditabili solo se la mutazione occorre sul gene paterno o materno in casi rispettivamente di imprinting materno e paterno. A titolo d'esempio bisogna citare la sindrome di Prader-Willi, la sindrome di Angelman e la sindrome di Russel-Silver.\nI principali meccanismi sono quello tessuto-specifico (il quale coinvolge delle cellule somatiche, si trasmette stabilmente, metiltransferasi di mantenimento) e quello sviluppo-specifico (gameti, si instaura ex-novo dopo meiosi, metiltransferasi ex novo).\nOrigine del termine.\nIl termine deriva dall'inglese \u201cimprint\u201d che significa \u201cimpronta\". La parola \"imprinting\" \u00e8 stata usata per la prima volta in biologia da Konrad Zacharias Lorenz sul finire degli anni '30 del '900 per descrivere una peculiare modalit\u00e0 di apprendimento animale durante le prime ore di vita.\nGeneralit\u00e0.\nL'imprinting, a differenza delle mutazioni che apportano un effettivo cambiamento nella sequenza nucleotidica del DNA, \u00e8 un fenomeno epigenetico, il quale pur se non modifica la sequenza, ne altera l'espressione genica. Uno dei due alleli di un gene \u00e8 quindi escluso dall'attivazione in base al sesso del genitore dal quale si \u00e8 ricevuto il cromosoma in questione.\nL'imprinting \u00e8 di origine materna quando \u00e8 silenziato l'allele materno, ed espresso l'allele paterno; viceversa \u00e8 di origine paterna se viene silenziato l'allele paterno ed espresso quello materno. Le modificazioni parentali comprendono la metilazione del DNA e modificazioni post-traduzione degli istoni, creando domini attivi e repressi allele-specifico nelle regioni di imprinting. Tale fenomeno \u00e8 causato da un'alterazione a livello della cromatina: la metilazione delle citosine, che porta all'alterazione dell'espressione del gene e non ad una variazione della sequenza nucleotidica. La metilazione del DNA \u00e8 un marker per la distinzione delle due copie del gene altrimenti identiche. Lo schema di metilazione \u00e8 ereditato dopo la replicazione del DNA.\nNei geni sottoposti a imprinting sar\u00e0 sempre espresso o l'allele materno o paterno. Nel caso in cui siano presenti, in un locus regolato attraverso l'imprinting, un allele normale soggetto ad imprinting e un allele mutato, ad esempio per una delezione, non soggetto ad imprinting, l'individuo che possiede questi alleli sar\u00e0 colpito da un fenotipo patologico. Per lo stesso motivo, una mutazione in un gene che non sar\u00e0 espresso perch\u00e9 sottoposto a imprinting potrebbe passare inosservata.\nIl gene che codifica per fattore di crescita insulino-simile II (Igf-2)\u00e8 sottoposto ad imprinting materno e contemporaneamente ad effetto paterno( fa eccezione, la metilazione attiva il gene), il gene H19 sottoposto invece ad imprinting paterno. . La Trimetilazione dell'istone H3 alla lisina 4 (H3K4me3) e tri-metilazione dell'istone H3 alla lisina 9 (H3K9me3) sono modificazioni che si possono trovare solo sugli istoni che si associano rispettivamente con l'attivazione e la repressione degli alleli nella maggior parte delle ICR. Poich\u00e9 la metilazione della lisina 9 richiama la proteina HP1, la cromatina risulta compatta.\nUn esempio del fenomeno dell'imprinting lo si pu\u00f2 trovare sul gene H19. L'imprinting di questo gene \u00e8 associato al gene Igf2, con il quale ha lo stesso locus genico e degli enhancer comuni. Sull'allele materno l'ICR del gene H19 non viene metilata e serve come elemento di legame con la proteina CTCF (CCCTC binding factor) che inibisce l'interazione degli enhancers con il promotore di Igf2, portando alla repressione del gene Igf2 e l'espressione di H19. Sull'allele paterno, l'impronta di metilazione presente sulla ICR di H19 non permette il legame con la proteina CTCF, questo consente il legame degli enhancers al promotore e l'espressione di Igf2.\nLa trasmissione dei geni con imprinting.\nNella formazione dei gameti l'imprinting viene \"azzerato\" e ricostruito in base al sesso dell'individuo che si sta sviluppando. Durante la spermatogenesi si forma un imprinting paterno, mentre durante l'ovogenesi viene stabilito imprinting materno. La demetilazione generale dovrebbe esserci dopo la fecondazione dell'uovo da parte dello spermatozoo, ma prima della fusione dei pronuclei maschile e femminile. \nPertanto, considerando il gene H19 (gene ad imprinting paterno) avviene che durante l'ovogenesi i due alleli del gene non saranno metilati in quanto dovranno essere espressi nel futuro zigote, mentre al contrario nella spermatogenesi saranno metilati perch\u00e9 dovranno essere silenziati nello zigote. Gli alleli durante la fecondazione saranno ricombinati in maniera differente rispetto alla prima generazione, avendo questi diversa origine parentale.\nNell'esempio si considera l'imprinting dei geni IGF2 e H19, i quali hanno a imprinting di segno opposto, lungo due generazioni successive. L'asterisco indica l'allele che \u00e8 stato oggetto di imprinting.\nPadre: IGF2, H19* (cromosoma paterno); IGF2*, H19 (cromosoma materno)\nMadre: IGF2, H19* (cromosoma paterno); IGF2*, H19 (cromosoma materno)\nNella gametogenesi la situazione \u00e8 questa\nSpermatozoo: IGF2, H19* (imprinting tolto dall'allele IGF2* e posto sull'allele H19)\nOvocita: IGF2*, H19 (imprinting tolto dall'allele H19* e posto sull'allele IGF2)\nNuovo individuo: IGF2, H19* (cromosoma paterno); IGF2*, H19 (cromosoma materno)\nSe il figlio \u00e8 maschio, avremo questa situazione:\nSpermatozoo: IGF2, H19* (imprinting rimosso dall'allele IGF2* e stabilito sull'allele H19)\nSe invece \u00e8 di sesso femminile:\nOvocita: IGF2*, H19 (imprinting rimosso dall'allele H19* e stabilito sull'allele IGF2)\nDove si trovano i geni che hanno subito l'imprinting?\nNei mammiferi, alcuni geni sottoposti ad imprinting risiedono singolarmente nel genoma, ma la maggior parte sono nei \"clusters\" lunghi circa 1 Mb. Questi domini sono presenti sia nel genoma ereditato dalla madre sia in quello paterno; contengono i geni sottoposti ad imprinting con l'aggiunta, spesso, di almeno un lungo tratto di RNA non codificante (ncRNA) lungo circa 100 Kb, deputato alla regolazione l'imprinting dei geni adiacenti. In questi domini, i geni sono coordinati da sequenze di DNA denominate \"imprinting control regions\" (ICRs). La delezione delle ICRs provoca la mancanza di imprinting nei geni vicini. Le ICRs sono sottoposte alla metilazione del DNA a livello di un solo allele. Nella maggioranza dei casi le ICRs sono sottoposte alla metilazione del DNA a livello dell'allele materno; sono in numero minore, invece, le ICRs che subiscono metilazione del DNA a livello dell'allele paterno. \nConsideriamo un dominio sottoposto ad imprinting. Nel cromosoma 7 di topo, \u00e8 stato individuato il dominio \"Igf2\": Il dominio \"Igf2\" contiene tre geni con imprinting: \"insulin-like growth factor 2\" (\"Igf2\") espresso nel cromosoma di origine paterna, \"insulin 2\" (\"Ins2\") espresso nel cromosoma di origine paterna, l'ncRNA \"H19\" espresso nel cromosoma di origine materna. L'ICR, posizionata tra 2 e 4 Kb a monte rispetto all'inizio della trascrizione di \"H19\", \u00e8 oggetto di metilazione del DNA nell'allele paterno. La delezione di questa regione porta alla perdita di imprinting sia nel gene H19 che Igf2 sugli alleli materni e paterni; questo significa che essa agisce come una ICR. \u00c8 stato successivamente dimostrato che ICR lega CTCF, una proteina che media attivit\u00e0 isolante al locus b-globina, e che la stessa ICR funziona come un isolatore. \nUn isolante \u00e8 definito come un elemento che blocca l'interazione tra promotore e enhancer posizionandosi tra di loro. In questo caso gli enhancer sono condivisi dai 2 geni: H19 e Igf2. Sul allele materno, CTCF si lega al ICR e impedisce l'interazione di Igf2 con gli enhancer, consentendo H19 accesso esclusivo ai promotori. Sull'allele paterno, l'ICR acquisisce metilazione del DNA, impedendo il legame con CTCF. Cos\u00ec, nel cromosoma paterno, il promotore interagisce con gli enhancer e il gene Igf2 si esprime. Anche se \u00e8 ormai accertato che l'ICR funge da isolatore CTCF-dipendente, la comprensione del meccanismo di isolamento non \u00e8 ancora del tutto conosciuta.\nA cosa serve l'imprinting.\nL'imprinting genomico \u00e8 un importante meccanismo di regolazione dell'espressione genica nei mammiferi placentati e marsupiali. L'imprinting di interi cromosomi, invece, \nSi \u00e8 anche visto che l'inattivazione del cromosoma X si verifica con un meccanismo di imprinting nei tessuti extra-embrionali del topo e in tutti i tessuti dei marsupiali; in questi ultimi, in maniera particolare, \u00e8 il cromosoma X paterno che viene silenziato.\nLa maggior parte dei geni imprinted nei mammiferi ha un ruolo di controllo della crescita e dello sviluppo embrionale, come dello sviluppo della placenta. Altri geni imprinted sono coinvolti nello sviluppo post-natale.\nFunzioni nelle piante.\nUn fenomeno simile all'imprinting \u00e8 stato descritto anche nelle piante cosiddette superiori, con fiori manifesti, ossia nelle angiosperme. Durante la fecondazione della cellula uovo c'\u00e8 un secondo evento di fecondazione separato che crea l'endosperma, una struttura extra-embrionale che serve a nutrire l'embrione in modo analogo alla placenta dei mammiferi. L'endosperma \u00e8 spesso formato dalla fusione di due cellule materne con un gamete maschile; questo si traduce in un genoma triploide. Alcuni geni si trovano ad essere espressi da entrambi i genomi materni, mentre altri sono espressi esclusivamente dalla sola copia paterna.\nAlcune malattie correlate all'imprinting.\nEntrambe le sindromi sono causate dalla perdita della espressione di uno o pi\u00f9 geni nella regione q11-q13 del cromosoma 15, la quale contiene i geni espressi paternamente (SNRPN e NDN)e il gene espresso maternamente (UBE3A). La mancata espressione dei geni paterni causano la sindrome di Prader-Willi, mentre la perdita del gene espresso dalla madre porta alla sindrome di Angelman. Nel bambino con PWS l'attivit\u00e0 di alcuni geni della regione 15q11-q13 del cromosoma 15 materni risulta soppressa per metilazione genica. Gli alleli ereditati dal padre servono per uno sviluppo normale, ma a causa della delezione/rottura avvenuta sul cromosoma paterno questi sono inattivi e abbiamo il fenotipo PSW, ossia ritardo mentale e della crescita, obesit\u00e0 di grado elevato, ipogenitalismo e ipotonia. \u00c8 possibile che la sindrome di Angelman possa essere provocata dallo stesso meccanismo della PWS, tranne il fatto che nell'AS sono necessari, per uno sviluppo normale, gli alleli ereditati dalla madre. Quindi, gli alleli ereditati dal padre sono inattivi a causa della metilazione dovuta all'imprinting; l'AS \u00e8 caratterizzata da ritardo mentale e della crescita.\nNOEY2 \u00e8 un gene imprinted espresso per via paterna posizionato sul cromosoma 1 nell'uomo. La mancata espressione di NOEY2 porta ad un aumento del rischio di tumori dell'ovaio e della mammella; nel 41% di questi tumori, la proteina trascritta da NOEY2 non si esprime, questo fatto ci induce a ritenere la sua funzione come quella di gene onco-soppressore . Se una persona eredita entrambi i cromosomi dalla madre il gene non sar\u00e0 espresso e il soggetto sar\u00e0 maggiormente propenso per il cancro al seno e all'ovaio.\nAltre patologie che coinvolgono l'imprinting sono: la sindrome di Beckwith-Wiedemann, quella di Silver-Russell e pseudoipoparatiroidismo."}
{"id": "2772416", "revid": "55935", "url": "https://it.wikipedia.org/wiki?curid=2772416", "title": "New Statesman and Nation", "text": ""}
{"id": "2772417", "revid": "125483044", "url": "https://it.wikipedia.org/wiki?curid=2772417", "title": "Metabolomica", "text": "La metabolomica \u00e8 lo \"studio sistematico delle uniche impronte chimiche lasciate da specifici processi cellulari\" - nello specifico, lo studio dei loro profili metabolici a molecole piccole. Il metaboloma rappresenta l'insieme di tutti i metaboliti di un organismo biologico, che sono i prodotti finali della sua espressione genica. E cos\u00ec, mentre i dati dell'espressione genica dell'mRNA e delle analisi proteomiche non spiegano esaurientemente ci\u00f2 che potrebbe succedere in una cellula, il profilo metabolico pu\u00f2 fornire un'istantanea della fisiologia di quella cellula. Una delle sfide della biologia sistemica \u00e8 di integrare la proteomica, la trascrittomica e le informazioni metabolomiche per avere una visione d'insieme pi\u00f9 completa degli organismi viventi.\nAnche la parola metabonomica \u00e8 di uso corrente, in particolare nel contesto di valutazione della tossicit\u00e0 farmacologica. Ci sono alcune discussioni sulle differenze tra 'metabonomica' e 'metabolomica'; in generale viene usato pi\u00f9 comunemente il termine 'metabolomica'. La differenza tra i due termini non \u00e8 collegata alla scelta di una piattaforma analitica: sebbene la metabonomica sia pi\u00f9 associata alla spettroscopia dell'NMR e la metabolomica con le tecniche a base spettrometrica, \u00e8 semplicemente per via degli usi tra gruppi diversi che questi termini sono diventati di uso comune. Mentre non c'\u00e8 ancora nessun accordo, \u00e8 sempre pi\u00f9 in crescita il consenso che sostiene che le differenze risiedano nel fatto che 'metabolomica' metta maggiore enfasi sul profilo metabolico comprensivo, mentre 'metabonomica' viene usato per descrivere modifiche metaboliche causate da una perturbazione biologica. (In pratica c'\u00e8 ancora un ampio grado di sovrapposizione nell'utilizzo dei termini e spesso sono usati come sinonimi).\nStoria.\nLa metabolomica \u00e8 stata ideata nel 1970 da Arthur B. Robinson mentre lavorava come assistente del dipartimento di chimica all'Universit\u00e0 della California di San Diego. Robinson stava facendo ricerche su un'idea di Linus Pauling che si domandava se la variabilit\u00e0 biologica potesse essere spiegata sulla base di differenze molto pi\u00f9 ampie di requisiti nutrizionali di quanto fosse generalmente riconosciuto. Analizzando i modelli cromatografici \"confusi\" di urina di soggetti a cui era stata somministrata la Vitamina B6, Robinson si rese conto che centinaia o migliaia di costituenti chimici nell'urina contenevano informazioni molto utili.\nSebbene non fosse chiamata metabolomica, il primo elaborato su questo tema era intitolato \u201cQuantitative Analysis of Urine Vapor and Breath by Gas-Liquid Partition Chromatography\u201d, di Robinson e Pauling nel 1971 e pubblicato nella rivista \"Proceedings of the National Academy of Sciences\". Da allora Robinson ha fatto pubblicare altri diciannove elaborati sui modelli quantitativi sugli umori corporei (vedi sotto). Robinson e i suoi colleghi hanno identificato diverse malattie, condizioni ed et\u00e0 fisiologica basate su questi dati. Si aspettava che l'analisi dei fluidi corporei potesse essere ottimizzata per farne uno strumento di misurazione a basso costo, importante dal punto di vista medico e ricco di informazioni per misurare modifiche guidate dal metabolismo nello stato funzionale, anche quando i costituenti chimici sono tutti nell'\u201cintervallo normale\u201d.\nL'idea centrale concepita da Robinson era che i dati ricchi di informazioni che riflettono lo stato funzionale di un sistema biologico complesso risiede nel modello quantitativo e qualitativo dei metaboliti nei fluidi corporei. Venti anni dopo altri iniziarono a capire il valore di questo approccio e l'interesse in materia venne sollevato. La stessa metabolomica venne coniata negli anni '90 (il primo elaborato che usa la parola metaboloma \u00e8 di Oliver, S.G., Winson, M. K., Kell, D. B. &amp; Baganz, F. (1998). Molti dei metodi bioanalitici usati per la metabolomica sono stati adattati (o in alcuni casi semplicemente adottati) dalle tecniche biochimiche esistenti. Due caratteristiche che accomunano la ricerca metabolomica sono:\nTecniche separative: metodi di separazione.\nCi sono due tematiche che si rivolgono all'analisi metabolitica: 1. separazione degli analiti, di solito tramite cromatografia. Anche l'elettroforesi viene utilizzata, in particolare quella capillare. 2. Rilevazione degli analiti, in seguito a separazione tramite cromatografia o altri metodi.\nBibliografia.\nEcco un elenco delle prime pubblicazioni sulla metabolomica:"}
{"id": "2772420", "revid": "287204", "url": "https://it.wikipedia.org/wiki?curid=2772420", "title": "4663 Falta", "text": "4663 Falta \u00e8 un asteroide della fascia principale. Scoperto nel 1984, presenta un'orbita caratterizzata da un semiasse maggiore pari a 3,2124883\u00a0UA e da un'eccentricit\u00e0 di 0,0596280, inclinata di 14,89754\u00b0 rispetto all'eclittica.\nL'asteroide \u00e8 dedicato al cartografo ceco Josef Falta."}
{"id": "2772421", "revid": "112754949", "url": "https://it.wikipedia.org/wiki?curid=2772421", "title": "Distretto tessile della Valle del Liri", "text": "Il distretto tessile della Valle del Liri \u00e8 un distretto industriale specializzato nell'industria tessile, situato nella Valle del Liri, nato con la L.R. 36/2001.\nLo sviluppo del distretto del tessile \u00e8 avvenuto intorno al bacino idrografico del fiume Liri, su un territorio che comprende venti comuni dove risiede il 27% della popolazione provinciale e circa il 60% delle aziende del comparto.\nIl riconoscimento istituzionale del Distretto del Tessile \u00e8 solo l'ultimo atto di una tradizione da sempre attiva nel territorio del Sorano nella lavorazione e commercializzazione dei tessuti che affonda le sue origini nei secoli passati e che a tutt'oggi, secondo i dati del C.I.I.S., colloca oltre il 72% dell'occupazione dell'area del Distretto.\nNel Distretto i rapporti di produzione sono perlopi\u00f9 di tipo conto terzista, il 40% delle aziende produce semilavorati e prodotti finiti non destinati alla commercializzazione."}
{"id": "2772423", "revid": "901246", "url": "https://it.wikipedia.org/wiki?curid=2772423", "title": "Dmitrij Nikolaevi\u010d Ovsjaniko-Kulikovskij", "text": "Professore di linguistica comparata e di sanscrito nelle universit\u00e0 di Kazan', di Charkiv, di San Pietroburgo e di Novorossijsk, ader\u00ec al populismo. In seguito segu\u00ec le tesi sociologiche di Potebnja, riconoscendo la validit\u00e0 delle teorie estetiche formaliste di inizio Novecento che si andavano diffondendo.\nCi ha lasciato molti studi critici di notevole importanza sugli scrittori russi del secolo XIX, sui problemi del linguaggio e della psicologia nella creazione letteraria. Inoltre scrisse una \"Storia dell'intelligencija russa\" e diresse l'edizione di una fondamentale \"Storia della letteratura russa del XIX secolo\" nel periodo 1908-1916."}
{"id": "2772424", "revid": "31886", "url": "https://it.wikipedia.org/wiki?curid=2772424", "title": "Ovsjaniko-Kulikovskij", "text": ""}
{"id": "2772436", "revid": "124956559", "url": "https://it.wikipedia.org/wiki?curid=2772436", "title": "Fawzi Chaouchi", "text": "Carriera.\nNella prima partita di qualificazione ai Mondiali 2010 del suo girone, l'Algeria ha perso contro la Slovenia per 1-0, complice la papera di Chaouchi che ha permesso a Robert Koren di siglare il gol della vittoria. L'errore del portiere dell'ES Setif ha convinto il tecnico Rabah Sa\u00e2dane a sostituirlo a favore di Ra\u00efs M'Bohli il quale ha poi disputato il torneo da titolare."}
{"id": "2772439", "revid": "1005847", "url": "https://it.wikipedia.org/wiki?curid=2772439", "title": "Monastero Novospasskij", "text": "Il monastero Novospasskij (, \"Nuovo monastero del Salvatore\") \u00e8 uno dei monasteri fortificati che si trovavano alle porte di Mosca, in direzione sud-est.\nFu uno dei primi monasteri fondati all'interno del Cremlino, all'inizio del XIV secolo, collegato alla chiesa del Salvatore. In seguito allo spostamento sulla riva sinistra della Moscova, nel 1491, il convento venne rinominato Nuovo, per distinguerlo da quello originale del Cremlino.\nIl monastero era sostenuto dalle famiglie dei boiari \u0160eremetev e Romanov, che lo utilizzarono come luogo di sepoltura. Nel 1571 e nel 1591, la cittadella di legno sopport\u00f2 ripetuti attacchi da parte dei Tatari di Crimea.\nDopo l'ascesa dei Romanov al trono di Russia, lo zar Michele I ricostru\u00ec completamente il tempio negli anni 1640. Tranne il campanile, del XVIII secolo, ed il sepolcro degli \u0160eremetev nella chiesa del Segno, tutte le altre costruzioni risalgono a questo periodo. Comprendono la grande cattedrale della Trasfigurazione (1645-1949) con affreschi dei migliori artisti del XVII secolo, la chiesa dell'Intercessione, con il refettorio, la casa del Pane, un ospedale, le celle dei monaci ed il palazzo del Patriarca Filarete.\nNel periodo sovietico, il monastero divenne una prigione, poi una struttura della polizia. Negli anni '70 venne assegnato ad un'istituzione per il restauro artistico e infine restituito alla chiesa ortodossa nel 1991.\nAttualmente, il monastero ospita (temporaneamente) i resti dell'ultimo zarevic di Russia Aleksej e di sua sorella, la Granduchessa Marija."}
{"id": "2772445", "revid": "339392", "url": "https://it.wikipedia.org/wiki?curid=2772445", "title": "Mitragliatrice Breda-SAFAT", "text": ""}
{"id": "2772448", "revid": "339392", "url": "https://it.wikipedia.org/wiki?curid=2772448", "title": "Mitragliatrice Fiat Mod. 14/35", "text": ""}
{"id": "2772449", "revid": "143439", "url": "https://it.wikipedia.org/wiki?curid=2772449", "title": "Mitragliatrice Gatling", "text": ""}
{"id": "2772451", "revid": "339392", "url": "https://it.wikipedia.org/wiki?curid=2772451", "title": "Mitragliatrice Ho-103 Type 1", "text": ""}
{"id": "2772453", "revid": "282579", "url": "https://it.wikipedia.org/wiki?curid=2772453", "title": "Mitragliatrice Maxim", "text": ""}
{"id": "2772457", "revid": "767487", "url": "https://it.wikipedia.org/wiki?curid=2772457", "title": "Bureau of Missing Persons", "text": "Bureau of Missing Persons \u00e8 un film del 1933 diretto da Roy Del Ruth. La sceneggiatura di Robert Presnell \u00e8 basata su un racconto di Carol Bird, adattamento del libro \"Missing Men\" di John H. Ayres."}
{"id": "2772460", "revid": "767487", "url": "https://it.wikipedia.org/wiki?curid=2772460", "title": "The Big Shakedown", "text": "The Big Shakedown \u00e8 un film del 1934 diretto da John Francis Dillon. Ha come interpreti Charles Farrell, Bette Davis, Ricardo Cortez, Glenda Farrell.\nLa sceneggiatura di Rian James e Niven Busch \u00e8 basata sul racconto \"Cut Rate\" di Busch e Samuel G. Engel."}
{"id": "2772462", "revid": "767487", "url": "https://it.wikipedia.org/wiki?curid=2772462", "title": "Le armi di Eva", "text": "Le armi di Eva (\"Fashions of 1934\" o \"Fashion Follies\") \u00e8 un film del 1934 diretto da William Dieterle con delle scene musicali create e dirette da Busby Berkeley.\nLa sceneggiatura di F. Hugh Herbert e Carl Erickson \u00e8 basata sulla storia \"The Fashion Plate\" di Harry Collins e Warren Duff.\nTrama.\nSherwood Nash, dopo aver subito un fallimento finanziario a Wall Street, entra in societ\u00e0 con la stilista Lynn Mason. Insieme a Scat, suo socio, e a Lynn, progetta di studiare la commercializzazione di una linea di abiti presi dalle case di moda parigine, adattati per la grande distribuzione a basso costo.\nLynn scopre che il sarto parigino Oscar Baroque trova ispirazione per le sue collezioni da un vecchio libro di costumi: decide cos\u00ec di fare lo stesso, copiando i modelli del libro e firmandoli direttamente con il suo nome.\nSherwood incontra la socia di Baroque, la presunta granduchessa Alix che, in realt\u00e0, \u00e8 una sua vecchia conoscenza, Mabel McGuire, anche lei nata e cresciuta come lui a Hoboken, una cittadina del New Jersey. L'uomo la minaccia di rivelare la verit\u00e0 se Mabel non riuscir\u00e0 a convincere il sarto a firmare i costumi di un musical che vuole mettere in scena. Baroque, convinto da Alix, compra una fornitura di piume di struzzo per i costumi della rivista.\nIntanto, Sherwood apre una nuova casa di mode a Parigi, la Maison Elegance. Ma Baroque denuncia Lynn per aver copiato i suoi modelli. Sherwood riesce a fare rientrare le accuse, usando di nuovo la minaccia di far sapere a tutti chi sia davvero Alix, che sta per sposarsi con Oscar. Il sarto prender\u00e0 in gestione la casa di mode, mentre Sherwood e Lynn salgono sul piroscafo che li riporter\u00e0 in America.\nProduzione.\nIl film fu prodotto dalla First National Pictures (controlled by Warner Bros. Pictures Inc.). Venne girato nell'ottobre e nel novembre 1933.\nDistribuzione.\nDistribuito dalla Vitaphone Corporation e dalla Warner Bros. Pictures, il film usc\u00ec nelle sale cinematografiche degli Stati Uniti il 14 febbraio 1934."}
{"id": "2772468", "revid": "767487", "url": "https://it.wikipedia.org/wiki?curid=2772468", "title": "Jimmy il gentiluomo", "text": "Jimmy il gentiluomo (\"Jimmy the Gent\") \u00e8 un film del 1934 diretto da Michael Curtiz. La sceneggiatura di Bertram Millhauser \u00e8 basata su \"The Heir Chaser\" di Ray Nazarro e Laird Doyle.\nProduzione.\nIl film fu prodotto dalla Warner Bros. La lavorazione del film inizi\u00f2 alla fine di novembre 1933.\nDistribuzione.\nIl copyright del film, richiesto dalla Warner Bros. Pictures, Inc., fu registrato il 10 aprile 1934 con il numero LP4610."}
{"id": "2772470", "revid": "767487", "url": "https://it.wikipedia.org/wiki?curid=2772470", "title": "Nebbia a San Francisco", "text": "Nebbia a San Francisco (\"Fog Over Frisco\") \u00e8 un film del 1934 diretto da William Dieterle.\nLa sceneggiatura di Robert N. Lee e Eugene Solow \u00e8 basata sul breve racconto \"The Five Fragments\" di George Dyer.\nProduzione.\nIl film fu prodotto dalla First National Pictures.\nDistribuzione.\nDistribuito dalla Warner Bros. (come The Vitaphone Corporation), il film usc\u00ec nelle sale cinematografiche degli Stati Uniti il 2 giugno 1934."}
{"id": "2772471", "revid": "446353", "url": "https://it.wikipedia.org/wiki?curid=2772471", "title": "Wehrmachtsausstellung", "text": "La Wehrmachtsausstellung (in italiano \"mostra sull'esercito tedesco\") fu una mostra incentrata sui crimini di guerra commessi dalla Wehrmacht sul fronte orientale dal 1941 al 1944.\nMostra originale 1995 - 1999.\nL'immagine di una Wehrmacht \"senza macchia\" fu scossa da una mostra prodotta dall\"'Hamburger Institut f\u00fcr Sozialforschung\" (Istituto per la ricerca sociale di Amburgo) intitolata \"Vernichtungskrieg. Verbrechen der Wehrmacht 1941 bis 1944, (\"War of Annihilation. Crimes of the Wehrmacht 1941 to 1944\")\". La controversa e popolare mostra, vista da oltre 1.200.000 visitatori, ha affermato, con il supporto di documenti fissi e fotografie, che la Wehrmacht fu \"coinvolta nella pianificazione e nell'attuazione dell'annientamento degli ebrei, dei prigionieri di guerra e delle popolazioni civili\". Il lavoro fu preparato dagli storici Hannes Heer e Gerd Hankel."}
{"id": "2772472", "revid": "767487", "url": "https://it.wikipedia.org/wiki?curid=2772472", "title": "Housewife", "text": "Housewife \u00e8 un film del 1934 diretto da Alfred E. Green. La sceneggiatura di Manuel Seff e Lillie Hayward si basa su un soggetto di Hayward e Robert Lord.\nTrama.\nI soldi dello stipendio di Bill Reynolds non bastano mai e la moglie Nan deve lavorare duramente per tirare avanti. La donna cerca anche di spronare Bill a farsi valere sul lavoro, ma con scarsi risultati. Quando l'azienda assume Patricia Berkeley, una scrittrice di successo, Nan - che \u00e8 stata compagna di scuola di Patricia - ha un motivo in pi\u00f9 per spingere Bill a cercare di far carriera. Il capo di Bill, per\u00f2, respinge le idee del suo sottoposto e Nan, allora, tira fuori i suoi risparmi e convince il marito ad avviare una propria attivit\u00e0 pubblicitaria che per\u00f2, all'inizio, stenta a decollare. Assunta Patricia, Bill inizia a passare molto tempo con lei e tra i due nasce una storia. Sentendosi in colpa, l'uomo confida all'amante il proprio disagio, ma lei lo accusa di essere solo un piccolo provinciale.\nPur a conoscenza dell'infedelt\u00e0 del marito, Nan decide di tacere. Uno dei pi\u00f9 importanti clienti dell'agenzia, Paul Duprey, che \u00e8 innamorato di lei, si rende conto che le idee migliori sono tutte di Nan e non pu\u00f2 fare a meno di tessere le sue lodi davanti a Bill. Furioso, Reynolds vuole chiedere il divorzio, ma la moglie glielo rifiuta. Sempre pi\u00f9 irritato, Bill sbatte la porta di casa andandosene via. Il piccolo Buddy gli corre dietro ma, in strada, viene investito dalla macchina del padre. L'accaduto fa cambiare idea a Bill, che adesso non vuole pi\u00f9 divorziare. Nan, al contrario, ha deciso di procedere e di andare fino in fondo. Le condizioni del bambino migliorano e la sua guarigione \u00e8 questione solo di tempo. Dopo aver rifiutato la proposta di matrimonio di Paul, Nan si riconcilia con il marito durante l'udienza per il divorzio.\nProduzione.\nIl film, prodotto dalla Warner Bros., venne girato dall'11 aprile al 7 maggio 1934.\nPer il ruolo della protagonista, si pens\u00f2 a Barbara Stanwyck e a Genevieve Tobin.\nMusica.\nLe musiche del film sono d Heinz Roemheld. Il tema musicale \u00e8 stato scritto da M.K. Jerome, mentre la musica di accompagnamento dei titoli e del trailer \u00e8 di Bernhard Kaun. Nessuno dei compositori viene accreditato, mentre nei titoli appare il nome di Leo F. Forbstein come direttore della Vitaphone Orchestra.\nDistribuzione.\nIl copyright del film, richiesto dalla Warner Bros. Pictures, Inc., fu registrato il 21 luglio 1934 con il numero LP4845."}
{"id": "2772475", "revid": "767487", "url": "https://it.wikipedia.org/wiki?curid=2772475", "title": "The Girl from 10th Avenue", "text": "The Girl from 10th Avenue \u00e8 un film del 1935 diretto da Alfred E. Green. Prodotto dalla First National Pictures e dalla Warner Bros. Pictures, aveva come interpreti Bette Davis, Ian Hunter, Colin Clive, Alison Skipworth, John Eldredge, Phillip Reed, Katharine Alexander, Helen Jerome Eddy.\nLa sceneggiatura di Charles Kenyon \u00e8 basata sul lavoro teatrale del 1914 \"Outcast\" di Hubert Henry Davies, un testo che era stato rappresentato - dal novembre 1914 al marzo 1915 - al Lyceum Theatre di New York e che era gi\u00e0 stato portato sullo schermo in due film precedenti, nel 1922 in \"Crepuscolo d'amore\" (\"Outcast\") di Chester Withey e nel 1928 in \"Outcast\" di William A. Seiter.\nProduzione.\nIl film fu prodotto dalla First National Pictures e dalla Warner Bros. Pictures.\nDistribuzione.\nDistribuito dalla Warner Bros. Pictures, First National Pictures e dalla Vitaphone Corporation, il film usc\u00ec nelle sale cinematografiche statunitensi il 1\u00ba giugno 1935."}
{"id": "2772476", "revid": "767487", "url": "https://it.wikipedia.org/wiki?curid=2772476", "title": "Miss prima pagina", "text": "Miss prima pagina (\"Front Page Woman\") \u00e8 un film del 1935 diretto da Michael Curtiz. La sceneggiatura di Roy Chanslor, Laird Doyle e Lillie Hayward \u00e8 basata sulla novella \"Women Are Bum Newspapermen\" di Richard Macauley.\nTrama.\nRivali sul lavoro, Curt Devlin e Ellen Garfield sono innamorati. Ma la ragazza rifiuta di sposare il collega, un giornalista come lei, finch\u00e9 il suo lavoro non sar\u00e0 apprezzato e riconosciuto come quello di un qualsiasi reporter maschio. Quando Curt la sconsiglia di assistere ad un'esecuzione capitale, Ellen si intestardisce a voler essere presente per poi svenire. Il fidanzato, che sta dettando il proprio articolo, supplisce anche a quello di Ellen, svenuta, dettandolo anche al giornale di lei. Ma, poi, entrambi si trovano nei guai quando le diverse testate scoprono che le due storie sono uguali.\nSul luogo di un incendio, Ellen sente una conversazione tra due uomini che la insospettisce. Seguendo la pista, si trover\u00e0 sulle tracce di Marvin Q. Stone, che muore in ospedale dov'era stato ricoverato dopo essere stato ferito da una coltellata. L'uomo muore, ma Ellen ha il suo scoop. Curt, intanto, scopre che Stone era innamorato di Inez Cardoza e che la donna era corteggiata anche da un giocatore di polo, tale Maitland Coulter. Ellen rintraccia Inez, cercando di farsi raccontare la sua versione dei fatti, ma la donna insiste nel dire che Coulter \u00e8 innocente.\nAl processo per l'omicidio di Stone, il procuratore distrettuale propugna l'ipotesi che, sebbene la vittima sia stata accoltellata, Inez Cardoza, quando lo ha incontrato, aveva con s\u00e9 una pistola e ci\u00f2 dimostra che era intenzionata ad ucciderlo. Mentre la giuria sta raggiungendo il suo verdetto, Curt imbroglia Ellen, facendole credere che il verdetto sia di non colpevolezza. La notizia inventata da Curt, che Ellen riferisce subito al giornale, provoca il licenziamento della ragazza. Ma, in un bar, Ellen incontra Inez che le confessa di essere stata proprio lei a uccidere Stone. Ellen ha il suo scoop: quando Curt ammette che lei \u00e8 una brava giornalista, accetta finalmente di sposarlo.\nProduzione.\nIl film fu prodotto dalla Warner Bros. (A Warner Bros. Picture).\nDistribuzione.\nDistribuito dalla Warner Bros. e dalla Vitaphone Corporation, il film usc\u00ec nelle sale statunitensi il 20 luglio dopo essere stato presentato in prima a New York l'11 luglio 1935.\nNel 2013, il film \u00e8 stato distribuito in DVD dalla Warner Home Video."}
{"id": "2772479", "revid": "767487", "url": "https://it.wikipedia.org/wiki?curid=2772479", "title": "Satan Met a Lady", "text": "Satan Met a Lady \u00e8 un film del 1936 diretto da William Dieterle. La sceneggiatura di Brown Holmes \u00e8 l'adattamento del romanzo \"Il falcone maltese\" di Dashiell Hammett, gi\u00e0 portato sullo schermo nel 1931 con \"The Maltese Falcon\".\nTrama.\nL'investigatore privato Ted Shane torna a lavorare con il suo vecchio socio, Milton Ames ma quest'ultimo non sprizza felicit\u00e0 nel ritrovarsi in ufficio Ted visto che sua moglie Astrid \u00e8 stata un'antica fiamma dell'amico. Pur tuttavia, Ted viene accettato anche perch\u00e9 riesce a procurare all'agenzia dei nuovi clienti. Uno di questi \u00e8 l'intrigante Valerie Purvis, venuta a chiedere che le ritrovino il tipo che l'ha piantata. Ames si mette a seguirla, assistendo all'incontro della donna con un uomo. Convinto che questi lo porter\u00e0 all'amante di Valerie, Ames lo pedina.\nIl giorno seguente, vengono ritrovati i corpi senza vita di Ames e dell'altro uomo, tale Farrow. I sospetti della polizia si appuntano su Shane che ritrova Valerie, mettendola alle strette per farle confessare la sua vera storia. Lei reagisce puntandogli addosso una pistola.\nRitornato a casa, Shane trova il suo appartamento e l'ufficio sottosopra. In un armadio, trova chiusa la segretaria, Miss Murgatroyd. Quello sfacelo \u00e8 stato provocato da Anthony Travers, un inglese sulle tracce di un misterioso oggetto, il \"corno di Orlando\", che si racconta sia pieno di gioielli preziosi. Shane comincia a sospettare che Valerie sia anche lei alla ricerca del corno, ma lei nega recisamente. L'investigatore viene prelevato da un uomo armato che lo porta al cospetto di Madame Barabbas, una famigerata criminale, che lo incarica di trovarle il prezioso oggetto.\nUna soffiata mette l'investigatore sulle tracce del corno che dovrebbe trovarsi su una nave ormeggiata in porto. Ma quando Shane arriva al molo, la nave \u00e8 ormai in fiamme con Madame Barabbas, Valerie e Travers che assistono all'incendio. Nella confusione del momento, Shane riesce a mettere le mani su un pacchetto che contiene il tanto ricercato corno. Ma quando lo apre, invece di gioielli, ne esce solo sabbia.\nLa polizia arresta tutti i criminali, mentre Shane scappa in treno con Valerie. L\u00ec, i due hanno un faccia a faccia dove lui l'accusa dell'omicidio del suo socio e di quello di Farrow, compiuto per potersi impadronire del corno. Poi, alla fermata del treno, la consegna alla polizia e se ne va insieme a Miss Murgatroyd, la fedele segretaria che lo stava aspettando.\nProduzione.\nIl film fu prodotto dalla Warner Bros. Pictures Inc. con il titolo di lavorazione \"The Man in the Black Hat\".\nDistribuzione.\nDistribuito dalla Warner Bros. e da The Vitaphone Corp., il film usc\u00ec nelle sale cinematografiche degli Stati Uniti il 22 luglio 1936.\n\u00c8 stato distribuito in VHS dalla MGM/UA Home Video e, nel 2006, in DVD dalla Warner Home Video."}
{"id": "2772480", "revid": "767487", "url": "https://it.wikipedia.org/wiki?curid=2772480", "title": "L'uomo di bronzo", "text": "L'uomo di bronzo (\"Kid Galahad\") \u00e8 un film del 1937 diretto da Michael Curtiz.\nTrama.\nWard Guidenberry \u00e8 un giovane buono e ingenuo. Lavora come fattorino e sta risparmiando per comprare una fattoria. Tuttavia, durante la sua prima notte di lavoro, cercando di proteggere \"Piuma\" Phillips, rimane involontariamente coinvolto in una rissa. Ben presto egli entra nel pericoloso mondo della boxe e diventa Kid Galahad.\nNick Donati gli fa d'agente e, anche se inizialmente lo sottovaluta, si accorge ben presto che Galahad ha del potenziale. Egli tenta di sfruttarlo per contrastare Turkey Morgan, un gangster che controlla il settore truccando gli incontri di pugilato.\nLe complicazioni emergono presto quando Piuma, la fidanzata di Nick, e Marie Donati, la sorella dell'agente, si innamorano entrambe di Galahad. Infuriato, Nick si rivolge a Morgan per truccare l'incontro, ma poi cambia idea e il suo Kid Galahad vince. Nella conseguente sparatoria finale, Nick viene ferito e Piuma rimane sola perch\u00e9, oltretutto, Galahd le preferisce Marie.\nDistribuzione.\nData di uscita.\nLe date di uscita internazionali sono state:\nEdizione italiana.\nPoich\u00e9 il doppiaggio italiano d'epoca \u00e8 andato perduto, il film fu ridoppiato dalla Sinc Cinematografica per la trasmissione su Raidue il 16 febbraio 1986 nel ciclo \"Bette Davis: L'orgoglio di essere diva\". Non essendo disponibile nemmeno la colonna internazionale, vennero quasi interamente rifatti gli effetti sonori e le musiche, fatta eccezione per quelle dei titoli di testa e di coda e per la canzone \"The Moon Is in Tears Tonight\". I personaggi italoamericani furono caratterizzati con un accento napoletano."}
{"id": "2772482", "revid": "899609", "url": "https://it.wikipedia.org/wiki?curid=2772482", "title": "Kurhessen", "text": ""}
{"id": "2772485", "revid": "247933", "url": "https://it.wikipedia.org/wiki?curid=2772485", "title": "Fiume Ozama", "text": ""}
{"id": "2772486", "revid": "767487", "url": "https://it.wikipedia.org/wiki?curid=2772486", "title": "Avventura a mezzanotte", "text": "Avventura a mezzanotte (\"It's Love I'm After\") \u00e8 un film del 1937 diretto da Archie L. Mayo.\nLa sceneggiatura di Casey Robinson \u00e8 basata sul racconto \"Gentlemen After Midnight\" di Maurice Hanline. Il film segn\u00f2 la terza apparizione della coppia Leslie Howard - Bette Davis, dopo \"Schiavo d'amore\" del 1934 e \"La foresta pietrificata\" del 1936.\nRealizzazione.\nL'idea del film nacque dall'insistenza con la quale Leslie Howard pretendeva dalla Warner Bros. di passare a ruoli pi\u00f9 leggeri, dopo \"La foresta pietrificata\" e \"Giulietta e Romeo\".\nLeslie Howard originariamente aveva indicato come protagonista femminile Gertrude Lawrence, famosa attrice teatrale che per\u00f2 aveva scarsa esperienza cinematografica. La scelta fu in seguito accantonata, e la produzione inizi\u00f2 senza una protagonista. In seguito, il produttore Hal B. Wallis decise che la parte poteva essere un buon cambiamento per Bette Davis, dopo i suoi ruoli melodrammatici. Davis inizialmente rifiut\u00f2 il ruolo di Joyce Arden ritenendolo meno importante di quello di Marcia West e risentita di non figurare con la stessa evidenza di Leslie Howard, col quale aveva avuto un rapporto difficile negli altri due film che li avevano avuti come protagonisti.\nAccoglienza.\nI critici lodarono il passaggio alla commedia di Leslie Howard e Bette Davis, e il film ottenne ottime recensioni. Il film ottenne un enorme successo al botteghino, incassando oltre un milione di dollari nella sua prima release\nTrama.\nBasil Underwood \u00e8 un famoso attore teatrale che recita in coppia con Joyce Arden, l'eterna fidanzata che sopporta i suoi innumerevoli tradimenti. La sera dell'ultimo dell'anno, dopo una rappresentazione di Romeo e Giulietta durante la quale Basil e Joyce hanno cercato di rubarsi vicendevolmente la scena, un'ammiratrice di Basil, la giovane Marcia West, si introduce nel camerino del suo idolo e gli dichiara il suo amore senza rivelargli il suo nome. Joyce scorge la ragazza che si allontana e fra i due fidanzati scoppia l'ennesima scenata di gelosia.\nPi\u00f9 tardi, tornato in albergo, Basil sfoga il suo disappunto col suo cameriere personale, Digges, e decide di diventare un uomo migliore. Joyce dapprima accoglie questa promessa con diffidenza, quindi si lascia convincere quando Basil le chiede - ancora una volta - di sposarlo. Mentre i due fidanzati progettano il matrimonio, arriva il giovane Henry Grant che chiede a Basil di aiutarlo. La sua fidanzata, infatti, \u00e8 un'ammiratrice di Basil e non vuole pi\u00f9 saperne di lui. Basil accetta di andare a trovare la ragazza e di fare di tutto per disgustarla.\nAccompagnato da Digges, Basil arriva in casa West in piena notte e sveglia tutti con una scena rumorosissima. Quando il padrone di casa si presenta inferocito, Basil scopre che la giovane Marcia West \u00e8 la ragazza che \u00e8 andata a trovarlo in camerino. Marcia \u00e8 entusiasta della visita e invita Basil a fermarsi come ospite.\nL'indomani Basil e Digges continuano la loro finzione, comportandosi il peggio possibile, ma nulla riesce a diminuire l'adorazione di Marcia per Basil, il quale comincia a cedere al fascino della ragazza. Digges telefona allora a Joyce, che prontamente arriva sulla scena presentandosi come la moglie di Basil. Nuovi equivoci si susseguono, finch\u00e9 Basil decide di lasciare il campo e di tornare al suo albergo. Marcia e il suo fidanzato lo seguono, e finalmente la ragazza capisce che Henry \u00e8 l'uomo giusto per lei. Basil e Joyce si riappacificano, per il momento."}
{"id": "2772490", "revid": "1132780", "url": "https://it.wikipedia.org/wiki?curid=2772490", "title": "Atrocit\u00e0 dei nazisti contro i prigionieri di guerra sovietici", "text": "Con la locuzione atrocit\u00e0 dei nazisti contro i prigionieri di guerra sovietici ci si riferisce agli omicidi politici ed allo sterminio per negligenza nella custodia deliberatamente condotti verso i soldati dell'Unione Sovietica dalla Germania nazista. Ne consegu\u00ec la morte di un numero, variabile secondo le stime, dai 3,3 ai 3,5 milioni di prigionieri di guerra, circa il 60% di tutti i sovietici catturati dai tedeschi nel corso della seconda guerra mondiale.\nSommario.\nDurante l'Operazione Barbarossa, l'Asse invase l'Unione Sovietica (URSS) e, durante la guerra tedesco-sovietica, caddero prigionieri milioni di soldati dell'Armata Rossa. Alcuni di loro furono arbitrariamente giustiziati nei campi da parte delle forze tedesche, altri morirono a causa delle condizioni disumane cui erano sottoposti nei campi di prigionia tedeschi durante la spietata marcia della morte dalla linea del fronte o furono spediti nei campi di concentramento nazisti per lo sterminio.\nSecondo le stime dell'United States Holocaust Memorial Museum (USHMM), circa 3,3 milioni di prigionieri di guerra sovietici morirono in custodia nazista, su un totale di 5,7 milioni catturati. Questa cifra rappresenta circa il 57% di morti sul totale, avvicinandosi cos\u00ec al rateo di morte degli ebrei in custodia nazista (pari a oltre il 60%) e spicca a confronto con la morte in prigionia di soli 8.300 britannici e statunitensi su un totale di circa 231.000, con un rateo di morte del 3,6%. Solamente il 5% dei prigionieri sovietici che morirono erano di etnia ebraica. Tra coloro che morirono ci fu il figlio di Stalin: Jakov D\u017euga\u0161vili."}
{"id": "2772495", "revid": "767487", "url": "https://it.wikipedia.org/wiki?curid=2772495", "title": "Le 5 schiave", "text": "Le 5 schiave (\"Marked Woman\") \u00e8 un film del 1937 diretto da Lloyd Bacon. Prodotto dalla Warner Bros., fu distribuito negli Stati Uniti il 10 aprile 1937.\nTrama.\nMary Dwight Stauber, una entreneuse che lavora con quattro amiche in un locale del gangster Johnny Vanning, conosce una sera un giovane il quale le confida, sul taxi che li sta riaccompagnando a casa, di non avere i soldi per rimborsare il debito di gioco che ha accumulato durante la notte. Quando la polizia ne rinviene il cadavere, la ragazza \u00e8 incriminata per l'omicidio dal procuratore David Graham, che da tempo cerca inutilmente di incastrare Vanning, e che spera che il timore di finire in galera spinga la ragazza a collaborare. Al contrario, seguendo le indicazioni dell'abile avvocato che il boss ha ingaggiato, Mary inscena un doppio gioco riuscendo a screditare l'accusa agli occhi del tribunale.\nSeppur scagionata da ogni accusa, a causa dello scandalo Mary perde la fiducia della giovane sorella Betty, alla quale pagava gli studi e a cui augurava un futuro diverso dal suo. Sar\u00e0 la tragica morte di Betty, che ingenuamente cercava di seguire le orme della sorella maggiore, a farle prendere consapevolezza dei propri errori e a convincerla infine a schierarsi a fianco del procuratore contro Vanning.\nPicchiata dagli scagnozzi di Vanning e sfigurata da un'orrenda cicatrice, la sua volont\u00e0 si rafforzer\u00e0 a tal punto da convincere anche le amiche a testimoniare.\nDistribuzione.\nData di uscita.\nLe date di uscita internazionali sono state:\nEdizione italiana.\nIl doppiaggio italiano fu realizzato dalla C.D.C.\nEdizioni home video.\nIl film fu distribuito in DVD-Video in America del Nord dalla Warner Home Video il 30 maggio 2006. Il DVD include come extra la featurette \"Marked Woman: Ripped from the Headlines\", i corti \"Il destatuizzatore\" e \"Una serata al cinema\" e il trailer originale.\nIl 24 gennaio 2014 il film fu distribuito in DVD in Italia dalla Terminal Video Italia su licenza Golem Video. La traccia audio in italiano presenta alcune battute in inglese a causa del deterioramento del materiale; esse sono dotate di sottotitoli, che sono tuttavia assenti per il resto del film. Il 6 maggio 2021 ne \u00e8 stata distribuita una nuova edizione rimasterizzata ad opera della A&amp;R Productions, che presenta audio e sottotitoli analoghi alla precedente ma include come extra una galleria fotografica, locandine e il trailer."}
{"id": "2772499", "revid": "767487", "url": "https://it.wikipedia.org/wiki?curid=2772499", "title": "Vivo per il mio amore", "text": "Vivo per il mio amore (\"That Certain Woman\") \u00e8 un film del 1937 scritto e diretto da Edmund Goulding.\u00c8 il remake di un film diretto sempre da Goulding nel 1929, \"L'intrusa (The Trespasser)\", il primo film sonoro di Gloria Swanson.\nTrama.\nLa giovane vedova di un gangster ucciso nella nota Strage di San Valentino si innamora di un bravo ragazzo e lo sposa, ma il padre ne annulla il matrimonio.\nProduzione.\nIl film fu prodotto dalla First National Pictures e dalla Warner Bros. Pictures Inc. Le riprese iniziarono nei primi giorni dell'aprile 1937.\nDistribuzione.\nIl copyright del film, richiesto dalla Warner Bros. Pictures, Inc., fu registrato il 26 luglio 1937 con il numero LP7398.\nDistribuito dalla Warner Bros. Pictures, il film usc\u00ec nelle sale degli Stati Uniti il 18 settembre 1937, dopo essere stato presentato in prima a New York il 15 settembre con il titolo originale \"That Certain Woman\". In Danimarca, dove prese il titolo \"Hendes fortid\", fu distribuito il 25 novembre 1939. Il 16 ottobre 1941, usc\u00ec in Portogallo come \"Cinzas do Passado\"; il 5 settembre 1945, in Francia come \"Une certaine femme\"."}
{"id": "2772500", "revid": "767487", "url": "https://it.wikipedia.org/wiki?curid=2772500", "title": "Sposa contro assegno", "text": "Sposa contro assegno (\"The Bride Came C.O.D.\") \u00e8 un film del 1941 diretto da William Keighley. La sceneggiatura di Julius J. Epstein e Philip G. Epstein \u00e8 basata su un racconto di Kenneth Earl e M.M. Musselman.\nTrama.\nJoan Winfield, una ricchissima ereditiera, fugge con il direttore d'orchestra Allen Brice spinta da Tommy Keenan e dalla sua emittente radiofonica specializzata in pettegolezzi. Keenan affitta l'aereo per la fuga da Steve Collins, un pilota che, volendo mettersi in proprio, cerca i fondi per crearsi una propria flotta aerea. Steve, in realt\u00e0 un donnaiolo, per non avere problemi con le donne, finge con tutte di essere sposato e padre di due figli. Quando Lucius, il padre di Joan, viene a sapere della fuga, telefona al campo di volo per fermare la partenza dell'aereo. Steve, allora, si offre di consegnargli la ragazza in cambio di denaro: per ogni libbra di peso di Joan, vuole dieci dollari, cos\u00ec da raggiungere la cifra che gli serve per iniziare la sua attivit\u00e0.\nCon uno stratagemma, Steve si libera di Allen e di Keenan. Rimasto solo con Joan, le spiega che lei \u00e8 vittima di un rapimento. La ragazza, allora, prima cerca di comprarlo offrendogli una somma doppia di quella pattuita se lui la porter\u00e0 a Los Angeles. Poi, visto che Steve non si lascia corrompere, cerca di gettarsi con il paracadute. Nella confusione che ne segue, l'aereo resta danneggiato e Steve \u00e8 costretto ad atterrare nel deserto. I due si dirigono verso Bonanza, una citt\u00e0 fantasma abitata da un solo abitante, il vecchio Pop. Dopo una serie di disavventure che portano Steve a cercare in tutti i modi di non far scappare Joan fino a lasciarla chiusa in una vecchia miniera abbandonata, all'arrivo di Allen e Keenan, giunti a Bonanza con un codazzo di reporter, Steve - che, nel frattempo, si \u00e8 innamorato di Joan - sembra venire a patti con gli altri e si dimostra d'accordo a risolvere la situazione con un matrimonio tra la fuggitiva e il fidanzato musicista, matrimonio che dovrebbe essere celebrato da un giudice che Keenan si \u00e8 portato dietro dal Nevada. Ed \u00e8 proprio per questo che Steve si dimostra cos\u00ec accomodante: lui sa, infatti, che Bonanza non si trova in Nevada, come credono tutti, bens\u00ec in California, dove il giudice non ha giurisdizione, rendendo nulle, di conseguenza, le nozze che avr\u00e0 celebrato.\nI due novelli sposi partono in volo per Los Angeles ma, quando Joan si rende conto che la cerimonia non ha valore legale, si butta con il paracadute gi\u00f9 dall'aereo, cadendo sopra un cactus nel deserto. I suoi strilli fanno arrivare in suo soccorso suo padre Lucius e Steve di cui la ragazza si \u00e8 ormai innamorata. Dopo il matrimonio, questa volta valido, Joan e Steve passeranno la luna di miele a Bonanza insieme a Lucius e a Pop.\nProduzione.\nIl film fu prodotto dalla Warner Bros.\nDistribuzione.\nDistribuito dalla Warner Bros., il film usc\u00ec nelle sale cinematografiche degli Stati Uniti il 12 luglio 1941."}
{"id": "2772501", "revid": "282877", "url": "https://it.wikipedia.org/wiki?curid=2772501", "title": "Utraquisti", "text": ""}
{"id": "2772502", "revid": "767487", "url": "https://it.wikipedia.org/wiki?curid=2772502", "title": "Ho baciato una stella", "text": "Ho baciato una stella (\"Hollywood Canteen\") \u00e8 un film del 1944 scritto e diretto da Delmer Daves.\nTrama.\nLa Hollywood Canteen era un club realmente esistente a Hollywood durante la Seconda guerra mondiale, fondato per iniziativa di Bette Davis e John Garfield, e gratuitamente frequentato dai soldati in licenza dal fronte. In esso si potevano incontrare numerose \"stelle\" del cinema, ascoltare musica e assistere a spettacoli di variet\u00e0.\nL'esile trama del film, una giornata trascorsa nel locale da due militari in licenza, \u00e8 un pretesto per mostrare molti volti noti del cinema e rappresentare spettacoli comici e musicali.\nProduzione.\nLe riprese del film durarono dal 5 giugno al 31 agosto 1944.\nDistribuzione.\nIl copyright del film, richiesto dalla Warner Bros. Pictures, Inc., fu registrato il 6 gennaio 1945 con il numero LP13034."}
{"id": "2772503", "revid": "29525569", "url": "https://it.wikipedia.org/wiki?curid=2772503", "title": "Cartenna", "text": ""}
{"id": "2772504", "revid": "767487", "url": "https://it.wikipedia.org/wiki?curid=2772504", "title": "Il prezzo dell'inganno", "text": "Il prezzo dell'inganno (\"Deception\") \u00e8 un film del 1946 diretto da Irving Rapper.\nLa sceneggiatura di John Collier e Joseph Than si basa sul lavoro teatrale \"Monsieur Lamberthier\" di Louis Verneuil andato in scena per la prima volta a Parigi nel 1927.\nTrama.\nUn violoncellista di talento ha sposato l'amante di un famoso compositore e ottiene da questi la possibilit\u00e0 di suonare il suo nuovo concerto, senza sospettare per\u00f2 che il musicista intende prendersi una rivincita su di lui mettendo a dura prova la sua gelosia di marito novello.\nProduzione.\nIl film fu prodotto dalla Warner Bros. (come Warner Bros.-First National Pictures Inc.).\nDistribuzione.\nDistribuito dalla Warner Bros., il film usc\u00ec nelle sale cinematografiche USA il 18 ottobre 1946. Nel 1947, venne distribuito in Svezia (8 aprile) e Finlandia (21 novembre); nel 1948, in Portogallo (12 gennaio), Francia (18 marzo), Australia (17 giugno); nel 1950, in Giappone (12 febbraio) e Danimarca (27 febbraio). In tv fu trasmesso per la prima volta nella Germania Occidentale il 9 ottobre 1989."}
{"id": "2772507", "revid": "767487", "url": "https://it.wikipedia.org/wiki?curid=2772507", "title": "L'uomo proibito", "text": "L'uomo proibito (\"Winter Meeting\") \u00e8 un film del 1948 diretto da Bretaigne Windust. La sceneggiatura di Catherine Turney \u00e8 basata sul romanzo omonimo di Grace Zaring Stone, scritto con lo pseudonimo di Ethel Vance.\nTrama.\nLa disincantata poetessa Susan Grieve, accompagnata dal suo amico Stacy Grant, incontra l'amareggiato eroe navale della Seconda Guerra Mondiale, tenente Slick Novak, in un ristorante di Manhattan dove una cena si terr\u00e0 in suo onore. Egli \u00e8 pi\u00f9 interessato a Susan che dell'appena conosciuta e giovane Peggy Markham e si offre di accompagnarla a casa alla fine della serata. I due bevono un caff\u00e8 insieme, nell'appartamento di Susan e hanno modo di conoscersi meglio. Dopo una certa resistenza ella cede al suo fascino quando tenta di baciarla.\nIl giorno dopo, Slick ritorna da Susan e lei lo invita spontaneamente a trascorrere il resto della sua licenza con lei alla sua casa di campagna. Durante questa gita i due hanno modo di confidarsi i rispettivi segreti: Susan raccontandogli di suo padre che precipit\u00f2 nella follia e infine si suicid\u00f2 per essere stato abbandonato dalla moglie e Slick della madre-assente e del suo desiderio, a lungo coltivato, di diventare prete, nonch\u00e9 del senso di colpa che lo opprime per essere sopravvissuto alla guerra e aver ricevuto tanta ammirazione, mentre altri sono morti in battaglia.\nSlick ritorna in citt\u00e0 da solo e Susan poi lo incontra casualmente in compagnia di Peggy nel ristorante in cui si erano conosciuti. Il giorno seguente fa visita a Susan nel suo appartamento e suggerisce di provare a fare funzionare il loro rapporto appena sbocciato, ma lei lo esorta a riconsiderare il sacerdozio e ognuno va per la propria strada. Susan, dopo aver appreso che la madre \u00e8 ricoverata in un ospedale cittadino, la chiama nella speranza di riconciliarsi, avendola evitata per tanti anni considerandola la causa della disgrazia paterna.\nProduzione.\nIl film fu prodotto dalla Warner Bros.-First National Pictures Inc. (Warner Bros.)\nDistribuzione.\nDistribuito dalla WB, il film usc\u00ec nelle sale cinematografiche USA il 7 aprile 1948. Il 20 dicembre dello stesso anno, venne distribuito anche nel Regno Unito. In Portogallo, come \"Encontro no Inverno\", usc\u00ec il 25 agosto 1949 e in Finlandia, come \"Outo kohtaus\", il 21 settembre 1951."}
{"id": "2772510", "revid": "98077", "url": "https://it.wikipedia.org/wiki?curid=2772510", "title": "Iure utroque", "text": ""}
{"id": "2772511", "revid": "767487", "url": "https://it.wikipedia.org/wiki?curid=2772511", "title": "Vorrei sposare", "text": "Vorrei sposare (\"June Bride\") \u00e8 un film del 1948 diretto da Bretaigne Windust. La sceneggiatura di Ranald MacDougall \u00e8 basata su \"Feature for June\" di Eileen Tighe e Graeme Lorimer.\nProduzione.\nIl film, prodotto dalla Warner Bros.-First National Pictures Inc. con il titolo di lavorazione \"Feature for June\", venne girato in interni nei Warner Brothers Burbank Studios, al 4000 di Warner Boulevard, a Burbank.\nBette Davis lavor\u00f2 per la prima volta con Edith Head che vest\u00ec la star con una serie di costumi di grande eleganza.\nDistribuzione.\nDistribuito dalla Warner Bros., il film usc\u00ec nelle sale cinematografiche USA il 29 ottobre 1948. Nel 1949, venne distribuito in Svezia (19 aprile, come \"Junibruden\"), Regno Unito (20 giugno), Finlandia (19 agosto, come \"Kes\u00e4kuumorsian\"), Francia (19 ottobre, come \"La Mari\u00e9e du dimanche\"), Danimarca (7 novembre, come \"Junibruden\"), Giappone (22 dicembre). Nel 1950, usc\u00ec in Australia (21 aprile) e in Portogallo (4 settembre, come \"Noiva da Primavera\"). Nel 1990, fu trasmesso per la prima volta in televisione in Germania Ovest il 16 agosto come \"Die Braut des Monats\"."}
{"id": "2772513", "revid": "767487", "url": "https://it.wikipedia.org/wiki?curid=2772513", "title": "L'ambiziosa", "text": "L'ambiziosa (\"Payment on Demand\") \u00e8 un film del 1951 diretto da Curtis Bernhardt e interpretato da Bette Davis e Barry Sullivan.\nTrama.\nJoyce \u00e8 una donna senza scrupoli e molto determinata a far avanzare la carriera del marito, l'avvocato David Ramsey. Usando anche mezzi poco ortodossi riesce nel suo scopo e la famiglia raggiunge potere e ricchezza, fino a quando David si rende conto della vera natura della moglie e chiede il divorzio. Joyce cerca allora di ricattarlo per impadronirsi di tutta l'eredit\u00e0, ma prima che la sentenza di divorzio venga pronunciata, David pensa che sia possibile ricominciare e la coppia sembra ritrovare un'accettabile armonia.\nProduzione.\nIl film, il cui titolo di lavorazione era \"The Story of a Divorce\", segn\u00f2 la prima apparizione da \"freelance\" di Bette Davis dopo 18 anni di contratto con la Warner Bros. Sebbene realizzato nel 1949, fu distribuito solo nel 1951 dopo il successo di \"Eva contro Eva\", che frutt\u00f2 all'attrice una candidatura agli Oscar.\nNel film compare anche la figlia della Davis, Barbara Davis Sherry che all'epoca aveva tre anni, proprio nel ruolo della figlia della protagonista. Comparir\u00e0 per la seconda e ultima volta sul grande schermo 11 anni dopo in \"Che fine ha fatto Baby Jane?\" (\u00e8 la ragazzina curiosa, vicina di casa delle sorelle Hudson).\nPer la parte del co-protagonista, la produzione pens\u00f2 inizialmente a Robert Young e successivamente a Wendell Corey. Alla fine la scelta ricadde su Barry Sullivan, all'epoca sotto contratto con la MGM. Il film segn\u00f2 il ritorno dell'attrice Frances Dee dopo tre anni di assenza dal grande schermo (da \"Le quattro facce del West\") e fu l'ultimo interpretato da Jane Cowl, che mor\u00ec il 22 giugno 1950.\nSecondo quanto riportato all'epoca dal \"Time\", i produttori Bruce Manning e Jack H. Skirball erano indecisi se concludere la storia con una scena di riconciliazione e prima dell'uscita del film \"testarono\" diversi finali davanti ad un campione di spettatori.\nDistribuzione.\nIl film fu distribuito negli Stati Uniti dalla RKO Radio Pictures a partire dal 3 febbraio 1951.\nNel 1982 \u00e8 stato proiettato alla 32\u00aa edizione del Festival di Berlino, in una retrospettiva dedicata al regista Curtis Bernhardt.\nCritica.\nLa rivista \"Variety\" scrisse che il film \u00abtenta di evitare le insidie della \"soap opera\", in cui le crisi emotive e materiali si sviluppano in rapida successione... Bette Davis \u00e8 in ottima forma. La sua interpretazione della moglie eccessivamente ambiziosa, la cui spregiudicatezza conduce al collasso coniugale, ha una grande credibilit\u00e0\u00bb.\nIl critico Bosley Crowther del \"New York Times\" apprezz\u00f2 la prova di Bette Davis (\u00abrecita in modo molto abile, ottenendo un'apparenza superficiale di femminilit\u00e0 che potrebbe quasi essere reale\u00bb), aggiungendo per\u00f2 che \u00absfortunatamente la sceneggiatura di Bruce Manning e Curtis Bernhardt include tutto tranne una semplice e convincente dimostrazione dei motivi per cui un matrimonio non \u00e8 riuscito\u00bb.\nAdattamenti.\nIl 3 settembre 1951, Bette Davis e Barry Sullivan ripresero i rispettivi ruoli in un adattamento radiofonico per \"Lux Radio Theatre\", serie antologica trasmessa dalla CBS."}
{"id": "2772514", "revid": "98077", "url": "https://it.wikipedia.org/wiki?curid=2772514", "title": "John Wycliff", "text": ""}
{"id": "2772515", "revid": "767487", "url": "https://it.wikipedia.org/wiki?curid=2772515", "title": "Telefonata a tre mogli", "text": "Telefonata a tre mogli (\"Phone Call from a Stranger\") \u00e8 un film del 1952 diretto da Jean Negulesco basato su un racconto di I. A. R. Wylie.\nTrama.\nUn avvocato in crisi matrimoniale scampa fortunosamente a un incidente aereo e decide di visitare le famiglie di tre persone che non hanno avuto la sua stessa fortuna. Ognuno di loro, come lui, aveva vissuto o stava vivendo un momento di grande dolore: il primo aveva ucciso qualche anno addietro tre persone guidando ubriaco, il secondo assisteva la moglie invalida dopo che lei lo aveva tradito, e la terza aveva lasciato il marito per dedicarsi allo spettacolo. Tutti e tre, al contrario dell'avvocato, avevano per\u00f2 trovato il modo di rimediare agli errori: il primo aveva deciso di costituirsi una volta atterrato, l'altro uomo aveva trovato il coraggio di perdonare la moglie, mentre l'attrice stava tornando dal marito perch\u00e9 aveva compreso quanto lo amasse. In qualit\u00e0 di unico sopravvissuto l'avvocato si sente in dovere di visitare i familiari delle vittime per dire loro quanto valessero i loro cari perduti. Sar\u00e0 la moglie di uno di loro a dare a lui la forza di riprovare a rimettere in sesto il suo matrimonio.\nNota.\nIl film \u00e8 conosciuto anche col titolo Telefonata da uno sconosciuto, mentre il titolo con cui viene pi\u00f9 comunemente riportato fu una trovata del distributore italiano per spacciarlo come una specie di seguito di \"Lettera a tre mogli\" (\"A Letter to Three Wives\"), film del 1949 di Joseph L. Mankiewicz con cui nulla ha a che fare."}
{"id": "2772517", "revid": "767487", "url": "https://it.wikipedia.org/wiki?curid=2772517", "title": "La fossa dei peccati", "text": "La fossa dei peccati \u00e8 un film del 1951 diretto da Irving Rapper. La sceneggiatura di Val Guest \u00e8 basata sul racconto \"Deadlock\" di Leslie Sands, adattamento della novella del 1868 di \u00c9mile Zola, \"Th\u00e9r\u00e8se Raquin\".\nTrama.\nQuando la scrittrice di gialli Janet Frobisher Porter, una sera, fa ritorno alla sua villa di campagna, vi ritrova uno sconosciuto, George Bates, che le racconta di aver partecipato, insieme a suo marito, ad una rapina ad una banca, e di avere l\u00ec un appuntamento con lui, che avrebbe dovuto arrivare col treno del mattino. Janet dapprima nega di aver visto il marito, con il quale \u00e8 separata, negli ultimi mesi, poi confessa a George di averlo ucciso quella stessa mattina al suo arrivo, per non sottostare ai suoi ricatti e per ottenere infine il divorzio, somministrandogli un veleno che faceva parte di una prescrizione che il dottor Henderson, un veterinario vicino di casa, aveva preparato per il cavallo di Janet. Il cadavere si trova ancora in una delle stanze della villa, e George aiuta la donna a gettarlo, opportunamente zavorrato, nel vicino lago.\nLa sera stessa si presenta anzitempo alla villa Chris Dale, la segretaria di Janet, accompagnata dal fidanzato Larry Stevens, che peraltro ha una relazione con la scrittrice. George si fa passare per il marito di Janet, che nessuno conosceva, ritenendo in tal modo di mettersi al sicuro rispetto ad eventuali investigazioni della polizia, perch\u00e9 Janet, anche per nascondere l'omicidio da lei commesso, non avrebbe potuto che testimoniare a favore di George. Janet tenta a pi\u00f9 riprese di liberarsi di George, e quando quest'ultimo le uccide il cavallo per intimidirla, la donna decide di eliminarlo mandandolo, in una notte di tempesta, alla ricerca di Chris che, avendo scoperto la tresca di Larry, aveva lasciato la casa, sull'auto sgangherata del dottor Henderson, i cui freni non funzionano. L'auto si inabissa nel lago, ma George esce incolume dall'incidente.\nIl dottor Henderson informa Janet che il lago, per motivi assicurativi riguardo alla vettura, verr\u00e0 dragato. Janet si sente braccata: in un brindisi somministra a George una bevanda contenente il veleno col quale aveva ucciso anche il marito, in modo tale da far sembrare che George avesse commesso suicidio, sentendosi in colpa per l'omicidio che la donna vuole ora addossare a lui. Il corpo di George giace per terra, quando entra in casa Henderson: Janet, per sostenere la propria posticcia versione dei fatti, comincia col confidare al dottore che George non era suo marito. Henderson risponde di averlo sempre saputo: la mattina del suo arrivo il marito, nella fitta nebbia, si era recato dapprima, scambiandola per la casa di Janet, nella casa del dottore, che l'aveva indirizzato nel posto giusto. A questa rivelazione Janet sviene: il dottore, per farla riprendere, le fa bere da un bicchiere che egli rabbocca versando da una bottiglia. Quando Janet, dopo aver bevuto, vede che la bottiglia dalla quale Henderson le ha versato da bere \u00e8 quella del veleno, scoppia in una risata isterica. "}
{"id": "2772518", "revid": "767487", "url": "https://it.wikipedia.org/wiki?curid=2772518", "title": "Pranzo di nozze", "text": "Pranzo di nozze (\"The Catered Affair\") \u00e8 un film del 1956 diretto da Richard Brooks. La sceneggiatura di Gore Vidal \u00e8 basata su un lavoro televisivo di Paddy Chayefsky.\nRiconoscimenti.\nNel 1956 il National Board of Review of Motion Pictures l'ha inserito nella lista dei migliori dieci film dell'anno."}
{"id": "2772520", "revid": "767487", "url": "https://it.wikipedia.org/wiki?curid=2772520", "title": "Al centro dell'uragano (film 1956)", "text": "Al centro dell'uragano (\"Storm Center\") \u00e8 un film del 1956 diretto da Daniel Taradash.\nUna bibliotecaria si oppone al ritiro di un testo che sposa tesi comuniste. Questo ne determiner\u00e0 l'allontanamento dal posto di lavoro e l'isolamento della comunit\u00e0. La pellicola rappresenta la prima opera anti-maccartismo prodotta a Hollywood.\nTrama.\nA Kenport, una citt\u00e0 di provincia degli Stati Uniti, la biblioteca pubblica \u00e8 diretta dalla vedova Alicia Hull che ama dedicare il suo tempo ad introdurre i bimbi alla lettura. In cambio della sua richiesta a fondare una nuova ala per bambini, il consiglio comunale le chiede di ritirare il libro \"Il sogno comunista\" dalla collezione della biblioteca. Quando la donna si rifiuta di soddisfare questa richiesta, viene licenziata dal consiglio comunale e marchiata come sovversiva Particolarmente sconvolto da questo \u00e8 il giovane Freddie Slater, un ragazzino che Alicia ha seguito da vicino dotato di un profondo amore per i libri.\nIl giudice Robert Ellerbe ritiene che Alicia sia stata trattata ingiustamente e convoca un'assemblea cittadina sperando di ottenere sostegno per lei. Tuttavia l'ambizioso avvocato e aspirante politico Paul Duncan, fidanzato con un'impiegata della biblioteca, Martha Lockeridge, coglie l'occasione per costruirsi una reputazione denunciando Alicia come comunista e riuscendo a rivolgerle contro la comunit\u00e0.\nFreddie, convinto dalle opinioni degli altri, in particolare quelle di suo padre dalla mentalit\u00e0 ristretta, che Alicia \u00e8 una persona cattiva, inizia a inizia a crollare psicologicamente. Impaurito dagli stessi libri e da tutto ci\u00f2 che sente dire in giro sulle presunte attivit\u00e0 segrete dei filocomunisti, comincia ad avere degli incubi ed arriva fino al punto di incendiare la biblioteca. Quest'azione scuote emotivamente i cittadini e i membri del consiglio comunale chiedono ad Alicia di non lasciare la citt\u00e0 e di supervisionare la costruzione di un nuovo edificio. Alicia accetta, lamentandosi della sua precedente decisione di non combattere e giurando di non consentire mai pi\u00f9 alla rimozione di un libro dalla biblioteca.\nProduzione.\nNel 1951 venne annunciato che Mary Pickford sarebbe tornata sullo schermo dopo un'assenza di 18 anni in \"The Library\", film prodotto da Stanley Kramer e diretto da Irving Reis. L'anno seguente, l'attrice abbandon\u00f2 il progetto un mese prima dell'inizio previsto delle riprese apparentemente a causa del fatto che non era una produzione Technicolor. Nel giro di pochi giorni, Kramer scrittur\u00f2 Barbara Stanwyck per sostituirla, ma i conflitti di programmazione con la sua nuova stella hanno ritardato ripetutamente l'inizio delle riprese. Kramer alla fine abbandon\u00f2 il progetto che rimase nel limbo fino a quando Taradash decise di dirigerlo da solo con il nuovo titolo.\nIl film \u00e8 anche famoso per la presentazione di un primo poster e sequenza di titoli creati dal noto grafico Saul Bass. La sequenza dei titoli di testa presenta delle fiamme che divorano sia la faccia di un ragazzo che le pagine di un libro. Le pagine sono tratte da \"On Liberty\" di John Stuart Milll. \nMentre gli eventi nel film erano in gran parte immaginari, il personaggio interpretato da Bette Davis era basato su Ruth W. Brown, bibliotecaria di Bartlesville, Oklahoma, e sulla sua lotta con la commissione della contea sulla letteratura comunista.\nRiprese.\nLe riprese si svolsero presso la citt\u00e0 di Santa Rosa, in California.\nDistribuzione.\nNegli Stati Uniti il film \u00e8 stato distribuito dalla Columbia Pictures a partire dal 31 luglio 1956.\nCritica.\nNella sua recensione sul \"New York Times\", Bosley Crowther ha ritenuto che \"lo scopo e il coraggio degli uomini che hanno realizzato questo film non solo devono essere encomiati, ma meritano anche ricompense concrete. Hanno aperto un argomento delicato e urgente nel contemporaneo la vita... [Hanno] messo un pensiero severo in questo film, che \u00e8 che le paure e i sospetti della nostra epoca hanno maggiori probabilit\u00e0 di corrompere e cicatrizzare i giovani... Tuttavia, la tesi \u00e8 molto meglio della sua presentazione La visualizzazione di questo dramma \u00e8 goffa e brusca... Blaustein e Taradash hanno tentato nobilmente, ma non sono riusciti a sviluppare un film che susciti eccitazione drammatica o fiamme con passione a sostegno del suo tema.\" Di Bette Davis, ha detto, \"[D\u00e0] una prestazione impavida e energica nei panni della bibliotecaria vedova di mezza et\u00e0 che si attiene ai suoi principi. La signorina Davis rende la donna primordiale, ma robusta, umana e credibile.\"\nIl \"Time\" ha detto che il film \"rende la lettura un'abitudine quasi rischiosa come la droga... [\u00c8] lastricata e ripavolta con buone intenzioni; il suo cuore \u00e8 insistentemente nel posto giusto; i suoi personaggi principali sono motivati dal pi\u00f9 nobile dei sentimenti. Tutti che il regista-sceneggiatore Taradash ha dimenticato di fornire una storia credibile.\"\nSu \"Saturday Review\", Arthur Knight ha affermato che il film \"affronta il suo problema centrale con una sincera onest\u00e0 e integrit\u00e0 ... Pu\u00f2 darsi che nel modellare la storia, gli autori abbiano reso il loro film un po 'troppo pat, un po' troppo loquace, un po 'troppo facile nella sua articolazione dei vari punti di vista espressi. Il liberalismo illuminato di Bette Davis suona a volte pericolosamente compiaciuto e legittimo come i politicanti benestanti e gli anti-intellettuali che le si oppongono.\"\nLa National Legion of Decency ha dichiarato che \"il film di propaganda offre una soluzione emotiva deformata e troppo semplificata ai complessi problemi delle libert\u00e0 civili nella vita americana\". \"Daily Variety\" ha risposto alla Legione suggerendo: \"\u00c8 quasi impossibile drammatizzare eccessivamente la libert\u00e0 umana sia che si tratti di una rappresentazione di Patrick Henry ... o di un bibliotecario che sacrifica la sua reputazione piuttosto che i suoi principi democratici.\"\n\"Time Out London\" ha definito il film un \"pezzo didattico e laborioso\".\n\"TV Guide\" ha affermato: \"Mentre il film era diretto nel suo tentativo di affrontare la censura, l'esecuzione era triste. \nIl cambiamento improvviso dell'opinione della cittadina \u00e8 troppo assurdo per essere accettato. La Davis, tuttavia, \u00e8 abbastanza convincente come bibliotecaria, ma non c'\u00e8 abbastanza storia per completare la sua esibizione.\"\nDi ci\u00f2, la stessa Davis ha detto: \"Non ero felicissima del film finito... Avevo grandi speranze per questo. La mancanza di base era il cast del ragazzo. Non era un tipo caldo e amorevole di bambino... La sua relazione con la bibliotecaria era totalmente impassibile e, pertanto, rub\u00f2 al film il suo fattore pi\u00f9 importante, [poich\u00e9] la loro relazione... era il nucleo della sceneggiatura.\"\nRiconoscimenti.\nNel 1957 il film ottenne il \"Prix de Chevalier da la Barre\" durante la 10\u00aa edizione del Festival di Cannes, dove \u00e8 stato definito il \u00abfilm dell'anno che aiuta meglio la libert\u00e0 di espressione e la tolleranza\u00bb."}
{"id": "2772522", "revid": "287204", "url": "https://it.wikipedia.org/wiki?curid=2772522", "title": "Stronger (Mary J. Blige)", "text": "Stronger \u00e8 una canzone interpretata da Mary J. Blige e pubblicata come singolo nel 2009. Il brano \u00e8 tratto dalla colonna sonora del documentario \"More Than a Game\", che segue la vita della star dell'NBA LeBron James.\nIl brano.\n\"Stronger\", scritto da Mary J. Blige, Chris Brown, Chauncy Hollis, Jamal Jones, D. Dalton ed Esther Dean e prodotta da Polow da Don ed Hit-Boy, \u00e8 stata inserita nell'album contenente la colonna sonora di \"More Than a Game\" intitolato \"Music Inspired by More Than a Game\". La canzone contiene alcuni vocalizzi di Chris Brown, soprattutto nel ritornello.\nIl video.\nIl video musicale prodotto per \"Stronger\" \u00e8 stato presentato per la prima volta il 21 agosto 2009, ed \u00e8 composto da alcune sequenze del film ad immagini di Mary J Blige. Il video inizia e termina con alcune citazioni di LeBron James. Il video \u00e8 stato diretto dal regista Anthony Mandler."}
{"id": "2772523", "revid": "767487", "url": "https://it.wikipedia.org/wiki?curid=2772523", "title": "Il grande capitano", "text": "Il grande capitano (\"John Paul Jones\") \u00e8 un film del 1959 diretto da John Farrow, con Robert Stack, Marisa Pavan e Peter Cushing.\nTratta \"Nor'wester\" di Clements Ripley, la pellicola \u00e8 ricordata anche per un cameo di alcuni minuti di Bette Davis nei panni di Caterina II di Russia e per il debutto di un'adolescente Mia Farrow.\nTrama.\nBiografia romanzata del capitano della marina USA John Paul Jones, che ha combattuto in diversi fronti, prima per l'indipendenza dall'Inghilterra, poi a fianco dei francesi e in seguito della Russia imperiale."}
{"id": "2772526", "revid": "767487", "url": "https://it.wikipedia.org/wiki?curid=2772526", "title": "Quando l'amore se n'\u00e8 andato", "text": "Quando l'amore se n'\u00e8 andato (\"Where Love Has Gone\") \u00e8 un film del 1964 diretto da Edward Dmytryk. La sceneggiatura di John Michael Hayes \u00e8 basata sulla novella omonima di Harold Robbins."}
{"id": "2772527", "revid": "767487", "url": "https://it.wikipedia.org/wiki?curid=2772527", "title": "Provaci ancora mamma", "text": "Provaci ancora mamma (\"Bunny O'Hare\") \u00e8 un film del 1971 diretto da Gerd Oswald."}
{"id": "2772528", "revid": "767487", "url": "https://it.wikipedia.org/wiki?curid=2772528", "title": "Ritorno dall'ignoto", "text": "Ritorno dall'ignoto (\"Return from Witch Mountain\") \u00e8 un film del 1978 diretto da John Hough, seguito di \"Incredibile viaggio verso l'ignoto\" del 1975. La sceneggiatura di Malcolm Marmorstein \u00e8 basata su un romanzo di Alexander Key.\nTrama.\nUna coppia di ragazzini extraterrestri, tornati sul nostro pianeta per una vacanza, sono catturati da una coppia di criminali che vorrebbero sfruttare per scopi di malefico potere le loro insolite doti."}
{"id": "2772529", "revid": "174925", "url": "https://it.wikipedia.org/wiki?curid=2772529", "title": "San Marziale martire", "text": ""}
{"id": "2772530", "revid": "767487", "url": "https://it.wikipedia.org/wiki?curid=2772530", "title": "Strega per un giorno", "text": "Strega per un giorno (\"Wicked Stepmother\") \u00e8 un film del 1989 scritto, prodotto e diretto da Larry Cohen.\n\u00c8 stato l'ultimo film di Bette Davis, la quale mor\u00ec poco tempo dopo la fine delle riprese."}
{"id": "2772531", "revid": "174925", "url": "https://it.wikipedia.org/wiki?curid=2772531", "title": "San Silano martire", "text": ""}
{"id": "2772535", "revid": "404338", "url": "https://it.wikipedia.org/wiki?curid=2772535", "title": "Terapia della luce", "text": ""}
{"id": "2772536", "revid": "767487", "url": "https://it.wikipedia.org/wiki?curid=2772536", "title": "Hugo l'ippopotamo", "text": "Hugo l'ippopotamo (\"Hug\u00f3, a v\u00edzil\u00f3\") \u00e8 un film d'animazione del 1975 diretto da Bill Feigenbaum.\nTrama.\nTredici ippopotami vengono catturati nell'entroterra di Dar es Salaam per salvare la popolazione dell'isola di Zanzibar dagli squali. Passato il pericolo, gli abitanti si dimenticano presto del beneficio ricevuto e lasciano questi animali senza cibo. Gli ippopotami si rifanno invadendo le campagne. Sotto la spinta dei contadini, Aban Khan, ministro della Giustizia e delle Finanze, li stermina. Solo il piccolo Hugo, figlio del re degli ippopotami, scampa alla strage e si rifugia di nuovo nella savana. Jorma e i suoi compagni di scuola diventano i suoi inseparabili amici. Hugo viene per\u00f2 di nuovo cacciato. Per sfamarsi devasta la campagna. Arrestato, viene sottoposto ad un processo e rischia la condanna capitale. Lo stesso sultano di Zanzibar lo salva, ricordando alla popolazione che egli \u00e8 l'ultimo superstite del gruppo di ammali che, a suo tempo, liberarono gli abitanti dell'isola dai pericolo degli squali.\nColonna sonora.\nLa musica e i testi sono curati da Robert Larimer, con la direzione di Bert Keyes. Cantano Marie Osmond, Jimmy Osmond, Burl Ives, Ken Williams Quartet, White Water."}
{"id": "2772540", "revid": "287204", "url": "https://it.wikipedia.org/wiki?curid=2772540", "title": "William Carey", "text": ""}
{"id": "2772544", "revid": "256896", "url": "https://it.wikipedia.org/wiki?curid=2772544", "title": "Ryuthela ishigakiensis", "text": "Ryuthela ishigakiensis \u00e8 un ragno del genere Ryuthela, di cui \u00e8 la specie tipo, e che appartiene alla famiglia Liphistiidae.\nIl nome del genere deriva dalle isole Ryukyu, arco insulare fra il Giappone e Taiwan, dove sono diffusi, e dal greco , \"thel\u00e8\", che significa \"capezzolo\", ad indicare la forma che hanno le filiere.\nIl nome proprio deriva dall'isola Ishigaki, appartenente all'arcipelago delle Ryukyu, dove \u00e8 stata rinvenuta, e dal suffisso latino \"-ensis\", che significa: \"presente, che \u00e8 proprio l\u00ec\".\nCaratteristiche.\nRagno primitivo appartenente al sottordine Mesothelae: non possiede ghiandole velenifere, ma i suoi cheliceri possono infliggere morsi piuttosto dolorosi\nRiproduzione.\nQuesta specie ha due spermateche di forma monolobata, vicine l'una all'altra o fuse con una larga apertura, e per queste caratteristiche \u00e8 stata classificata nel Gruppo A dall'aracnologo Hirotsugu Ono insieme con R. sasakii, R. nishihirai, R. owadai, R. secundaria, e R. tanikawai.\nDistribuzione.\nRinvenuta nell'isola Ishigaki, del gruppo di Isole Yaeyama, compreso nell'arcipelago delle isole Ryukyu."}
{"id": "2772549", "revid": "310575", "url": "https://it.wikipedia.org/wiki?curid=2772549", "title": "Mathieu Rachmajda", "text": ""}
{"id": "2772550", "revid": "125305575", "url": "https://it.wikipedia.org/wiki?curid=2772550", "title": "William Carey (cortigiano)", "text": "Biografia.\nWilliam Carey era il secondo figlio di Thomas Carey (1479-1536) e di sua moglie, Margaret Spencer.\nIl 4 febbraio 1520 spos\u00f2 Maria Bolena, figlia di Thomas Boleyn e di Lady Elizabeth Howard. Risiedettero a Aldenham in Hertfordshire, ma poco dopo il matrimonio Maria divenne l'amante di Enrico VIII. Da questa relazione uscirono arricchiti di terre e onorificenze sia i Bolena sia lo stesso William Carey. Carey \u00e8 stato anche un collezionista d'arte e ha introdotto il famoso artista olandese Lucas van Horenbolte nel Regno d'Inghilterra verso la met\u00e0 del 1520.\nFinita la relazione con Maria, il re perse la testa per sua sorella Anna Bolena, ma William Carey non riusc\u00ec a godere della prosperit\u00e0 di sua cognata, poich\u00e9 mor\u00ec di malattia nel 1527 pieno di debiti.\nFigli.\nSir William Carey e Maria Bolena ebbero due figli:\nDa lungo tempo si dice che uno o entrambi i bambini di Maria Bolena fossero di William, anche se alcuni scrittori affermano che soprattutto il maschio fosse figlio del re. Una testimonianza del periodo ha fatto notare che il figlio di Maria recava una somiglianza con Enrico VIII, tanto da far pensare che fosse il suo figlio biologico. Il re tuttavia non riconobbe mai il bambino come suo figlio legittimo, come fece ad esempio con il figlio di Elizabeth Blount, Henry FitzRoy, ma bisogna puntualizzare che riconoscere il figlio di Maria avrebbe significato pregiudicare il matrimonio con la sorella di questa, Anna Bolena."}
{"id": "2772552", "revid": "187240", "url": "https://it.wikipedia.org/wiki?curid=2772552", "title": "Mimicria", "text": ""}
{"id": "2772556", "revid": "1847786", "url": "https://it.wikipedia.org/wiki?curid=2772556", "title": "Carla Su\u00e1rez Navarro", "text": "Nel corso della sua carriera, ha disputato undici finali WTA vincendo due titoli, tra cui il prestigioso Qatar Total Open 2016. Tra le altre, invece, vanta una finale disputata nell'ancora pi\u00f9 prestigioso Miami Open nel 2015. Per quanto riguarda i tornei del Grand Slam, ha raggiunto i quarti di finale ben sette volte: tre agli Australian Open nel 2009, 2016 e 2018; due all'Open di Francia nel 2008 e 2014 e due all'US Open nel 2013 e 2018. A Wimbledon non ha mai superato gli ottavi.\nVanta ottimi risultati anche nel doppio, dove ha raggiunto otto finali con la connazionale Garbi\u00f1e Muguruza e una con Sara Errani. In questa specialit\u00e0 vanta tre titoli, tutti di categoria Premier, vinti in coppia con Muguruza. La finale pi\u00f9 prestigiosa disputata \u00e8 quella alle WTA Finals nel 2015, insieme alle due perse in patria nel Mutua Madrid Open nel 2014 e nel 2015. Per quanto riguarda i piazzamenti in classifica, si \u00e8 spinta fino alla sesta posizione in singolare il 29 febbraio 2016. In doppio, invece, si \u00e8 fermata all'undicesima posizione del \"ranking\" il 27 aprile 2015.\n\u00c8 stata una delle pochissime interpreti del rovescio ad una mano nel circuito femminile. Dopo aver combattuto e sconfitto il linfoma di Hodgkin nel 2020, ha disputato la sua ultima stagione nel circuito l'anno successivo.\nVita personale.\n\u00c8 allenata da Xavier Budo e Marc Casabo al Pro-Ab Team Tennis Academy a Barcellona. Il padre si chiama Jos\u00e9 Lu\u00eds e gioca a pallamano, la madre Lali era una ginnasta ed ora \u00e8 un'insegnante; ha un fratello di nome Jos\u00e9 Su\u00e1rez Navarro. Ha iniziato a giocare a tennis all'et\u00e0 di nove anni, lavorando con la Federazione Spagnola dal 2005, per poi trasferirsi dalle Isole Canarie a Barcellona nel 2007 per allenarsi alla Pro-Ab Team Tennis Academy. La superficie su cui si esprime meglio \u00e8 la terra rossa e il suo colpo preferito \u00e8 il rovescio incrociato.\nNel settembre 2020 annuncia che le \u00e8 stato diagnosticato il Linfoma di Hodgkin. Nell'aprile 2021 \u00e8 ufficialmente guarita.\nCarriera.\nCarla Su\u00e1rez Navarro, che ha dimostrato di avere buone doti tennistiche fin dai tornei junior, ha iniziato a giocare nei tornei professionistici del circuito WTA nel 2008 dopo alcuni anni di partecipazione all'interno del circuito ITF.\n2008: esordio, quarti di finale al Roland Garros e Top 50.\nPrende parte alle qualificazioni degli Australian Open, dove si impone agevolmente su Rika Fujiwara per 6-2 6-4, prima di venire nettamente sconfitta da Marta Domachowska. Successivamente, si fa notare nel torneo Copa Colsanitas, in quanto si spinge fino alla semifinale. Durante il torneo si impone, partendo dalle qualificazioni, su: Melissa Torres Sandoval per 6-4 6-1; Marta Domachowska per 6-1 6-2, Mar\u00eda Jos\u00e9 Mart\u00ednez S\u00e1nchez per 6-1 7-65; Bethanie Mattek-Sands per 7-5 6-2; Edina Gallovits, testa di serie numero sette, per 6-4 6-3 e Catalina Casta\u00f1o per 7-62 6-4. Tuttavia, viene poi rimontata da Mar\u00eda Emilia Salerni con il punteggio di 6-3 63-7 3-6. Disputa le qualificazioni per torneo Estoril Open, ma senza successo, sconfitta in rimonta nell'ultimo turno dall'italiana Corinna Dentoni.\nMostra a pieno le sue doti tennistiche al Roland Garros. Infatti, partendo dalle qualificazioni, disputa i suoi primi quarti di finale Slam, dove sar\u00e0 costretta a cedere alla numero tre del mondo, Jelena Jankovi\u0107. Durante il torneo si sbarazza in ordine di: Monique Adamczak con un doppio 6-3; Sophie Ferguson per 6-3 5-7 7-5; Ol'ga Pu\u010dkova per 6-2 6-0; Pauline Parmentier per 6-4 5-7 6-2; Am\u00e9lie Mauresmo, testa di serie numero ventidue, per 6-3 6-4; Casey Dellacqua per 6-3 6-3 e Flavia Pennetta, numero trenta del \"ranking\", per 6-3 6-2. A fine torneo, guadagna 281 punti, issandosi alla 49\u00aa posizione della classifica, un salto di ottantatr\u00e8 posti.\nIn seguito, nel torneo di Barcellona si impone su Alicia Molik per 6-2 6-4, per poi perdere contro Marija Kirilenko in tre sets. Inaugura la stagione sull'erba a Wimbledon, dove dopo una promettente vittoria su Galina Voskoboeva, viene nuovamente estromessa da Jankovi\u0107. Successivamente, a Palermo raggiunge i quarti di finale, ritirandosi contro la giocatrice di casa Sara Errani sul punteggio di 1-4. Esce di scena al primo turno nel torneo sloveno contro Kl\u00e1ra Koukalov\u00e1. Non ha fortuna alle Olimpiadi, poich\u00e9 cede alla favorita Peng Shuai. Il periodo negativo continua agli US Open, a seguito della sconfitta contro Alisa Klejbanova. Subisce un'altra sconfitta da parte di Koukalov\u00e1 in Korea. Nell'ultimo torneo della stagione, la Kremlin Cup, viene nettamente superata da Anna Lapu\u0161\u010denkova nel primo turno di qualificazione.\n2009: quarti di finale agli Australian Open, prima finale WTA e Top 30.\nApre la stagione ad Auckland superando Nathalie Dechy per 6-4 6-0, prima di venire sorpresa da Anne Keothavong. A Hobart, in seguito alla vittoria su Anna \u010cakvetadze (n\u00b0 18 WTA) per 7-65 1-6 7-5, viene fermata da Anastasija Pavlju\u010denkova in due sets. Nonostante ci\u00f2, raggiunge il suo secondo quarto di finale Slam in carriera a Melbourne, dove verr\u00e0 sconfitta da Elena Dement'eva (n\u00b0 4 WTA). Nel corso del torneo si impone su: Roberta Vinci per 7-5 6-4; Venus Williams (n\u00b0 6 WTA, sua prima vittoria su una tennista Top 10), per 2-6 6-3 7-5; Mar\u00eda Jos\u00e9 Mart\u00ednez S\u00e1nchez per 6-1 6-4 e Anabel Medina Garrigues (n\u00b0 23 WTA) per 6-3 6-2. Questo risultato, le consente di entrare tra le prime quaranta tenniste del mondo.\nNel torneo di Bogota estromette Johanna Larsson per 7-64 6-4, per poi ritirarsi contro Betina Jozami sotto di 0-4. Nemmeno ad Acapulco va oltre il secondo turno, sconfitta da Barbora Str\u00fdcov\u00e1. Ottiene un primo turno a Indian Wells (perso contro Alexa Glatch) e un secondo turno a Miami (perso contro Dement'eva). Si riprende a Marbella, in quanto raggiunge la sua prima finale WTA. Nella corsa al titolo elimina: Maret Ani per 7-5 7-5; Ekaterina Lopes per 0-6 6-3 6-0; Kl\u00e1ra Koukalov\u00e1 per 6-1 6-2 e Sorana C\u00eerstea per 6-2 65-7 6-2, per poi venire sconfitta di nuovo da Jankovic nell'ultimo atto. Ci\u00f2 le consente di issarsi alla 27\u00aa posizione della classifica.\nProcede bene a Barcellona, dove viene fermata in semifinale da Kirilenko. A Stoccarda \u00e8 opposta alla n\u00b0 8 WTA, Viktoryja Azaranka, contro la quale perde all'esordio in due sets. Non fa meglio a Roma, dove cede alla n\u00b0 10 WTA, Nadia Petrova, nel secondo turno. Delude a Madrid, sconfitta subito da Li Na. Successivamente, si presenta a Parigi con i quarti di finale da difendere, ma non va oltre il terzo turno, sconfitta nuovamente da Azaranka.\nUscita dalla Top 30, viene eliminata all'esordio ad Eastbourne da Zheng Jie, mentre a WImbledon subisce la vendetta di Venus Williams nel terzo turno.\nRaggiunge i quarti di finale in Svezia e in Repubblica Ceca, dopo viene sconfitta in rimonta da Mar\u00eda Jos\u00e9 Mart\u00ednez S\u00e1nchez e da Timea Bacsinszky. A Bad Gastein, Cincinnati e Toronto esce di scena all'esordio per mano di Tatjana Maria, Aleksandra Wozniak e Agnieszka Radwa\u0144ska. Supera il primo turno agli US Open imponendosi su Varvara Lepchenko, per poi subire una netta sconfitta da Shahar Peer. Colleziona due sconfitte al primo turno a Tokyo contro Pavlju\u010denkova e a Pechino contro Daniela Hantuchov\u00e1. Disputa i quarti di finale a Linz, dove perde contro Petra Kvitov\u00e1. Il suo ultimo torneo della stagione \u00e8 in Lussemburgo, dove viene nuovamente sconfitta da Peer nel secondo turno.\n2010: seconda finale WTA in carriera.\nNel 2010 non colleziona molti successi. Difatti, raggiunge un secondo turno ad Auckland (sconfitta da Flavia Pennetta, n\u00b0 12 WTA, per 2-6 2-6); quarti di finale a Hobart (sconfitta da Shahar Peer per 6-4 64-7 5-7); terzo turno agli Australian Open (sconfitta da Serena Williams, n\u00b0 1 WTA, per 0-6 3-6); primo turno a Bogota (sconfitta da Kristina Antoniychuk per 1-6 4-6); semifinale ad Acapulco (sconfitta da Polona Hercog per 3-6 5-7) e quarto turno a Indian Wells (sconfitta da Alisa Klejbanova, n\u00b0 27 WTA, per 6-2 62-7 4-6), imponendosi sulla n\u00b0 3 WTA Svetlana Kuznecova.\nL'11 aprile 2010 torna a disputare la finale del torneo di Marbella, ma anche in questa occasione esce sconfitta in tre set, per mano dell'italiana Flavia Pennetta. Nella corsa al titolo si sbarazza di: Roberta Vinci per 6-4 6-0; Polona Hercog per 6-4 7-62; Tatjana Maria per 4-6 6-1 6-2 e Mar\u00eda Jos\u00e9 Mart\u00ednez S\u00e1nchez per 2-6 6-3 6-2.\nRaggiunge i quarti di finale a Barcellona, prima di perdere contro Francesca Schiavone, n\u00b0 17 WTA. Disputa il torneo in Marocco, ma \u00e8 costretta a ritirarsi nel secondo turno contro Anne Keothavong. A Parigi delude le aspettative, poich\u00e9 viene eliminata da Olga Govortsova al primo turno. Scende in campo tre mesi pi\u00f9 tardi agli US Open, ma non ha fortuna, poich\u00e9 esce di scena all'esordio da Chang Kai-chen. Torna a disputare le qualificazioni nel torneo di Pechino, ma non va oltre il secondo turno, sconfitta dalla n\u00b0 260 WTA Lu Jingjing. A Linz si impone su Arantxa Parra Santonja con un doppio 6-2, per poi essere fermata da Daniela Hantuchov\u00e1. Chiude la stagione a Lussemburgo, dove cede a Julia G\u00f6rges nel secondo turno.\n2011: infortunio e crollo oltre la Top 100.\nApre la stagione ad Auckland imponendosi su Romina Oprandi, per poi venire sconfitta da Heather Watson. A Hobart non va oltre il primo turno, fermata da Alberta Brianti. Agli Australian Open viene sconfitta al secondo turno da Kim Clijsters, numero tre del mondo. Nel torneo di GDF Suez viene estromessa all'esordio da Bethanie Mattek-Sands. In Colombia raggiunge la prima semifinale dopo dieci mesi, grazie alle vittorie su: Ma\u0161a Zec Pe\u0161kiri\u010d per 6-3 6-2, Patricia Mayr-Achleitner per 1-6 6-4 6-2 e Han Xinyun per 6-4 6-3, prima di perdere contro Mathilde Johansson per 2-6 6-2 0-6. Si spinge fino ai quarti di finale ad Acapulco, sconfitta da Anabel Medina Garrigues. Successivamente, scende fino alla 123\u00aa posizione a causa di uno stop durato fino a giugno, costringendola a non disputare il Roland Garros.\nSi presenta alle qualificazioni di Wimbledon dove, dopo una sofferta vittoria contro Stefanie V\u00f6gele (64-7 7-62 6-2), viene sconfitta da Ekaterina Lopes. In seguito, a Bad Gastein supera sia Barbora Str\u00fdcov\u00e1 e Arantxa Parra Santonja, prima di perdere contro Kateryna Bondarenko nei quarti di finale. Grazie a tale traguardo, ritorna nella Top 100, precisamente al posto n\u00b0 89.\nPrende parte alle qualificazioni di Cincinnati e New Haven, ma ha fortuna solo nel secondo citato. Qui, supera Kristina Barrois, Edina Gallovits, Petra Cetkovsk\u00e1 e Iveta Bene\u0161ov\u00e1, venendo sconfitta nel secondo turno del tabellone principale da Christina McHale. Ritorna alla vittoria agli US Open contro Mathilde Johansson per 6-2 4-6 7-5, Simona Halep per 3-6 6-2 6-2 e S\u00edlvia Soler Espinosa per 6-0 6-4, prima di venire fermata da Andrea Petkovi\u0107 (n\u00b0 11 WTA) negli ottavi di finale.\nNell'ultima parte della stagione disputa i torneo di Korea (secondo turno perso contro Hercog), Pechino (secondo turno perso contro Petkovic), Linz (perso nelle qualificazioni) e Lussemburgo (perso all'esordio contro Kirilenko). Nonostante i risultati poco soddisfacenti, ritorna in Top 50.\n2012: ritorno in una finale WTA.\nNon supera il primo turno a Brisbane e a Hobart, estromessa da Jelena Jankovi\u0107 e Anabel Medina Garrigues. Ci riesce, invece, agli Australian Open, ma viene poi sconfitta dalla n\u00b0 2 WTA Petra Kvitov\u00e1. A Doha perde all'esordio contro Ana Ivanovi\u0107 (n\u00b0 19 WTA). A Indian Wells si impone su Cvetana Pironkova, ma viene sconfitta da Flavia Pennetta, mentre a Miami subisce la vendetta di Simona Halep al primo turno. Ritorna in una semifinale WTA a Barcellona, eliminando: Annalisa Bona per 6-3 6-1, Petra Cetkovsk\u00e1 per 6-2 6-4 e Simona Halep per 6-4 6-1; tuttavia, viene fermata da Sara Errani. Non si qualifica a Stoccarda.\nIl 5 maggio 2012 perde la finale del torneo di Estoril contro l'estone Kaia Kanepi con il punteggio di 6-3 66-7 4-6. Nel corso del torneo si sbarazza in due sets di: Vol'ha Havarcova, Polona Hercog (la quale si ritira nel secondo parziale), S\u00edlvia Soler Espinosa e Karin Knapp.\nNel torneo di Madrid si vendica su Jankovic, ma perde contro Lucie \u0160af\u00e1\u0159ov\u00e1 nel secondo turno. Non si qualifca a Roma, mentre nello Slam parigino raggiunge il terzo turno, fermata da Jaroslava \u0160vedova (n\u00b0 142 WTA). A Bad Gastein esce di scena al secondo turno per mano di Mandy Minella. Sull'erba non colleziona vittoria: viene sconfitta ad Eastbourne da St\u00e9phanie Dubois e a WImbledon da Samantha Stosur (n\u00b0 5 WTA). A Palermo viene sorpresa nei quarti di finale da Laura Robson, mentre a Bastad da Lesja Curenko all'esordio.\nAlle Olimpiadi di Londra si rif\u00e0 sulla Stosur estromettendola in rimonta per 3-6 7-5 10-8; per poi perdere contro Clijsters.\nA Montreal si impone su Mar\u00eda Jos\u00e9 Mart\u00ednez S\u00e1nchez per 1-6 6-3 6-4 e su Sabine Lisicki (n\u00b0 19 WTA) per 3-6 6-3 6-4, ma viene fermata nel terzo turno da Tamira Paszek. Successivamente, a Cincinnati non pu\u00f2 fare niente contro Anastasija Pavlju\u010denkova (n\u00b0 23 WTA). Nel torneo di New Haven e a New York viene fermata da Errani (n\u00b0 10 WTA) e da Agnieszka Radwa\u0144ska (n\u00b0 2 WTA) nel secondo turno.\nIn seguito, colleziona sconfitte al primo turno a Tokyo (contro Simona Halep), al secondo turno a Linz (contro Bethanie Mattek-Sands) e all'esordio a Lussemburgo (contro Magdal\u00e9na Ryb\u00e1rikov\u00e1). Tuttavia, sorprende a Pechino raggiungendo i quarti di finale in un Premier Mandatory. Qui estromette: Timea Bacsinszky per 6-4 6-1; Petra Kvitov\u00e1 (n\u00b0 5 WTA) per 6-3 6-2 e Jelena Jankovi\u0107 per 7-5 6-4; viene poi sconfitta da Marion Bartoli (n\u00b0 10 WTA) per 0-6 6-2 4-6.\n2013: quarti di finale agli US Open, due finali WTA stagionali e Top 20; quarti di finale a Melbourne in doppio.\nNei primi due tornei del 2013, Brisbane e Hobart, esce di scena all'esordio contro Petra Kvitov\u00e1 (3-6 4-6) e Vol'ha Havarcova (2-6 1-6). Successivamente, agli Australian Open ritorna a vincere contro una Top 10, in questo caso contro Sara Errani e con il punteggio di 6-4 6-4; supera in rimonta Julija Putinceva per 1-6 7-65 6-2, prima di cedere al terzo set contro Svetlana Kuznecova. In doppio, invece, trova il primo successo degno di nota proprio a Melbourne: raggiunge i primi quarti di finale in coppia con S\u00edlvia Soler Espinosa, dove vengono sconfitte dalla coppia russa formata da Ekaterina Makarova ed Elena Vesnina, con lo \"score\" di 6-1 5-7 4-6. \nNel torneo Premier di Parigi, il GDF Suez, supera in due parziali Monica Niculescu e Kl\u00e1ra Koukalov\u00e1, prima di subire la vendetta di Sara Errani perdendo un match molto lottato (5-7 6-4 5-7). A Doha e Dubai non va oltre il primo turno, in quanto viene fermata da Ekaterina Makarova e Nadia Petrova, la quale le lascia solo un game. Il 3 marzo 2013 viene battuta in finale al torneo di Acapulco dall'italiana Sara Errani con un netto \"score\" di 0-6 4-6. Nel corso del torneo si era imposta su Mathilde Johansson per 6-1 6-0, St\u00e9phanie Foretz per 6-1 6-2, Francesca Schiavone per 65-7 6-4 6-2 e S\u00edlvia Soler Espinosa per 6-2 6-1. Successivamente, dopo un'altra vittoria contro Soler Espinosa per 6-1 6-1, viene sconfitta da Marija \u0160arapova (n\u00b0 3 WTA) per 5-7 3-6. Non fa meglio a Miami, dove perde contro Roberta Vinci per 7-5 4-6 4-6, dopo che \u00e8 stata protagonista del braccio di ferro vinto per 5-7 7-5 7-63 ai danni di Jamie Hampton. Delude a Charleston, dove non va oltre il primo turno sconfitta da Stefanie V\u00f6gele per 2-6 4-6. Il trend negativo continua a Stoccarda; qui supera la Top 10 Caroline Wozniacki, prima di cedere a Jaroslava \u0160vedova. Tornata il 4 maggio in finale all'Estoril, si lascia ancora una volta sfuggire il primo titolo, stavolta per mano di Anastasija Pavlju\u010denkova, che si impone per 5-7 2-6. Durante il torneo non incontra teste di serie, sbarazzandosi di: Marina Erakovi\u0107 per 6-3 6-0, Yanina Wickmayer per 6-4 6-3, M\u00f3nica Puig per 6-2 6-4 e Kaia Kanepi per 6-4 6-1. Nel torneo di Madrid non brilla, raggiungendo il secondo turno cedendo a Kaia Kanepi, dove aver estromesso la Top 10 Samantha Stosur. In coppia con Soler Espinosa, invece, raggiunge la prima semifinale in un Premier Mandatory, dove verranno annichilite dalla coppia formata da Cara Black e Marina Erakovi\u0107. Tuttavia, a Roma si spinge fino ai quarti di finale con le vittorie su: Nadia Petrova (n\u00b0 11 WTA) per 3-6 6-2 7-61, Romina Oprandi per 6-4 6-2 e Lourdes Dom\u00ednguez Lino per 6-2 6-3; viene fermata dalla numero uno del mondo Serena Williams, la quale le lascia due games. Successivamente, al Roland Garros si impone in rimonta su Simona Halep (3-6 6-2 6-2) e su Shelby Rogers (3-6 6-4 6-4), mentre si sbarazza di Monica Puig (6-4 7-5); nonostante ci\u00f2, viene rimontata a sua volta da Sara Errani con il punteggio di 7-5 4-6 3-6.\nRaggiunge la semifinale a s-Hertogenbosch, fermata da Simona Halep per 3-6 2-6. A Wimbledon trionfa su Lourdes Dom\u00ednguez Lino, Mirjana Lu\u010di\u0107-Baroni ed Eugenie Bouchard, prima di venire sconfitta dalla futura campionessa Petra Kvitov\u00e1.\nSul cemento americano, incontra nel secondo turno Virginie Razzano contro la quale perde a sorpresa per 1-6 4-6. Non fa meglio nemmeno a Toronto, dove cede in rimonta a Samantha Stosur (6-1 2-6 3-6). In seguito, non brilla a Cincinnati (sconfitta all'esordio da Marina Erakovic) e a New Haven, dove dopo la vittoria contro Roberta Vinci, viene sconfitta da Simona Halep. In quest'ultimo torneo, si spinge fino alla semifinale insieme alla connazionale Soler Espinosa, vengono fermate da Sania Mirza e Zheng Jie. Tuttavia, si rif\u00e0 agli US Open, raggiungendo i quarti di finale sconfitta con un doppio bagel da Serena Williams: primo doppio 6-0 della stagione; si era imposta tra le altre sulla Top 10 Angelique Kerber per 4-6 6-3 7-63.\nSi presenta a Tokyo, uscendo di scena all'esordio contro Madison Keys, mentre a Pechino viene fermata da Jelena Jankovi\u0107 con un doppio 6-0: il secondo stagionale. Tornata in Europa, vola a Linz dove accede alla semifinale senza perdere un set contro Krist\u00fdna Pl\u00ed\u0161kov\u00e1, Elina Svitolina e Kirsten Flipkens; prima di venire annichilita da Angelique Kerber. Conclude il 2013 a Mosca senza superare il secondo turno, fermata a sorpresa da Alisa Klejbanova (n\u00b0 254 WTA) per 62-7 4-6.\n2014: primo titolo in carriera; primo titolo Premier in doppio e semifinale al Roland Garros.\nApre la stagione a Brisbane, dove sconfigge facilmente Hsieh Su-wei per 6-2 6-1, prima di perdere con un doppio 2-6 contro Kaia Kanepi. Nel torneo di Sydney si impone con difficolt\u00e0 su Paula Ormaechea (3-6 7-65 6-2) e su Ekaterina Makarova (7-64 6-3), per poi cedere ad Angelique Kerber. Agli Australian Open non fa meglio, poich\u00e9, superate Vania King (6-3 6-2) e Galina Voskoboeva (7-62 3-6 8-6), viene clamorosamente sconfitta da Dominika Cibulkov\u00e1 per 1-6 0-6. \nNel torneo Premier di Parigi, viene fermata nel secondo turno da Anastasija Pavlju\u010denkova per 2-6 6-3 3-6, dopo essersi imposta su Johanna Larsson in due parziali. A Dubai si vendica su Nadia Petrova, ormai crollata oltre la Top 100, e di Petra Kvitov\u00e1 (n\u00b0 6 WTA) per 1-6 6-4 7-64; prima di venire superata da Aliz\u00e9 Cornet. Grazie alle vittorie su T\u00edmea Babos, Kiki Bertens, Monica Niculescu, raggiunge la semifinale a Florianopolis; qui affronta Kl\u00e1ra Koukalov\u00e1, che la estromette in tre sets. Nei tornei di Indian Wells e Miami, raccoglie un secondo turno (perso contro Aliz\u00e9 Cornet per 7-64 5-7 3-6) e un terzo turno (perso contro Li Na, numero due del mondo, per 0-6 2-6). Tuttavia, trova la solidit\u00e0 nella specialit\u00e0 del doppio grazie alla compagna Garbi\u00f1e Muguruza. Infatti, raggiungono i quarti di finale a Miami, fermate nel tiebreak del terzo set da Raquel Kops-Jones e da Abigail Spears. Successivamente, nel torneo di Katowice, viene fermata in semifinale da Camila Giorgi; mentre esce di scena nei quarti di finale a Stoccarda contro Sara Errani a causa del proprio ritiro. Il 3 maggio, alla terza finale consecutiva, si impone al Portugal Open, vincendo cos\u00ec il primo titolo da professionista, sconfiggendo in finale la russa Svetlana Kuznecova per 6-3 4-6 6-3. Nella corsa al titolo si sbarazza, senza perde alcun set, di: Alla Kudrjavceva per 6-1 6-2, Barbora Str\u00fdcov\u00e1 per 6-0 6-0, Polona Hercog per 6-1 6-3 e Irina-Camelia Begu per 7-63 6-1. Partecipa al Mutua Madrid Open, dove cede nuovamente a Serena Williams, stavolta con il punteggio di 2-6 3-6. Sorprende a Roma, dove raggiunge i quarti di finale, grazie anche al ritiro senza scendere in campo di Simona Halep (n\u00b0 5 WTA); tuttavia, viene sconfitta da Ana Ivanovi\u0107 (n\u00b0 13 WTA) per 4-6 6-3 4-6. In coppia con Muguruza, invece, raggiunge la prima finale in carriera in doppio: verranno sconfitte dalle italiane Sara Errani e Roberta Vinci. Si spinge fino ai quarti di finale al Roland Garros, a distanza di sei anni dall'ultima volta. Nello Slam parigino estromette Julija Bejhel'zymer per 7-5 7-5, Timea Bacsinszky per 7-5 1-6 6-4, Taylor Townsend per 6-2 6-2 ed Ajla Tomljanovi\u0107 per 6-3 6-3; prima di venire sconfitta in un match combattuto da Eugenie Bouchard, perso per 64-7 6-2 5-7. Fa meglio nel doppio, dove insieme a Muguruza si fa largo fino alla semifinale; ma verranno fermate da Hsieh Su-wei e Peng Shuai, con il punteggio di 2-6 7-5 2-6.\nNella stagione sull'erba colleziona due vittorie su quattro partite disputate. Infatti, viene sconfitta nel secondo turno sia a s-Hertogenbosh da Zheng Jie, contro la quale si ritira, e a Wimbledon da Zarina Dijas.\nNon fa meglio a Bad Gastein, dove cede malamente a Shelby Rogers. Sul suolo americano, rimedia una sconfitta all'esordio a Stanford per mano di M\u00f3nica Puig, mentre viene fermata in rimonta solo nei quarti di finale a Montreal da Venus Williams, dopo essersi imposta sulla sua bestia nera Marija \u0160arapova (n\u00b0 6 WTA). Nonostante la sconfitta all'esordio a Stanford, conquista il suo primo titolo in doppio, grazie alla vittoria nell'ultimo atto sulla coppia formata da Paula Kania e da Kate\u0159ina Siniakov\u00e1, con lo \"score\" di 6-2 4-6 [10-5]. In seguito, raggiunge il terzo turno sia a Cincinnati (perde contro Elina Svitolina per 6-4 4-6 4-6) che a New York (perde contro Kaia Kanepi per 5-7 0-6).\nRitorna in campo a Tokyo, dove supera Kurumi Nara per 6-1 2-6 6-2 e Dar'ja Gavrilova per 7-65 6-3, per poi cedere nei quarti di finale contro Caroline Wozniacki (n\u00b0 9 WTA). Raggiunge, invece, la terza finale stagionale insieme a Muguruza, dove vengono sconfitte da Cara Black e Sania Mirza, che hanno la meglio per 2-6 5-7. Contro la Wozniacki perder\u00e0 ancora una volta a Wuhan, stavolta dandole del filo da torcere (1-6 6-3 64-7). In seguito, subisce la vendetta di Marija Sharapova a Pechino nel terzo turno, dopo aver eliminato Flavia Pennetta. In doppio viene sconfitta ancora una volta da Black e Mirza nei quarti di finale.\nGrazie all'ottima stagione disputata e alla conquista del primo titolo in carriera di categoria International, prende parte al torneo di Sofia. Inserita nel gruppo con Cvetana Pironkova, Dominika Cibulkov\u00e1 ed Andrea Petkovi\u0107, ottiene due vittorie su tre matchs giocati. Difatti, la spagnola trionfa su Pironkova per 7-62 6-1 e su Petkovic per 6-0 6-4, mentre perde contro Cibulkova per 5-7 4-6. Nonostante ci\u00f2, riesce a qualificarsi per la semifinale e a passare il gruppo; qui incontra nuovamente Flavia Pennetta ma stavolta senza successo, poich\u00e9 perde per 4-6 2-6.\n2015: prima finale in un Premier Mandatory e Top 10; due titoli e finale alle WTA Finals in doppio.\nLa stagione 2015 si apre con le vittorie in rimonta su Cvetana Pironkova e su Mirjana Lu\u010di\u0107-Baroni, prima di perdere nettamente contro Marija \u0160arapova (n\u00b0 2 WTA). A Sydney raggiunge il secondo quarto di finale della stagione, dopo la vittoria su Ekaterina Makarova (n\u00b0 10 WTA), venendo sconfitta dall'astro nascente Karol\u00edna Pl\u00ed\u0161kov\u00e1 per 6-4 4-6 0-6. Tuttavia, dopo un ottimo avvio di stagione, perde al primo turno a Melbourne contro la numero centoquattro del mondo, Carina Witth\u00f6ft.\nIl 15 febbraio 2015 arriva in finale nel nuovo torneo Premier di Anversa ma, a causa di problemi fisici, \u00e8 costretta al ritiro contro Andrea Petkovi\u0107 (n\u00b0 12 WTA) senza scendere neanche in campo. Grazie a questo risultato migliora comunque la sua classifica posizionandosi al tredicesimo posto del ranking WTA. Nel corso del torneo estromette: Camila Giorgi per 1-6 6-2 6-4, Monica Niculescu per 4-6 6-0 6-2, Francesca Schiavone per 6-3 6-2 e Karol\u00edna Pl\u00ed\u0161kov\u00e1 (n\u00b0 22 WTA) per 6-2 6-2.\nA Dubai si impone nuovamente su Camila Giorgi e su Petra Kvitov\u00e1 (n \u00b0 3 WTA) per 6-3 4-6 6-3, per poi cedere in rimonta alla futura stella del tennis Garbi\u00f1e Muguruza nei quarti di finale. In coppia con quest'ultima, senza perdere alcun parziale, raggiunge la prima finale nel 2015, cedendo contro la coppia T\u00edmea Babos/Kristina Mladenovic, con il punteggio di 3-6 2-6. Fa meglio nell'ancora pi\u00f9 prestigioso torneo di Doha, dove si spinge fino alla semifinale. Qui approfitta del ritiro di Muguruza, si impone con difficolt\u00e0 sulle ceche Pliskova e Kvitova, per poi perdere contro Lucie \u0160af\u00e1\u0159ov\u00e1. L'ottimo periodo continua negli USA. Infatti raggiunge la i quarti di finale a Indian Wells con le vittorie su: M\u00f3nica Puig per 6-1 6-1, Anastasija Pavlju\u010denkova per 7-64 65-7 6-0 e Heather Watson per 7-65 3-6 6-1, venendo sconfitta da Simona Halep (n\u00b0 3 WTA) per 7-5 1-6 1-6.\nSorprende tutti a Miami, dove in seguito ai trionfi su: Stefanie V\u00f6gele per 6-3 6-1, Aliz\u00e9 Cornet per 6-0 6-4, Agnieszka Radwa\u0144ska (n\u00b0 8 WTA) per 5-7 6-0 6-4, Venus Williams per 0-6 6-1 7-5 ed Andrea Petkovi\u0107 (n \u00b0 10 WTA) per 6-3 6-3, sfida Serena Williams (n \u00b0 1 WTA) per il titolo. Tuttavia, la finale \u00e8 a senso unico e la statunitense le lascia solamente due games. A fine torneo, la spagnola entra per la prima volta in Top 10.\nA Stoccarda e Madrid raggiunge i quarti di finale, dove perde ancora una volta contro Caroline Wozniacki (n \u00b0 5 WTA) e Serena Williams. In quest'ultimo torneo, si era imposta tra le altre su Ana Ivanovi\u0107, ex numero uno del mondo. In Spagna, per\u00f2, si spinge fino alla finale, la seconda dell'anno; qui verranno sconfitte in tre combattuti sets da Casey Dellacqua e Jaroslava \u0160vedova (3-6 7-64 [5-10]).\nContinua a brillare a Roma infliando cinque vittorie consecutive, che le valgono l'accesso alla finale. Supera tre Top 10: Eugenie Bouchard per 62-7 7-5 7-67, Petra Kvitov\u00e1 per 6-3 6-2 e Simona Halep per 2-6 6-3 7-5, ma non pu\u00f2 fare nulla contro Marija \u0160arapova nell'ultimo atto, che ha la meglio per 6-4 5-7 1-6. A fine torneo sale all'ottava posizione della classifica.\nNello Slam parigino viene sconfitta da Flavia Pennetta (3-6 4-6) nel terzo turno, dopo che si \u00e8 sbarazzata agilmente di Monica Niculescu e aver usufruito del ritiro di Virginie Razzano a inizio secondo set. Apre la stagione sull'erba con la partecipazione a Birmingham, perdendo contro Karolina Pliskova nei quarti di finale. Si aggiudica il primo titolo sull'erba proprio qui; infatti, riescondo a sconfiggere le ceche Andrea Sestini Hlav\u00e1\u010dkov\u00e1 e Lucie Hradeck\u00e1 con un doppio 6-4. Ad Eastbourne non va oltre il primo turno, per mano di Sloane Stephens, mentre a Wimbledon si fa sorprendere dalla n \u00b0 147 WTA Je\u013cena Ostapenko.\nSeguono le sconfitte all'esordio anche a Stanford, dove cede ad Alison Riske; a Cincinnati, dove perde contro Denisa Satralova, a Tokyo, dove ha la meglio Kateryna Bondarenko. In Giappone, si aggiudica il secondo titolo del 2015 in doppio, estromettendo nell'ultimo atto le sorelle Chan Hao-ching e Latisha Chan. Ritorna alla vittoria nel Toray Pan Pacific Open, per poi perdere contro Dominika Cibulkov\u00e1. Non fa meglio a Wuhan, dove cede nel secondo turno a Venus Williams; mentre in doppio si ritira nei quarti di finale, senza scendere in campo. Scesa alla dodicesima posizione della classifica, raggiunge il terzo turno a Pechino, estromessa da Timea Bacsinszky. Invece, a Mosca viene sorpresa nei quarti di finale da Dar'ja Kasatkina, tennista n\u00b0 104 del mondo.\nSfumata l'occasione di disputare il Master femminile di fine anno, destinato alle migliori otto del circuito, prende parte al torneo secondario: il WTA Elite Trophy a Zhuhai. Non va oltre il girone a causa della sconfitta contro Elina Svitolina per 7-64 1-6 3-6, nonostante la vittoria nettissima su Andrea Petkovi\u0107 con un doppio bagel.\nIn doppio, grazie ai ritiri delle coppie formate da Casey Dellacqua e Jaroslava \u0160vedova e dalle russe Ekaterina Makarova ed Elena Vesnina, parte al Master di finale a Singapore. Insieme a Muguruza, \u00e8 inserita nel gruppo bianco con le coppie Bethanie Mattek-Sands/Lucie \u0160af\u00e1\u0159ov\u00e1 (contro le quali perderanno per 3-6 61-7), Chan Hao-ching/Latisha Chan (le spagnole vinceranno per 7-5 6-4) e Caroline Garcia/Katarina Srebotnik (eliminandole per 7-5 6-2). Con due vittorie e una sconfitta, accedono alle semifinali, dove estromettono le ceche Andrea Sestini Hlav\u00e1\u010dkov\u00e1 e Lucie Hradeck\u00e1, con il punteggio di 7-66 6-0. Raggiungono cos\u00ec la finale, opposte alle numero uno del mondo: Martina Hingis e Sania Mirza; la finale \u00e8 a senso unico e le spagnole vengono nettamente sconfitte per 0-6 3-6.\n2016: quarti di finale agli Australian Open, primo titolo Premier 5 e \"best ranking\".\nApre la stagione, come ogni anno, a Brisbane. Qui estromette con facilit\u00e0 Ajla Tomljanovi\u0107 con un perentorio 6-1 6-2, mentre concede un set a Samantha Stosur (6-1 63-7 6-4) e Varvara Lepchenko (4-6 6-4 7-5). Giunta in semifinale, viene sconfitta da Angelique Kerber, numero dieci del mondo. Non brilla a Sydney, poich\u00e9 esce di scena gi\u00e0 al primo turno contro Sara Errani. Prende parte agli Australian Open come decima testa di serie, raggiungendo i secondi quarti di finale a Melbourne a distanza di sette anni. Nel suo cammino non incontra tenniste classificate nella Top 30, ci\u00f2 nonostante si sbarazza con qualche difficolt\u00e0 di Viktorija Golubic per 7-5 6-4 e di Maria Sakkar\u012b per 65-7 6-2 6-2; nel terzo turno usufruisce del ritiro di Elizaveta Kuli\u010dkova sul punteggio di 6-4 2-0 in favore della spagnola. Nel quarto turno affronta Dar'ja Gavrilova, che le infligge un pesantissimo bagel nel primo set, per poi riprendersi nei restanti due con lo \"score\" finale di 0-6 6-3 6-2. Si ripresenta cos\u00ec nei quarti di finale, ma nulla pu\u00f2 fare contro Agnieszka Radwa\u0144ska, numero quattro del mondo.\nPrende parte ai tornei di Dubai e Doha. Nel primo non brilla, poich\u00e9 subisce la rimonta da parte di Caroline Garcia al primo turno; scende in campo in doppio con Sara Errani, venendo sconfitta in un braccio di ferro in semifinale dalla coppia formata da Chuang Chia-jung e Darija Jurak (7-5 65-7 [7-10]). Tuttavia, sorprende tutti in Qatar, dove raggiunge la seconda finale in un Premier 5. Nella corsa al titolo si impone in due sets su: Donna Veki\u0107 per 7-65 6-4; Timea Bacsinszky, numero quindici del mondo, per 6-2 6-2; Elena Vesnina per 6-3 7-63 e si vendica finalmente su Agnieszka Radwa\u0144ska, numero tre della classifica, per 6-2 6-0. Affronta Je\u013cena Ostapenko, la sorpresa del torneo e n\u00b0 88 WTA, nell'ultimo atto, rimontandola con il punteggio di 1-6 6-4 6-4. In seguito a tale trionfo, raggiunge la sesta posizione del \"ranking\", ad oggi suo miglior piazzamento. Continuano i successi anche nel doppio, poich\u00e9 raggiunge la prima finale della stagione in doppio, perdendo facilmente contro sorelle Chan Hao-ching/Latisha Chan.\nSi presenta direttamente a Miami, ma viene sorpresa da Coco Vandeweghe all'esordio. Nel torneo di Stoccarda si sbarazza di Oc\u00e9ane Dodin per 6-3 6-0 e di Anna-Lena Friedsam per 6-2 6-2, prima di cedere nei quarti di finale alla giocatrice di casa Angelique Kerber. Di conseguenza, scende all'undicesima posizione. A Madrid, dopo essersi imposta su T\u00edmea Babos (3-6 6-2 6-3) e su Sabine Lisicki (6-3 6-2), subisce la rimonta di Samantha Stosur nel terzo turno. Disputa gli Internazionali d'Italia come finalista uscente. ma non va oltre il secondo turno, fermata in rimonta da Timea Bacsinszky (7-5 5-7 2-6). Al Roland Garros si impone su: Kate\u0159ina Siniakov\u00e1 per 6-2 4-6 6-2, Qiang Wang per 6-1 6-3 e su Dominika Cibulkov\u00e1 per 6-4 3-6 6-1; per poi venire sorpresa da Julija Putinceva con un doppio 5-7.\nApre la stagione sull'erba con le vittorie contro: Elina Svitolina (n\u00b0 18 WTA) per 7-5 4-6 7-5; Andrea Petkovi\u0107 per 4-6 7-65 7-65 e Angelique Kerber (n \u00b0 4 WTA) per 6-4 1-6 7-5. Tuttavia, viene poi sconfitta in semifinale da Madison Keys (n\u00b0 16 WTA), con il punteggio di 6-3 3-6 63-7. Ad Eastbourne, invece, non va oltre l'esordio, eliminata da Misaki Doi. Nello Slam londinese disputa gli ottavi di finale, imponendosi su Shuai Zhang, Denisa Satralova e Marina Erakovi\u0107; prima di cedere contro la Top 10 Venus Williams.\nSuccessivamente, esce di scena gi\u00e0 al primo turno a Montreal, sconfitta da Krist\u00edna Ku\u010dov\u00e1. Rappresenta la Spagna alle Olimpiadi di Londra, dove rimonta Ana Ivanovi\u0107 (2-6 6-1 6-2) e si impone su Ana Konjuh (7-65 6-3), prima perdere nuovamente contro Madison Keys. Ritorna in coppia con Garbi\u00f1e Muguruza, ma vengono fermate nei quarti di finale dalle russe Ekaterina Makarova ed Elena Vesnina. In seguito, a Cincinnati usufruisce del ritiro di Aliz\u00e9 Cornet a inizio del secondo parziale ed estromette la Top 10 Roberta Vinci per 6-1 7-5, per poi perdere al terzo set contro Angelique Kerber. Nell'ultimo Slam della stagione infligge un doppio bagel a Teliana Pereira, mentre vince agilmente contro Jelena Jankovi\u0107 per 6-1 6-4 e contro Elena Vesnina (n\u00b0 20 WTA) per 6-4 6-3; viene poi sconfitta da Simona Halep per 2-6 5-7.\nLa parte finale della stagione non \u00e8 costellata di particolari successi. Infatti, a Tokyo viene sconfitta da Caroline Wozniacki al primo turno per 64-7 6-4 4-6; a Wuhan cede a Johanna Konta (n\u00b0 13 WTA) per 5-7 66-7; a Pechino e a Mosca esce di scena all'esordio contro Jaroslava \u0160vedova per 1-6 3-6 e contro Dar'ja Gavrilova, complice anche un ritiro della spagnola a met\u00e0 secondo set. Spicca una semifinale disputata a Linz, grazie alle vittorie su tenniste fuori dalla Top 100, come Mona Barthel (6-4 6-2), Sara Sorribes Tormo (6-4 6-1) e Denisa Satralova (6-4 4-6 6-2); viene poi fermata da Dominika Cibulkova, numero dieci del mondo, in due semplici parziali.\n2017: perdita dello stato-forma.\nNel 2017 non ottiene particolari successi, se non nei tornei di categoria inferiore.\nInizia la stagione agli Australian Open eliminando con facilit\u00e0 Jana \u010cepelov\u00e1, per poi perdere contro Sorana C\u00eerstea (n\u00b0 78 WTA), che ha la meglio con lo \"score\" di 61-7 3-6.\nSuccessivamente, crollata dalla 12\u00aa posizione alla 25\u00aa in classifica, si presenta a Kuala Lumpur, non andando oltre l'esordio (sconfitta da Miyu Kat\u014d, numero duecentouno del mondo). Disputa i tornei del Sunshine Double, rimediando due sconfitte al primo turno contro Kate\u0159ina Siniakov\u00e1 e Julia G\u00f6rges. Torna alla vittoria a Monterrey, grazie ai trionfi su Alison Van Uytvanck per 6-2 6-4, Sara Sorribes Tormo per 6-2 6-0 e Aliz\u00e9 Cornet per 6-1 6-1; tuttavia, viene sconfitta in semifinale da Angelique Kerber, numero uno del mondo, con il punteggio di 66-7 1-6. A Bienne, invece cede nel secondo turno a Camila Giorgi, numero novantotto del ranking, per 6-2 65-7 2-6. Si spinge fino ai quarti di finale nel Premier di Stoccarda, in seguito alla vittoria su Elena Vesnina (n\u00b0 14 WTA), ma viene estromessa da Kristina Mladenovic. Successivamente, raggiunge il terzo turno a Madrid, imponendosi su Caroline Wozniacki (n\u00b0 11 WTA), dove viene fermata da Coco Vandeweghe. Agli Internazionali d'Italia non va oltre il primo turno per mano di Lauren Davis. In Francia ottiene particolari successi. Difatti, a Strasburgo si impone su Naomi \u014csaka, futura stella del tennis, per 6-3 6-2 e su Christina McHale per 6-4 6-1; perdendo poi contro Samantha Stosur. Nello Slam di Parigi si sbarazza di Maria Sakkar\u012b per 6-4 6-2, Sorana C\u00eerstea per 7-5 6-4 ed Elena Vesnina (n\u00b0 15 WTA) per 6-4 6-4; affronta negli ottavi di finale Simona Halep, futura finalista, la quale le lascia appena due games.\nVola in Spagna, venendo sconfitta all'esordio da Catherine Bellis a Maiorca.\nInaugura la stagione sull'erba con la vittoria contro Ekaterina Makarova per 6-3 6-1, prima di cedere alla campionessa Slam di Parigi Je\u013cena Ostapenko (n\u00b0 14 WTA) per 3-6 6-0 4-6. Non fa meglio a Wimbledon, dove cede a Peng Shuai, dopo aver eliminato la finalista del 2014 Eugenie Bouchard. Per quanto riguarda la classifica, esce fuori dalla Top 30.\nRaggiunge la semifinale a Bucarest con le nette vittorie su Annika Beck, Elena-Gabriela Ruse e Tatjana Maria; subisce la sconfitta da parte di Irina-Camelia Begu. Successivamente, esce di scena al secondo turno a Bastad, contro Elise Mertens, e al primo a Toronto, per mano di Petra Kvitov\u00e1. Disputa un terzo turno a Cincinnati, ma non pu\u00f2 fare nulla contro Svetlana Kuznecova (n\u00b0 8 WTA). Nel torneo di New Haven viene fermata da Anastasija Pavlju\u010denkova nel secondo turno. Invece, agli US Open si impone su \u0130pek Soylu per 6-4 6-2, Mirjana Lu\u010di\u0107-Baroni per 4-6 7-64 6-2 ed Ekaterina Makarova per 6-1 3-6 6-3; tuttavia, viene sconfitta da Venus Williams (n\u00b0 9 WTA) con il punteggio di 3-6 6-3 1-6.\nSeguono le sconfitte all'esordio nei tornei di: Tokyo, contro Dominika Cibulkov\u00e1 (n\u00b0 9 WTA) per 3-6 3-6; Wuhan, contro Lesja Curenko per 3-6 612-7; Pechino, contro Karol\u00edna Pl\u00ed\u0161kov\u00e1 (n\u00b0 4 WTA) per 3-6 4-6.\n2018: quarti di finale agli Australian Open e agli US Open e ritorno in una finale Premier.\nContinuano gli insuccessi a Brisbane, dove viene sconfitta da Elina Svitolina (n\u00b0 6 WTA) all'esordio. E' costretta a disputare le qualificazioni per il torneo di Sydney, ma senza successo. Si presenta agli Australian Open, ritornando nei quarti di finale in seguito alle vittorie contro Magdalena Fr\u0119ch per 7-5 6-3, T\u00edmea Babos per 6-4 2-6 6-2, Kaia Kanepi per 3-6 6-1 6-3 e Anett Kontaveit per 4-6 6-4 8-6. Approda cos\u00ec nei quarti, dove viene sconfitta dalla futura campionessa Caroline Wozniacki (n\u00b0 2 WTA), con il punteggio di 0-6 7-63 2-6.\nSalita alla posizione n\u00b0 29 del ranking, disputa il Qatar Total Open, ma viene nettamente estromessa da Johanna Konta nel secondo turno. Non fa meglio a Dubai, cedendo in rimonta a Karol\u00edna Pl\u00ed\u0161kov\u00e1 (n\u00b0 5 WTA). Si spinge fino ai quarti di finale a Indian Wells, imponendosi tra le altre sulla Top 5 Elina Svitolina, ma soccombe a Venus Williams. Non brilla a Miami e a Stoccarda, venendo sorpresa da Wang Yafan e Veronika Kudermetova. Gioca un altro quarto di finale a Madrid, in patria. Qui elimina nuovamente Elina Svitolina, per poi cedere a Caroline Garcia. In Italia esce di scena all'esordio per mano della giovane Donna Veki\u0107. Non splende a Parigi, poich\u00e9 cede a Maria Sakkar\u012b nel secondo turno.\nIl trend negativo continua sull'erba, tant'\u00e8 che viene eliminata al primo turno sia a Maiorca che ad Eastbourne da Lara Arruabarrena Vecino e Danielle Collins. Nello Slam londinese, invece, si impone agilmente su Carina Witth\u00f6ft e su Sara Sorribes Tormo, prima di perdere contro Belinda Bencic.\nCostretta alle qualificazioni a Montreal, accede al main draw, dove supera Naomi \u014csaka (n\u00b0 17 WTA) per 7-6 6-2 e Lesja Curenko, la quale si ritira nel secondo parziale; tuttavia, viene fermata dalla numero tre del mondo, Sloane Stephens. Nel torneo di Cincinnati perde in rimonta contro Viktoryja Azaranka. Il 25 agosto torna a disputare una finale di categoria Premier dopo tre anni. La sua corsa al titolo \u00e8 bizzarra, in quanto si impone su Barbora Str\u00fdcov\u00e1 per 7-66 6-4, per poi usufruire di ben tre ritiri, rispettivamenti di Johanna Konta (che non scende in campo), Petra Kvitov\u00e1 (dopo che la ceca ha perso il primo set) e di M\u00f3nica Puig (sul 4-4 nel primo parziale). Raggiunge cos\u00ec la finale avendo completato solo un match e sfida Aryna Sabalenka per il titolo; verr\u00e0 sconfitta dalla bielorussa con il netto punteggio di 1-6 4-6. Fa bene anche a New York raggiungendo i quarti di finale, dove perder\u00e0 contro Madison Keys. Durante lo Slam ha estromesso Nicole Gibbs per 5-7 6-3 6-4, Kristina Mladenovic per 6-1 4-6 6-4, Caroline Garcia (n\u00b0 6 WTA) per 5-7 6-4 7-64 e Marija \u0160arapova (n\u00b0 22 WTA) per 6-4 6-3.\nScende in campo a Wuhan venendo sconfitta nuovamente da Aryna Sabalenka, stavolta con il punteggio di 62-7 6-2 2-6. Successivamente, nei tornei di Pechino e Lussemburgo raggiunge il secondo turno, sconfitta rispettivamente da Angelique Kerber (n\u00b0 3 WTA) per 64-7 1-6 ed Eugenie Bouchard, crollata oltre la Top 100, per 1-6 0-6.\n2019-2021.\n2019: cinquecento vittorie e infortunio.\nInizia la stagione 2019 rimediando due sconfitte nei tornei di Brisbane e Sydney: viene sconfitta al primo turno da Anett Kontaveit per 0-6 3-6 e da Garbi\u00f1e Muguruza per 3-6 4-6. Senza successi si presenta agli Australian Open, riuscendo a superare il primo turno opposta a Clara Burel per 7-5 6-2; viene fermata dalla diciassettenne Dajana Jastrems'ka, con il punteggio di 3-6 6-3 1-6.\nSi presenta nel torneo di Doha ottenendo un'altra vittoria, stavolta contro Ons Jabeur per 6-3 6-1, per poi perdere contro la Top 10 Kiki Bertens per 6-2 1-6 1-6. Invece, a Dubai si sbarazza in due parziali di Barbora Str\u00fdcov\u00e1, Zhang Shuai e Kristina Mladenovic; verr\u00e0 poi eliminata da Elina Svitolina. A Indian Wells, Miami, Lugano e Istanbul non va oltre il primo turno, sconfitta rispettivamente da Natal'ja Vichljanceva, Venus Williams, Polona Hercog e da Lara Arruabarrena Vecino. Ritorna a vincere a Madrid contro Maria Sakkar\u012b, non andando oltre il secondo turno fermata da Vikt\u00f3ria Ku\u017emov\u00e1. Raggiunge il terzo turno agli Internazionali d'Italia superando Dajana Jastrems'ka per 6-4 1-6 6-3 e Aliz\u00e9 Cornet, la quale si ritira con la spagnola avanti per 6-3 3-0; verr\u00e0 sconfitta nuovamente dalla tennista Top 5 Kiki Bertens. Nel Roland Garros, invece, si impone nuovamente su Jastrems'ka per 2-6 7-60 6-0 e su Shelby Rogers per 6-1 64-7 6-3, ma cede contro la futura finalista Mark\u00e9ta Vondrou\u0161ov\u00e1.\nAd Eastbourne non brilla, poich\u00e9 viene estromessa da Tamara Zidan\u0161ek. A Wimbledon si sbarazza di Samantha Stosur per 6-2 7-5, Pauline Parmentier per 7-62 7-64 e Lauren Davis per 6-3 6-3, prima di cedere alla futura finalista Serena Williams con un doppio 2-6.\nSuccessivamente, disputa il torneo di San Jose, sconfitta nuovamente da Aryna Sabalenka, numero dieci del mondo, stavolta nei quarti di finale. A Toronto elimina Venus Williams all'esordio, venendo costretta a ritirarsi contro Anett Kontaveit. In seguito, viene eliminata all'esordio da Ekaterina Aleksandrova a Cincinnati, mentre \u00e8 costretta a ritirarsi nel primo match agli US Open contro T\u00edmea Babos, scelta per cui sar\u00e0 multata per scarso impegno.\nFerma a causa dell'infortunio rimediato a New York, a inizio dicembre aveva annunciato il ritiro dal tennis professionistico alla fine della stagione 2020, salvo poi ripensarci.\n2020.\nApre l'ultima stagione della carriera ad Auckland, rimediando una sconfitta contro Dar'ja Kasatkina per 3-6 6-3 2-6. \u00c8 costretta a disputare le qualificazioni nel nuovo torneo Premier di Adelaide, ma senza successo. Successivamente, prende parte agli Australian Open dove si fa notare per la vittoria su Aryna Sabalenka, numero dodici del mondo, per 7-66 7-66, ma viene poi sconfitta da Iga \u015awi\u0105tek con il punteggio di 3-6 5-7.\nNel torneo di Dubai prende parte alle qualificazioni, venendo sconfitta nell'ultimo turno da Sorana C\u00eerstea. Di conseguenza, crolla al 70\u00ba posto della classifica mondiale. Si presenta a Doha, torneo che l'ha vista trionfare nel 2016, e supera agevolmente Shuai Zhang per 7-5 6-0, per poi cedere in rimonta contro Petra Kvitov\u00e1, numero undici del mondo, con il punteggio di 6-4 3-6 0-6.\nDopo il ritiro per sottoporsi a chemioterapia per il linfoma di Hodgkin che le era stato diagnosticato a settembre, torna in campo a dicembre 2020 con l'amica Sara Errani.\n2021: il breve ritorno e l'addio definitivo.\nTorna a giocare dopo essere guarita dalla malattia all'Open di Francia, dove viene sconfitta al primo turno da Stephens. Ottiene lo stesso risultato sia a Wimbledon che agli US Open, dove esce di scena per mano di Barty (a Wimbledon) e Collins (a New York). Gioca i suoi ultimi match di singolare e di doppio alla Billie Jean King Cup nella sfida contro la Slovacchia."}
{"id": "2772563", "revid": "287204", "url": "https://it.wikipedia.org/wiki?curid=2772563", "title": "Carla Suarez Navarro", "text": ""}
{"id": "2772572", "revid": "115183315", "url": "https://it.wikipedia.org/wiki?curid=2772572", "title": "Matteo Gribaldi Moffa", "text": "Biografia.\nLa formazione giuridica.\nNacque a Chieri, a pochi chilometri da Torino, nei primi anni del Cinquecento, secondogenito del patrizio Giovanni Gribaldi e di Maria, appartenente alla famiglia dei marchesi di Ceva. Nei primi anni trenta, il matrimonio con Giorgina Carraxe, nipote del medico Pietro Bairo, professore nell'universit\u00e0 di Torino e medico dei Savoia, e figlia illegittima di Etiennette de Gento, signora di Farges, gli fece acquisire quel feudo del territorio di Gex, nella Repubblica di Berna, che nel novembre del 1536 gli fu definitivamente riconosciuto in propriet\u00e0 dopo una contesa giudiziaria con un Jean de Grammont, che sosteneva di essere il figlio legittimo della suocera del Gribaldi.\nStudi\u00f2 diritto probabilmente a Torino, in quella universit\u00e0 dove Erasmo si era laureato nel 1506 e dove Matteo Gribaldi potrebbe aver frequentato le lezioni di Francesco Sfondrati insieme con Celio Secondo Curione. Dal 1535 al 1536 era insegnante di diritto a Tolosa, collega del Boysson\u00e9 e amico del poeta Jean Voult\u00e9: entrambi gli avrebbero fatto conoscere a Lione l'umanista ed editore \u00c9tienne Dolet. Il Boysson\u00e9 - con il quale Gribaldi si mantenne in corrispondenza per decenni - era stato accusato di eresia e, dopo aver abiurato, il 31 marzo 1532 era stato condannato dall'Inquisizione alla confisca dei beni, mentre il Dolet sar\u00e0 bruciato sul rogo nel 1546: gi\u00e0 dalle amicizie con questi umanisti si comprende come il Gribaldi avesse ormai maturato posizioni di seria critica nei confronti della Chiesa e della teologia cattolica.\nDivenuto signore di Farges, dove trascorreva le sue estati libere dagli impegni cattedratici, e cittadino di Berna, pass\u00f2 a insegnare a Cahors, e dal 1540 a Valence, dove scrisse la prefazione dei suoi \"De methodo ac ratione studendi libri tres\", dedicati agli studenti tolosani e pubblicati a Lione nel 1541.\nIl \u00ab De methodo ac ratione studendi \u00bb.\nIl tradizionale metodo di studio e di insegnamento del corpus giurisprudenziale giustinianeo si era sviluppato nel Medioevo in Italia \u2013 e per questo motivo era detto \"mos italicus\" \u2013 diffondendosi presto in Europa. Il testo giuridico veniva esposto, analizzato e commentato in modo da renderlo applicabile ai casi concreti imposti delle esigenze della societ\u00e0 moderna, stabilendo cos\u00ec norme del diritto comune. Maestro riconosciuto di tale esegesi era considerato il commentatore Bartolo da Sassoferrato (1314-1357), per lo studio della cui opera nel Cinquecento furono appositamente stabilite cattedre universitarie a Napoli e a Padova.\nNel XV secolo era anche nato, ancora in Italia, e si era diffuso soprattutto in Francia e di qui nel resto d'Europa, l'indirizzo \u2013 chiamato \"mos gallicus\" \u2013 di interpretazione storico-filologica del diritto giustinianeo, in modo da rintracciarne l'originario spirito che aveva portato alla sua costituzione, ridimensionandone cos\u00ec la sua autorit\u00e0 quale fonte del moderno diritto comune. Guillaume Bud\u00e9 (1468-1540), pubblicando nel 1508 le sue \"Annotationes in XXIV libros Pandectarum\", rifiutava il \"mos italicus\" e sottoponeva a critica la tarda costruzione giustinianea per ricercare l'originario diritto classico romano.\nNel \"De methodo ac ratione studendi\", che non \u00e8 un testo teorico ma \u00e8 un manuale pratico a uso degli studenti, Gribaldi si mantiene fedele al tradizionale \"mos italicus\" ma riconosce insieme la validit\u00e0 degli indirizzi dei moderni umanisti - \u00abBudaeus, Zasius et Alciatus, viri immortalitate digni\u00bb - intendendo piuttosto \u00ab ricongiungere l'eredit\u00e0 scientifica del \"bartolismo\" con le nuove acquisizioni del movimento umanistico\u00bb, conservando \u00abquella base razionalistica \u00bb che \u00e8 il vanto della tradizione italiana. Il suo \"metodo\" \u00e8 da lui riassunto in un famoso distico:\novvero si \"premette\" l'argomento, lo si \"divide\" nelle sue parti costitutive, lo si \"sintetizza\" e lo si \"esemplifica\" fornendo un caso concreto. A questo punto lo si \"rilegge\" criticamente insieme con le \"ragioni\" che conducono all'individuazione del \"significato\" della legge, esponendo le \"obiezioni\" che confermano \"per contraria et oppositiones\" la correttezza dell'interpretazione.\nDall'Universit\u00e0 di Valence pass\u00f2 nel 1543 a quella di Grenoble, avendo avuto la garanzia di un compenso superiore, che l'anno successivo gli fu ulteriormente aumentato. Ma la citt\u00e0 poteva permettersi di pagare bene gli insegnanti grazie agli interessi percepiti su un precedente credito fatto al re, esauriti i quali, nel 1545, Gribaldi lasci\u00f2 la citt\u00e0. Si \u00e8 sottolineato come a Grenoble Gribaldi frequentasse regolarmente le messe, in contraddizione con le compromettenti amicizie coltivate a Tolosa, ma non si pu\u00f2 stabilire se tale devozione fosse sincera o espressione di nicodemismo, tenuto anche conto che il capitolo della cattedrale era impegnato a sostenere l'attivit\u00e0 dell'Universit\u00e0.\nA Padova.\nDopo la partenza da Grenoble, per qualche anno del Gribaldi si perdono le tracce. Si \u00e8 pensato che egli abbia abbandonato la Francia con la salita al trono di Enrico II, nel 1547, e per l'istituzione, da lui voluta, di una \"Chambre ardente\" incaricata di perseguire gli eretici. In Italia potrebbe essere stato prima podest\u00e0 di Asti, ed \u00e8 poi documentato il suo contratto di insegnamento nello Studio di Padova, stipulato il 22 marzo 1548, con uno stipendi di 800 fiorini, aumentati da ottobre a 1.100. Grande era la sua popolarit\u00e0: da Grenoble, la cui Universit\u00e0 aveva ottenuto finanziamenti reali, lo invitarono a tornare, mentre a Padova l'aula nella quale insegnava abitualmente era sempre cos\u00ec affollata che un giorno gli studenti se lo caricarono sulle spalle, portandolo in un'altra pi\u00f9 grande.\nNella citt\u00e0 veneta erano numerosi gli studenti venuti dalla Germania: erano in gran parte luterani e godevano di una speciale immunit\u00e0, avendo la Repubblica veneziana stabilito per legge che essi non potessero essere perseguiti per le loro idee religiose. Gribaldi ne ospitava in casa alcuni - che i maestri accogliessero in casa studenti forestieri era normale consuetudine del tempo - e grande era la familiarit\u00e0 dei loro rapporti.\nL'\u00abHistoria de quondam\u00bb.\nA Padova Gribaldi si trov\u00f2 coinvolto nel caso di Francesco Spiera. Questi era un avvocato di Cittadella che, condannato nel 1548 dall'Inquisizione per calvinismo, aveva abiurato unicamente per salvarsi la vita. Preso da profondi rimorsi, convinto di aver dannato per sempre la propria anima per aver rinnegato Dio, era caduto in una profonda depressione. Portato dai famigliari a Padova perch\u00e9 vi fosse curato, i suoi amici \u2013 Vergerio e Gribaldi erano tra questi\u00a0\u2013 si riunivano spesso nella sua casa per convincerlo a confidare nella misericordia divina, ma inutilmente: il 27 dicembre del 1548 Spiera mor\u00ec letteralmente di disperazione.\nLa vicenda provoc\u00f2 profonda impressione tra i riformati, e suscit\u00f2 un dibattito sui temi della predestinazione, del libero arbitrio e del sonno delle anime, e sulla condotta che quegli italiani segretamente convertiti alla Riforma avrebbero dovuto tenere vivendo in un paese nel quale l'Inquisizione perseguitava i cosiddetti eretici. Gribaldi port\u00f2 il suo contributo scrivendo il 27 novembre 1549 la \"Historia de quondam quem hostes Evangelii in Italia coegerunt abijcere agnitam veritatem\" (Storia di colui che i nemici del Vangelo costrinsero a rinnegare la verit\u00e0 riconosciuta) che nel 1550 verr\u00e0 pubblicata a Basilea senza indicazione del suo nome in una silloge di scritti intitolata \"Francisci Spierae historia a quattuor summis viris summa fide conscripta\", comprendente i contributi di Vergerio, di Celio Secondo Curione, di Giovanni Calvino e di Martin Borrhaus.\nGribaldi interpretava l'incapacit\u00e0 dello Spiera di trovare consolazione nel suo \u00ab essere irretito dalle fantasie stoiche sulla elezione, e non si rivolge alla voce del Vangelo e alla promessa universale [...] egli vuole sentire la consolazione dentro di s\u00e9 prima di credere, mentre invece la fede deve venire prima di tutto, ed \u00e8 peccato gravissimo rifiutare quell'invito del Figlio di Dio: \"Venite a me voi che soffrite\" \u00bb. La convinzione dell'irrimediabile dannazione era ribadita dallo Spiera con il verso virgiliano \u00abPauci quos aequus amavit Iuppiter\u00bb, gi\u00e0 citato dal Valla a ricordare che la teoria agostiniana della predestinazione si legava al dio stoico indifferente alle invocazioni degli umani, cos\u00ec che pochi sarebbero stati gli eletti.\nIn quelle \u00ab fantasie stoiche sulla elezione \u00bb Gribaldi mostra di rifiutare - denunciandola come stoica ma pensando a dottrine moderne - la teoria calvinista della predestinazione e sembra condividere il giudizio, diffuso anche tra i luterani, che quella dottrina potesse portare alla disperazione. Quel passo della \"Historia de quondam\" fu infatti commentato severamente dall'ortodosso calvinista Vergerio: \u00abvi ha scritto sopra un certo suo giudicio dicendo impiamente che lo Spiera hebbe il cervello intricato nella openione de Stoici quanto alla elettione de Dio, et che i consolatori non intesero questa fonte del male\u00bb.\nLa drammatica vicenda dello Spiera \u00e8 riconosciuta essere la principale causa della fuga del Vergerio dall'Italia per la Svizzera nel 1549: il vescovo di Capodistria era del resto sospettato da tempo di essere un protestante mascherato. Gribaldi rimase a Padova, da dove scrisse a Calvino raccomandandogli l'amico, testimonianza che la conoscenza, diretta o per corrispondenza, con il riformatore francese doveva risalire almeno a qualche anno prima, forse avvenuta in occasione di uno degli annuali ritorni del Gribaldi nel proprio castello di Farges, che sorgeva a non molti chilometri da Ginevra.\nLo scontro con Calvino.\nE a Ginevra Gribaldi and\u00f2 nel 1553, quando vi si stava processando Michele Serveto, per prendere le difese dell'antitrinitario spagnolo, opponendosi a che si condannasse un uomo per le sue opinioni in materia di religione. Per esporre la sua protesta, chiese di poter parlare con Calvino, ma questi rifiut\u00f2, avendo saputo che il Gribaldi aveva le medesime opinioni di Serveto riguardo al problema trinitario. Gribaldi era gi\u00e0 tornato a Padova, dove aveva offerto ospitalit\u00e0 a Lelio Sozzini, quando lo raggiunse la notizia dell'esecuzione di Serveto. Inform\u00f2 allora dell'accaduto la comunit\u00e0 anabattista di Vicenza, suscitando la preoccupazione dell'umanista Castellion, impegnato in una decisa polemica anticalvinista, il quale temeva che la notizia della violenta repressione delle idee dei riformatori radicali scoraggiasse l'attivit\u00e0, gi\u00e0 cos\u00ec precaria, dei piccoli e perseguitati circoli italiani.\nNell'estate successiva Gribaldi era nuovamente a Ginevra, partecipando al sinodo della comunit\u00e0 italiana e poi mettendo per iscritto, in una lettera ai pastori italiani, le sue opinioni sulla questione trinitaria. Sottolineato che quella che gli ortodossi chiamano la prima persona della Trinit\u00e0 nelle Scritture \u00e8 chiamata Dio, mentre la seconda persona \u00e8 chiamata Signore, consegue che le Scritture vogliono indicare distintamente in uno l'onnipotenza e nel secondo la superiorit\u00e0, un attributo diverso, quest'ultimo, e di qualit\u00e0 decisamente inferiore al primo. Gribaldi deduce allora \u00ab il figliolo esser Dio da Dio padre, lume da lume, et vero Dio da vero Dio \u00bb, senza che si identifichino, poich\u00e9 l'uno dipende dall'altro: che poi \u00ab uno sia tre et tre sia uno mi par che questo repugni ad ogni intelletto \u00bb. Un pi\u00f9 circostanziato chiarimento della questione, promesso da Gribaldi alla sua ripartenza per Padova, non ci fu o \u00e8 andato perduto.\nA Padova tenne nel 1554 il suo ultimo anno di corso nello Studio: su di lui gravavano ormai forti sospetti di eresia e Gribaldi, con la numerosa famiglia - la moglie, quattro figlie e tre ragazzi - il 22 aprile 1555 lasci\u00f2 l'Italia per Zurigo. Era una necessit\u00e0 che egli aveva preventivato con largo anticipo: per questo motivo aveva gi\u00e0 sondato il terreno per una nuova sede d'insegnamento e l'amico giurista Bonifacius Amerbach, appoggiato anche dal Vergerio, gli aveva garantito il suo appoggio presso il duca Cristoforo per una cattedra nello Studio di Tubinga.\nDa Zurigo pass\u00f2 a Farges, dove lo raggiunse l'invito di Calvino a raggiungere Ginevra: il riformatore, saputo dell'aperta sconfessione del cattolicesimo operata dal giurista, concedeva quel colloquio che aveva rifiutato due anni prima. Ma il 29 giugno 1555 Calvino rifiut\u00f2 di stringere la mano di Gribaldi prima di aver chiarito la sua posizione religiosa, al che, offeso dallo sgarbo, l'italiano lasci\u00f2 immediatamente la sala. Rifiut\u00f2 un ulteriore chiarimento richiestogli dal Consiglio della citt\u00e0, non firm\u00f2 la confessione di fede che gli fu presentata e fu bandito da Ginevra. Gribaldi part\u00ec per Tubinga, mentre Calvino e il Beza si mobilitavano per rendere difficile la vita del giurista.\nGribaldi firm\u00f2 a Tubinga una confessione di fede approvata dall'autorevole teologo Heinrich Bullinger, che non fu per\u00f2 presa in considerazione a Ginevra, dove giungevano dalla Polonia informazioni sull'alta considerazione in cui Gribaldi era tenuto dagli antitrinitari italiani emigrati in quel paese. Vergerio, rimproverato per i suoi rapporti di amicizia col Gribaldi, prima prese prudentemente le distanze da lui, poi lo denunci\u00f2 apertamente come eretico alle autorit\u00e0 di Tubinga.\nI processi.\nIl processo fu istruito dal consiglio universitario di Tubinga. Gribaldi, in stato di libert\u00e0 e trattato con ogni riguardo, dopo aver chiesto alcune settimane di tempo per preparare la sua difesa, nell'estate del 1557 abbandon\u00f2 improvvisamente la citt\u00e0 e si rifugi\u00f2 a Farges. Si pensa che l'iniziativa possa essere stata presa dal Gribaldi su consiglio di qualche personaggio della corte ducale: in questo modo egli evitava una probabile condanna e il duca lo scandalo del processo e l'imbarazzante discredito che la condanna di un prestigioso uomo di cultura gli avrebbe arrecato.\nGribaldi aveva dovuto lasciare a Tubinga tutte le sue cose, che gli furono sequestrate. Fra le sue carte, fu reperito uno scritto suo, poi perduto, il \"De vera cognitione Dei\" o \"De filio Dei\", pronto per la stampa e recante note del Curione, che fu giudicato decisamente eretico: della circostanza furono avvisate in agosto le autorit\u00e0 di Berna e di Basilea, perch\u00e9 prendessero provvedimenti contro i due umanisti. La sua ricca biblioteca venne depositata nell'Universit\u00e0: fra i volumi di argomento teologico figuravano la \"Institutio\" di Calvino, il \"De amplitudine\" del Curione - un libro che era stato bruciato a Stoccarda - l'\"Eusebius captivus\" di Girolamo Massari, il \"De coena Domini\" di Bernardino Ochino, il commento di Martin Borrhaus ai libri di Mos\u00e8 e altri scritti riformati.\nA Farges Gribaldi, fosse per difendersi dalle accuse o che intendesse diffondere le proprie idee in materia teologica, continu\u00f2 a scrivere opuscoli che, intercettati dal balivo di Gex, gli procurarono l'arresto e l'estradizione a Berna per esservi processato. Il processo fu condotto dal segretario del Consiglio cittadino Niklaus Zurkinden, un magistrato che, per fortuna del Gribaldi, era piuttosto tollerante nei confronti degli eterodossi, cos\u00ec da giudicare negativamente la durezza manifestata da Calvino contro gli anabattisti.\nZurkinden persuase Gribaldi a firmare una confessione di fede ortodossa e, dopo un breve esilio a Friburgo, gli concesse di tornare a Farges nel 1558. Da qui, rimasto vedovo, in maggio scrisse al Consiglio universitario di Tubinga, allegando la sua confessione di fede e chiedendo di poter tornare all'insegnamento e regolare la sua posizione, compensando l'Universit\u00e0 per l'insegnamento fino ad allora non prestato con i suoi libri rimasti a Tubinga. Fu Lelio Sozzini a consegnare personalmente al Senato accademico la lettera di Gribaldi, ma in agosto il Vergerio sconsigliava il duca Cristoforo a prestar fede alla confessione del giurista, che egli ormai riteneva essere uno dei pi\u00f9 influenti capi dell'anabattismo antitrinitario europeo, cos\u00ec che l'Universit\u00e0 dovette rifiutare l'offerta del Gribaldi.\nLa \u00ab De vera cognitione Dei \u00bb.\nIl compromettente scritto con le note del Curione, sequestrato a Gribaldi a Tubinga, \u00e8 andato perduto, e per comprendere le opinioni del giurista piemontese in materia teologica, oltre alla nota lettera indirizzata alla comunit\u00e0 italiana di Ginevra, resta un altro suo opuscolo, steso in forma riassuntiva, che fu scritto a Farges dopo la sua fuga da Tubinga.\nLa Trinit\u00e0 divina \u00e8 un'invenzione degli uomini - sostiene Gribaldi - dovuta, probabilmente, al significato eminente che viene attribuito al numero tre. Sorta nei primi secoli dell'era cristiana, l'idea trinitaria non ha fondamento nelle Scritture e non si comprende come mai i moderni riformatori, che sostengono di voler restaurare la semplicit\u00e0 evangelica e attenenersi alle pure fonti delle Scritture, abbiano conservato questa dottrina. Se Dio fosse persona, se fossero persona anche il Figlio e lo Spirito santo, e se esistesse anche la Trinit\u00e0 divina, si avrebbero quattro d\u00e8i, quella \u00ab quaternitas \u00bb che anche Valentino Gentile, traendola dal pensiero di Gribaldi, cercher\u00e0 di portare come argomento \"per absurdum\" contro la dottrina trinitaria.\nEsiste invece un unico Dio, spirito sempre \u00ab invisibilis et immutabilis \u00bb, che \u00ab personam non habet \u00bb, perch\u00e9 altrimenti sarebbe visibile e soggetto a mutamento: \u00ab uno \u00e8 il vero e sommo Dio, ossia quel Padre eterno dal quale proviene ogni cosa: e dell'unico Dio \u00e8 l'unico figlio Ges\u00f9 Cristo ai quali, insieme con lo Spirito santo, sia eterna gloria \u00bb. Figlio e Spirito santo provengono da Dio che per mezzo del Figlio ha creato ogni cosa e per mezzo dello Spirito le ha dato vita: Figlio e Spirito sono perci\u00f2 due sostanze spirituali inferiori al Padre, che \u00e8 l'unico e vero Dio.\nGli ultimi anni.\nIl 4 agosto 1559 Gribaldi concluse le trattative con l'Universit\u00e0 di Grenoble per tenervi un corso triennale di insegnamento. Erano passati quindici anni dal suo primo incarico in quello Studio e la notizia del ritorno del giurista italiano, circondato di una fama rimasta intatta nel tempo, fu salutata con calore dagli studenti: molti di loro, residenti in altre citt\u00e0, si iscrissero a Grenoble, l'aula delle sue lezioni fu ancora una volta sovraffollata e la citt\u00e0 si trov\u00f2 a dover prendere provvedimenti straordinari per poter alloggiare tanti giovani forestieri. L'Universit\u00e0 poteva anche vantare di avere ora le due cattedre di diritto occupate da altrettante celebrit\u00e0, il Gribaldi, appunto, seguace del \"mos italicus\", e il giurista portoghese Ant\u00f3nio de Gouveia, sostenitore del moderno \"mos gallicus\". \nBench\u00e9 non risulti che in questa cattolica capitale del Delfinato Gribaldi si occupasse di problemi religiosi, il suo personale passato, le sue amicizie e il conflitto religioso sempre latente nella Francia di quegli anni, dove gli Ugonotti, pur netta minoranza di un paese largamente cattolico, avevano fatto notevoli progressi, pesava negativamente sulla possibilit\u00e0 di essere lasciato tranquillo. Il Gribaldi ne era ben consapevole e aveva fatto opportunamente inserire nel contratto d'impiego una clausola che ne prevedeva la rescissione senza indennit\u00e0 nel caso di una \u00abnecessit\u00e0 superiore\u00bb, in sostanza, nel caso di dover fuggire improvvisamente dalla citt\u00e0.\nCertamente Gribaldi non andava mai a messa e, alle richieste di spiegazioni su questo suo comportamento, rispondeva di non poterlo fare perch\u00e9 egli, cittadino di Berna, temeva ritorsioni da quelle autorit\u00e0 riformate. Valentino Gentile gli rese visita a Grenoble e fu arrestato poco dopo: bench\u00e9 il Gentile riuscisse a farsi liberare senza ulteriori conseguenze, l'episodio provoc\u00f2 non poche diffidenze nei confronti del professore piemontese. Forse per questo motivo Gribaldi pens\u00f2 per un momento di lasciare Grenoble per Valence, citt\u00e0 il cui vescovo, Jean de Montluc, era segretamente ugonotto, e la cattedra di diritto di quella Universit\u00e0 era rimasta libera per la partenza del celebre Jacques Cujas.\nIl 15 ottobre 1560 l'Universit\u00e0 di Grenoble ricevette dall'ufficio del governatore del Delfinato, Francesco di Guisa, cattolico intransigente, una nota su Gribaldi, giudicato \"mal sentant de la foi chr\u00e9tienne\", e l'invito a sbarazzarsi del professore, pena la chiusura.\nIl Consiglio universitario ordin\u00f2 un'inchiesta della quale non si conosce l'esito, ma che fu probabilmente positiva per il Gribaldi, perch\u00e9 alla nuova minaccia, pervenuta il 10 novembre dal Guisa, di sopprimere l'Universit\u00e0 se non vi fosse stato espulso il giurista, il Consiglio reag\u00ec protestando. I corsi di legge, si sosteneva, sarebbero andati deserti con la partenza del Gribaldi, e sarebbe stato difficile trovare un sostituto, se cos\u00ec precaria era la garanzia, per un docente, di lavorare in tranquillit\u00e0.\nL'Universit\u00e0 dovette comunque cedere e Gribaldi fece ritorno a Farges e della sua attivit\u00e0 successiva restano poche notizie. Il 17 dicembre 1563 un collaboratore informava Calvino che \u00ab il furfante di Farges \u00bb continuava a \u00ab infettare \u00bb gli uomini e l'aria con le sue eresie: a Ginevra si sapeva che Gribaldi aveva scritto un commento al primo libro dell'\"Institutio\" calviniana. Nulla si sa di questo libro e nel settembre del 1564 Gribaldi moriva nella sua casa di Farges durante un'epidemia di peste."}
{"id": "2772580", "revid": "282094", "url": "https://it.wikipedia.org/wiki?curid=2772580", "title": "Matteo Gribaldi Mofa", "text": ""}
{"id": "2772582", "revid": "282094", "url": "https://it.wikipedia.org/wiki?curid=2772582", "title": "Matteo Gribaldi", "text": ""}
{"id": "2772589", "revid": "98937910", "url": "https://it.wikipedia.org/wiki?curid=2772589", "title": "Leges Clodiae", "text": " \nLe Leges Clodiae furono una serie di plebisciti approvati dai \"concilia plebis\" della repubblica romana proposti dal tribuno Publio Clodio Pulcro nel 58 a.C.\nClodio era un membro della \"gens\" Claudia, di origini patrizie; tuttavia, con il sostegno di Gaio Giulio Cesare, si era fatto adottare in un ramo plebeo della stessa famiglia per poter farsi eleggere tribuno della plebe. Clodio era inoltre notoriamente un avversario accanito di Marco Tullio Cicerone.\nLe leggi.\n\"Lex Clodia de Auspiciis\".\nUna \"Lex Clodia de Auspiciis\" (\"La legge clodia sugli auspicii\"), abrog\u00f2 la \"Lex Aelia et Fufia\", che autorizzava il magistrato che presiedeva un'assemblea legislativa di sciogliere l'assemblea con il pretesto che gli auspici erano stati sfavorevoli.\nPompeo , per esempio, era noto per avere utilizzato questo dispositivo di ostruzionismo almeno una volta.\n\"Lex Clodia de Censoribus\".\nLa \"Lex Clodia de Censoribus\" (\"La legge clodia sui censori\") prescriveva alcune norme per la carica del censore.\n\"Lex Clodia Frumentaria\".\nCon la Lex Clodia Frumentaria le distribuzioni di grano a Roma diventano gratuite.\n\"Lex Clodia de Sodalitatibus\".\nLa Lex Clodia de Sodatalibus prevedeva la legalizzazione dei \"collegia\", associazioni private con fini religiosi e di mutuo soccorso, soppresse dal Senato nel 64 a.C., perch\u00e9 degenerate in pericolose bande armate a servizio di privati. Obbiettivo di Clodio \u00e8 proprio riportare in auge questa degenerazione.\n\"Lex Clodia de Rege Ptolemaeo et de exsulibus Byzantinis\".\nLa Lex Clodia de Rege Ptolemaeo et de exsulibus Byzantinis prevedeva che Roma avrebbe conquistato e invaso l'isola di Cipro."}
{"id": "2772591", "revid": "122246", "url": "https://it.wikipedia.org/wiki?curid=2772591", "title": "\u017denski odbojka\u0161ki klub Rijeka", "text": "Lo \u017denski odbojka\u0161ki klub Rijeka \u00e8 una societ\u00e0 pallavolista femminile croata, con sede a Fiume: milita nel campionato di Superliga.\nStoria.\nLa societ\u00e0 \u00e8 stata fondata nel 1947. La prima vittoria di uno scudetto risale al 1999, per poi vincerne altri tre consecutivi. Nella seconda met\u00e0 degli anni duemila il club domina il campionato croato, aggiudicandoselo per cinque volte consecuti e portando ad otto i successi totali. Anche in Coppa di Croazia il club domina la scena, con ben otto vittorie."}
{"id": "2772594", "revid": "109651", "url": "https://it.wikipedia.org/wiki?curid=2772594", "title": "Lydia (Heroes)", "text": ""}
{"id": "2772595", "revid": "26244", "url": "https://it.wikipedia.org/wiki?curid=2772595", "title": "Digital Differential Analyzer", "text": ""}
{"id": "2772597", "revid": "26244", "url": "https://it.wikipedia.org/wiki?curid=2772597", "title": "Digital differential analyzer", "text": ""}
{"id": "2772598", "revid": "26244", "url": "https://it.wikipedia.org/wiki?curid=2772598", "title": "Differential analyzer", "text": ""}
{"id": "2772599", "revid": "199745", "url": "https://it.wikipedia.org/wiki?curid=2772599", "title": "Nigritella corneliana", "text": ""}
{"id": "2772600", "revid": "295403", "url": "https://it.wikipedia.org/wiki?curid=2772600", "title": "NASL Most Valuable Player", "text": "Il NASL Most Valuable Player \u00e8 stato un premio calcistico annuale assegnato dalla North American Soccer League al miglior calciatore del campionato dal 1968 al 1984. Non c'erano limitazioni di nazionalit\u00e0, ogni giocatore di una qualsiasi squadra della NASL poteva vincere il premio.\nCollegamenti esterni.\n Lista dei vincitori"}
{"id": "2772601", "revid": "26244", "url": "https://it.wikipedia.org/wiki?curid=2772601", "title": "Differential Analyzer", "text": ""}
{"id": "2772605", "revid": "107098", "url": "https://it.wikipedia.org/wiki?curid=2772605", "title": "Vuelta a Aragona", "text": ""}
{"id": "2772608", "revid": "690118", "url": "https://it.wikipedia.org/wiki?curid=2772608", "title": "Type 92", "text": ""}
{"id": "2772611", "revid": "293691", "url": "https://it.wikipedia.org/wiki?curid=2772611", "title": "C\u00e1ceres Ciudad de Baloncesto", "text": ""}
{"id": "2772612", "revid": "287204", "url": "https://it.wikipedia.org/wiki?curid=2772612", "title": "Hector Romero", "text": ""}
{"id": "2772614", "revid": "212348", "url": "https://it.wikipedia.org/wiki?curid=2772614", "title": "Algoritmo euclideo", "text": ""}
{"id": "2772616", "revid": "599013", "url": "https://it.wikipedia.org/wiki?curid=2772616", "title": "Roberto Caba\u00f1as", "text": "Caratteristiche tecniche.\nGiocava come attaccante.\nCarriera.\nClub.\nDopo aver giocato con il Cerro Porte\u00f1o in patria, si trasfer\u00ec nella NASL statunitense, ai New York Cosmos, segnando molte reti e aggiudicandosi il titolo di MVP nel 1983, penultimo anno di esistenza della lega. Nel 1985, dopo lo scioglimento della NASL si trasfer\u00ec in Colombia, all'Am\u00e9rica de Cali di Gabriel Ochoa Uribe, dove gioc\u00f2 fino al 1987 raggiungendo tre finali di Copa Libertadores consecutive (1985, 1986, 1987), non vincendone nessuna.\nDopo l'esperienza nel continente americano, Caba\u00f1as pass\u00f2 ai francesi dello Stade Brestois 29, in Ligue 2, partecipando con le sue 21 reti in 33 partite alla promozione del club in Ligue 1, dove rimase un anno con lo stesso Brest prima di trasferirsi all'Olympique Lyonnais. La seconda stagione all'OL si interruppe dopo tre presenze, e il giocatore torn\u00f2 nel continente d'origine, stavolta agli argentini del Boca Juniors, vincendo subito il titolo d'Apertura nel 1992. Nel 1994 pass\u00f2 brevemente dal Barcelona Sporting Club di Guayaquil per tornare poi al Boca; chiuse la carriera in Colombia per due volte: prima nel 1996 e successivamente nel 2000, tornando al calcio giocato per un breve periodo per poi ritirarsi definitivamente dall'attivit\u00e0 agonistica.\nNazionale.\nCon la Nazionale di calcio del Paraguay ha partecipato al , mettendo a segno due reti, e a due edizioni della Copa Am\u00e9rica; ha totalizzato 28 presenze e 11 reti nel corso dei 14 anni di militanza in campo internazionale."}
{"id": "2772632", "revid": "110984548", "url": "https://it.wikipedia.org/wiki?curid=2772632", "title": "Sollevamento pesi ai Giochi della XXVIII Olimpiade - 62 kg maschile", "text": "Risultati.\nIl greco Leonidas Sabanis fin\u00ec la gara al terzo posto, ma fu poi squalificato per doping (positivo al testosterone)."}
{"id": "2772634", "revid": "3115", "url": "https://it.wikipedia.org/wiki?curid=2772634", "title": "Giuseppe Buzzi Leone", "text": "Biografia.\nNasce a Viggi\u00f9, il 24 novembre 1823, da una famiglia di artisti, i Buzzi Leone. Il padre, Giacomo Buzzi Leone, fu direttore della Veneranda fabbrica del Duomo di Milano, mentre il fratello Luigi Buzzi Leone sar\u00e0 uno scultore.\nGiuseppe, fratello maggiore di Luigi, apprende le tecniche del disegno dal padre e, trasferitosi a Milano, studia all'Accademia di Brera. Gi\u00e0 in questi primi anni il suo stile si caratterizza per la predilezione per il realismo ed i soggetti svincolati dai canoni formali scolastici. Si perfeziona poi a Parigi, con le sue rappresentazioni realistiche di animali, studiati dal vivo al \u201cJardin des Plantes et d\u2019Acclimation\u201d. Espone al \u201cSalon degli Artisti francesi\u201d.\nI suoi lavori, bronzi, terrecotte, gessi, cere, fino al bassorilievo, sono esempi di impressionismo. La collezione di modelli (in gesso, cera e terracotta) conservata nella casa di famiglia dal fratello Luigi, \u00e8 stata donata all'amministrazione comunale di Viggi\u00f9; tra le opere conservate nel museo della scultura viggiutese dell'Ottocento le raffigurazioni di leoni in pose varie ed altre riproduzioni di animali. Muore giovanissimo a Milano il 29 gennaio 1843."}
{"id": "2772635", "revid": "110157", "url": "https://it.wikipedia.org/wiki?curid=2772635", "title": "Dean Cadillac", "text": "La Dean Cadillac, detta Caddy, \u00e8 una chitarra elettrica creata dalla Dean Guitars e rilasciata assieme alle controparti ML V e Z.\nPossiede la met\u00e0 superiore della Dean ML e il corpo rotondo della Gibson Les Paul. La sua sagoma \u00e8 disponibile anche come basso.\nModello 25\u00ba Anniversario.\nIl modello 25\u00ba Anniversario della Dean Cadillac \u00e8 stato rilasciato nel 2002, in quantit\u00e0 limitata a 100 chitarre. Il modello aveva un top in acero fiammato, intarsi della tastiera in abalone, hardware placcato in oro 24 carati e un emblema del 25\u00ba anniversario sulla paletta. Il modello ha affermato di essere della stessa qualit\u00e0 che era originariamente riservata ai migliori clienti artisti della Dean; il prezzo al dettaglio suggerito era inferiore a $3.000.\nArtisti.\nTra i celebri utilizzatori della Dean Cadillac risultano Glen Drover dei Megadeth, Rob Barrett dei Cannibal Corpse, Rich Williams e Kerry Livgren dei Kansas dal 1979 al 1983, John McFee dei The Doobie Brothers, Pig Benis alias \"Jack Kilcoyne\" dei Mushroomhead, Sascha Gerstner degli Helloween, Jesse Penny degli Steel Mistress e Andrea Martongelli degli Arthemis."}
{"id": "2772636", "revid": "110473398", "url": "https://it.wikipedia.org/wiki?curid=2772636", "title": "Sollevamento pesi ai Giochi della XXVIII Olimpiade - 69 kg maschile", "text": ""}
{"id": "2772641", "revid": "125954044", "url": "https://it.wikipedia.org/wiki?curid=2772641", "title": "Sollevamento pesi ai Giochi della XXVIII Olimpiade - 77 kg maschile", "text": ""}
{"id": "2772642", "revid": "322321", "url": "https://it.wikipedia.org/wiki?curid=2772642", "title": "Ghaleb Bader", "text": ""}
{"id": "2772648", "revid": "124216171", "url": "https://it.wikipedia.org/wiki?curid=2772648", "title": "Sollevamento pesi ai Giochi della XXVIII Olimpiade - 85 kg maschile", "text": ""}
{"id": "2772650", "revid": "86599", "url": "https://it.wikipedia.org/wiki?curid=2772650", "title": "16596 Stevenstrauss", "text": ""}
{"id": "2772651", "revid": "34862", "url": "https://it.wikipedia.org/wiki?curid=2772651", "title": "Bandiera iraniana", "text": ""}
{"id": "2772653", "revid": "34862", "url": "https://it.wikipedia.org/wiki?curid=2772653", "title": "Bandiera vietnamita", "text": ""}
{"id": "2772659", "revid": "72396", "url": "https://it.wikipedia.org/wiki?curid=2772659", "title": "Camera picta", "text": ""}
{"id": "2772660", "revid": "125132970", "url": "https://it.wikipedia.org/wiki?curid=2772660", "title": "Sollevamento pesi ai Giochi della XXVIII Olimpiade - 94 kg maschile", "text": ""}
{"id": "2772662", "revid": "599013", "url": "https://it.wikipedia.org/wiki?curid=2772662", "title": "Aitor Garmendia", "text": "Carriera.\nCiclista completo, con particolare propensione per le corse a cronometro, pass\u00f2 professionista nel 1990 con la Banesto, vincendo subito il Gran Premio de Llodio. Nelle stagioni successive fu gregario del capitano Miguel Indurain, aiutandolo nelle vittorie di tre edizioni del Tour de France. In questo periodo si classific\u00f2 per due volte al terzo posto nel Campionato spagnolo a cronometro, salendo inoltre sul podio in corse a tappe come la Vuelta a Murcia e la Vuelta a Arag\u00f3n.\nNel 1996 pass\u00f2 alla ONCE, con la quale in due anni ottenne diverse affermazioni, come la classifica finale della Volta ao Alentejo, della Vuelta a Arag\u00f3n e della Vuelta a Galicia. Nel 1998 ritorn\u00f2 alla Banesto, con cui si mantenne a buoni livelli, bissando il successo alla Vuelta a Arag\u00f3n, vincendo la Vuelta a Castilla y Le\u00f3n ed arrivando secondo all'Euskal Bizikleta.\nNel 2001 si trasfer\u00ec al Team Coast, con cui ottenne podi al campionato spagnolo, al Deutschland Tour ed alla Corsa della Pace. Si ritir\u00f2 al termine della stagione 2003."}
{"id": "2772666", "revid": "124482160", "url": "https://it.wikipedia.org/wiki?curid=2772666", "title": "Sollevamento pesi ai Giochi della XXVIII Olimpiade - 105 kg maschile", "text": "Risultati.\nGLi ungheresi Ferenc Gyurkovics, Mykola Hordiychuk e Zolt\u00e1n Kov\u00e1cs finirono la gara secondo, undicesimo e ultimo, ma furono poi squalificati per essere risultati positivi a un test antidoping."}
{"id": "2772667", "revid": "107098", "url": "https://it.wikipedia.org/wiki?curid=2772667", "title": "Aitor Garmendia Arbilla", "text": ""}
{"id": "2772671", "revid": "72396", "url": "https://it.wikipedia.org/wiki?curid=2772671", "title": "Sandra Cretu", "text": ""}
{"id": "2772673", "revid": "118599024", "url": "https://it.wikipedia.org/wiki?curid=2772673", "title": "Sollevamento pesi ai Giochi della XXVIII Olimpiade - +105 kg maschile", "text": ""}
{"id": "2772674", "revid": "72396", "url": "https://it.wikipedia.org/wiki?curid=2772674", "title": "Federazione internazionale dell'Industria Fonografica", "text": ""}
{"id": "2772676", "revid": "1573940", "url": "https://it.wikipedia.org/wiki?curid=2772676", "title": "Chiesa di San Michele Arcangelo (Carpineto Sinello)", "text": "La chiesa di San Michele Arcangelo \u00e8 sita nel comune italiano di Carpineto Sinello, in provincia di Chieti.\nLa chiesa \u00e8 sita presso il Castello Ducale in Via Salita Castello.\nStoria.\nLa chiesa risale al XIV secolo con trasformazioni durante il XVIII secolo, tuttavia le prime notizie risalgono nel 1324 per via di alcune decime, le decorazioni interne risalgono al 1728 come prova un'iscrizione posta sullo stipite del portale. I restauri sono stati realizzati secondo le mode dell'epoca ricoprendo le murature interne originali. Il campanile \u00e8 stato ricostruito nel 1838 dall'ingegnere Carlo Luigi Dau, mentre le pavimentazioni sono realizzate nel 1853 da Luigi Felice.\nDescrizione.\nLa facciata consta di un portale in pietra scolpita posto in assetto rialzato rispetto al livello strada. Il portale ha un coronamento a timpano. Un finestrone \u00e8 posto sopra il timpano. Inoltre il portale consta di architrave, lunetta ed arco a tutto sesto. L'interno ha volta a botte con lunette divisa da tre campate. Una cupola \u00e8 sita nell'incrocio della navata con il transetto. La navata consta di due coppie di altari. Un altro altare \u00e8 posto a destra del transetto. Dalla cantoria \u00e8 stato tolto l'organo nel dopoguerra. Nel presbiterio si possono ammirare alcune decorazioni murarie."}
{"id": "2772677", "revid": "183483", "url": "https://it.wikipedia.org/wiki?curid=2772677", "title": "Oggetto non stellare", "text": ""}
{"id": "2772678", "revid": "1444886", "url": "https://it.wikipedia.org/wiki?curid=2772678", "title": "Reattore nucleare Magnox", "text": "Il Magnox \u00e8 stato il primo reattore nucleare di potenza elevata connesso ad una rete elettrica, sono reattori di tipologia GCR, cio\u00e8 reattori moderati a grafite e con un gas come fluido termovettore. Di concezione inglese, il primo esemplare \u00e8 diventato critico ed \u00e8 stato allacciato alla rete nel 1956, e disconnesso definitivamente nel 2003. Con riferimento alla figura, il funzionamento di questo tipo di reattore \u00e8 il seguente :\nIn un blocco di moderatore (grafite) vengono introdotte le barre di combustibile, sostanzialmente barre di uranio naturale metallico contenute in una guaina in lega di magnesio, la Magnox-Al 80. Nello stesso corpo sono alloggiate le barre di controllo usate per modulare il flusso di neutroni.\nAttraverso il nocciolo, costituito appunto da moderatore e barre, passa un flusso di gas (anidride carbonica) entro canali appositi, mosso dai circolatori; l'anidride carbonica si riscalda e viene in seguito convogliata \u00e8 messa a contatto coi i tubi della caldaia, in cui circola acqua grazie alla pompa; il vapore creatosi passa in una turbina a vapore a cui \u00e8 connessa un generatore elettrico convenzionale che produce elettricit\u00e0. La turbina \u00e8 seguita da un condensatore, che condensa il vapore e restituisce cos\u00ec acqua liquida da pompare nello scambiatore di calore, in circuito chiuso. La parte \"calda\" del reattore \u00e8 contenuta in uno \"schermo biologico\", in pratica un muro di calcestruzzo armato di grande spessore, rivestito internamente di acciaio.\nGli ultimi Magnox sono stati installati negli anni settanta. Non esistono pi\u00f9 reattori Magnox in funzione, con l'ultimo Wylfa 1, chiuso nel 2015. Il reattore Magnox \u00e8 considerato superato nel genere dei modelli moderati a grafite e raffreddati a gas.\nEra di questo tipo il reattore della centrale nucleare di Latina nel basso Lazio.\nLa filiera dei reattori Magnox \u00e8 stata abbandonata successivamente a favore della filiera degli AGR.\nNegli AGR si \u00e8 passati dall'impiego come combustibile dell'uranio naturale all'uranio arricchito. Il materiale della guaina che racchiude il combustibile \u00e8 stato sostituito con l'acciaio inossidabile (tipicamente zirconio), il quale permette temperature massime pi\u00f9 elevate.\nLe varie migliorie impiegate per questa tipologia di reattori permette di raggiungere elevate temperature di esercizio, con produzione di vapore acqueo di qualit\u00e0 comparabili (160 bar, 540 \u00b0C) a quelle di una centrale a combustibile convenzionale.\nNel Regno Unito il programma di costruzione di questa tipologia di reattori inizi\u00f2 nel 1976 e termin\u00f2 nel 1989 la costruzione dei 14 reattori previsti.\nIl Magnox nel mondo.\nTutti i reattori per la produzione di energia elettrica di questa tipologia sono stati dismessi. "}
{"id": "2772680", "revid": "117285515", "url": "https://it.wikipedia.org/wiki?curid=2772680", "title": "Julio Anguita", "text": " Sindaco di Cordova tra il 1979 e il 1986, \u00e8 stato poi coordinatore della Sinistra Unita (\"Izquierda Unida\") tra l'89 e il '99.\nBiografia.\nProveniente da una famiglia di militari, volle rompere con la tradizione familiare studiando e diplomandosi in Storia all'Universit\u00e0 di Barcellona.\nLavor\u00f2 come insegnante e, nel 1972, entr\u00f2 a far parte del Partito Comunista di Spagna.\nNel 1979 fu eletto sindaco di Cordova con una netta maggioranza di voti. Nel 1983 fu rieletto ma nel 1986 rifiut\u00f2 di continuare la carriera da sindaco e si candida con Sinistra Unita al governo regionale, ottenendo il 18% di voti. Nel 1988 divenne segretario del partito e leader nel 1989.\nDopo vari problemi cardiovascolari, nel 2000, lasci\u00f2 la candidatura di presidente a Francisco Frutos. Il 22 aprile 2008 torn\u00f2 sulla scena politica nazionale inviando al Comitato Federale del Partito Comunista Spagnolo un documento in cui sosteneva la necessit\u00e0 di \"rifondare\" Sinistra Unita.\n\u00c8 scomparso nel maggio 2020 all'et\u00e0 di 78 anni, una settimana dopo aver subito un arresto cardiaco."}
{"id": "2772683", "revid": "1305772", "url": "https://it.wikipedia.org/wiki?curid=2772683", "title": "Cockburn", "text": ""}
{"id": "2772684", "revid": "123601771", "url": "https://it.wikipedia.org/wiki?curid=2772684", "title": "Eastwood", "text": ""}
{"id": "2772689", "revid": "287204", "url": "https://it.wikipedia.org/wiki?curid=2772689", "title": "Easy (brano musicale)", "text": ""}
{"id": "2772690", "revid": "1305772", "url": "https://it.wikipedia.org/wiki?curid=2772690", "title": "Easy", "text": "Easy (\"facile\" in lingua inglese) pu\u00f2 riferirsi a:"}
{"id": "2772691", "revid": "15756", "url": "https://it.wikipedia.org/wiki?curid=2772691", "title": "Fernando Santosuosso", "text": "Biografia.\nDella Suprema Corte di Cassazione fu Presidente della Sezione Lavoro e dalla stessa fu eletto il 19 novembre 1992 alla Corte Costituzionale; ne venne nominato vice-presidente il 5 gennaio 2001 e vi rimase fino alla scadenza del mandato nel dicembre 2001.\nScrittore cattolico, fu autore di volumi sulla fede, sul diritto di famiglia, sulla procreazione assistita: pubblic\u00f2 inoltre alcune raccolte poetiche.\nDa sempre interessato a tematiche scientifiche e culturali fu libero docente e partecip\u00f2 a numerosi congressi, intervenendo su tematiche giuridiche e di medicina legale relative al danno biologico, link alla vita di relazione, alla riduzione della capacit\u00e0 lavorativa specifica, alla procreazione medicalmente assistita, al diritto matrimoniale, di famiglia e successorio."}
{"id": "2772695", "revid": "767487", "url": "https://it.wikipedia.org/wiki?curid=2772695", "title": "L'ascensore (film)", "text": "L'ascensore (\"De Lift\") \u00e8 un film horror prodotto nei Paesi Bassi nel 1983 con Huub Stapel, scritto, diretto e musicato dal regista Dick Maas.\nTrama.\nIn un palazzo nei pressi di Amsterdam, un ascensore inizia inspiegabilmente a funzionare da solo. Le vittime di questa anomalia sono, nel corso del film, un anziano cieco (che precipita in fondo alla tromba dell'ascensore), un guardiano notturno del palazzo stesso (che viene decapitato), e un addetto alle pulizie (il cui corpo penzoler\u00e0 dal tetto della cabina).\nAll'inizio del film, 2 coppie rimangono intrappolate nell'ascensore, rimasto inspiegabilmente fermo, dopo un'interruzione della corrente elettrica provocata da un fulmine ed il successivo ripristino della stessa.\nUn tecnico incaricato della manutenzione, Felix Adelaar, inizia ad esaminare i circuiti elettrici dell'impianto per cercare di trovare eventuali anomalie. \nDurante l'ispezione conosce una giornalista, Miki De Boer, inviata di una nota rivista locale, che Felix afferma \"di trovare spesso nel cestino della spazzatura\".\nContinuando l'ispezione sembra non emergere alcun difetto all'impianto elettrico, ma Felix sembra prendersi molto a cuore la vicenda: al bowling, con la moglie Saskia e una coppia di amici, sembra annoiato e pensieroso, tanto che la moglie del suo amico ad un certo punto mette in guardia la moglie di Felix, ipotizzando che ci sia un'altra donna in mezzo...\nIntanto Felix continua le sue indagini, esaminando anche i manuali con gli schemi elettrici.\nAll'ennesima visita nel palazzo, nota un furgone parcheggiato davanti all'ingresso: \u00e8 della ditta \"Rising Sun\", produttrice di microprocessori per automatismi, nonch\u00e9 fornitrice della ditta in cui egli lavora (Deta Liften). \nCon l'aiuto di Miki, raccoglie nell'archivio del giornale molti articoli riguardanti quella ditta; un giorno si danno appuntamento in un bar per continuare la discussione ma ad un certo punto vengono visti dalla coppia di amici prima menzionata.\nFelix decide allora di recarsi alla \"Rising Sun\" per cercare di avere informazioni sulla costruzione dei microprocessori e sulle possibili cause di eventuali loro malfunzionamenti; con lui viene anche Miki che, per non dare nell'occhio, indossa una tuta da lavoro, fingendosi una collega di Felix, con tanto di macchina fotografica.\nQui conoscono il direttore ma il colloquio dura ben poco, poich\u00e9 l'uomo inizia ad innervosirsi, notando Miki che passeggia guardandosi attorno, come se volesse curiosare...\nPurtroppo, la presunta scappatella di Felix arriva ben presto alle orecchie di sua moglie, la quale si arrabbia proprio mentre sono a tavola per la cena, insieme ai due figli. \nSquilla il telefono, \u00e8 Miki che vuole andare con Felix all'universit\u00e0 per parlare con un docente, esperto di elettronica; qui fanno una scoperta interessante: i microprocessori sono sensibili a fattori esterni, come campi elettrici, campi magnetici,\nradioattivit\u00e0, che ne pregiudicano quindi il corretto funzionamento. \nFelix rimane perplesso, anche quando il docente racconta di un computer, costruito anni prima, che improvvisamente aveva iniziato a autoprogrammarsi, diventando cos\u00ec incontrollabile.\nLa mattina seguente, Felix viene convocato dal suo titolare, il quale lo rimprovera per essere andato alla \"Rising Sun\" e aver sollevato dubbi sul funzionamento dei loro microprocessori e viene posto in aspettativa, come punizione.\nNel frattempo, il suo datore di lavoro e il direttore della \"Rising Sun\" si incontrano di notte e in un'automobile per una discussione: il primo appare nervoso, preoccupato da questa vicenda ed esprime il proprio disappunto per aver dato retta all'altro: da qui si capisce che i due avevano deciso di installare un particolare tipo di microprocessore che evidentemente \u00e8 sfuggito al controllo, diventando instabile.\nRimasto solo, con la moglie e i figli che hanno lasciato la casa e deciso ad andare fino in fondo a questa vicenda, Felix si introduce nottetempo nel palazzo, dopo aver infranto il vetro di una porta, portando con s\u00e9 la sua inseparabile cassetta degli attrezzi. Con l'ascensore, che stranamente funziona correttamente, sale fino all'ultimo piano e si reca nella sala macchine, si avvicina alla scatola metallica che dovrebbe contenere il microprocessore e che reca la scritta \"Rising Sun\": lo apre forzandolo e cos\u00ec scopre che dentro non c'\u00e8 nulla.\nTornato al piano di sotto, entra quindi nella tromba dell'ascensore, aprendo la porta scorrevole del piano superiore a quello dove si era fermato e sale sul tetto della cabina; dopo avervi collegato e acceso la lampada portatile, inizia a salire lentamente tenendo premuto il tasto della pulsantiera di servizio e intanto illumina l'ambiente per controllare se ci sono anomalie. Si ferma 2 volte: prima trova un topo morto su una delle travi d'acciaio delle guide, poi pi\u00f9 in alto nota tracce di una sostanza gelatinosa; illuminando la parete nota una griglia avvitata al muro, dalla quale sembrerebbe cadere questa sostanza. Vuole andare a vedere ma la pulsantiera non funziona pi\u00f9, allora si arrampica lungo i cavi di acciaio fino a raggiungere quella griglia. Improvvisamente sente dei passi provenire da una scala esterna, che poi si allontanano.\nOrmai Felix \u00e8 vicino alla soluzione del mistero, perch\u00e9 dopo aver tolto la griglia si trova di fronte ad una terribile verit\u00e0: un grande microprocessore a base organica che produce una sostanza gelatinosa, la stessa che Felix aveva visto poco prima. Questo microprocessore emette un rumore tipo battito cardiaco e una luce verde lampeggiante, quasi come se fosse un organismo vivente.\nFelix allora colpisce pi\u00f9 volte il computer con un cacciavite: come reazione a questo gesto violento, l'ascensore comincia a salire e scendere pi\u00f9 volte, cercando di ferire Felix, che nel frattempo era rimasto appeso ad una trave d'acciaio, dopo essere stato colpito dal contrappeso. Finalmente la cabina si ferma al piano pi\u00f9 alto, mentre Felix faticosamente raggiunge ed apre le porte scorrevoli per tentare di salvarsi uscendo dalla tromba dell'ascensore.\nLa macchina, per\u00f2, sta iniziando la sua vendetta perch\u00e9 i cavi che sorreggono la cabina iniziano a spezzarsi uno alla volta: Felix sembra ormai spacciato ma qualcuno lo afferra e lo tira fuori, proprio mentre la cabina inizia a precipitare in caduta libera. \u00c8 Miki a salvarlo, dicendogli poi che \"non poteva permettere che l'ascensore uccidesse anche lui\".\nIl film termina con un colpo di scena: arriva il direttore della \"Rising Sun\" che osserva desolato Felix ferito e Miki che lo sta aiutando. Si rende conto quindi di aver fallito il suo esperimento, estrae una pistola e spara 4 colpi al computer, come per \"ucciderlo\".\nImprovvisamente uno dei cavi rimasto legato all'argano si anima, esce dalla porta ed afferra l'uomo per la gola, trascinandolo poi nella tromba dell'ascensore e lasciandolo sospeso in aria come un impiccato: il microprocessore si \u00e8 vendicato del suo stesso costruttore!\nProduzione.\nIl film fu realizzato in 32 giorni di ripresa con un budget di 750.000 fiorini, in gran parte finanziato dal produttore Matthijs van Heijningen. Oltre che risparmiando il pi\u00f9 possibile, il bilancio finanziario fu alleggerito anche attraverso pubblicit\u00e0 occulte con l'apparizione in video di alcuni marchi come Sony, Skandia e Drum. Durante le riprese, a causa di conflitti crescenti, Maas venne licenziato dal produttore Van Heijningen, salvo venire poi riassunto quando Heijningen si rese conto di non poter finire il film senza di lui.\nPer le riprese del film fu necessaria la collaborazione di un'azienda del settore: la Schindler apprezz\u00f2 lo humour del film ed offr\u00ec la propria collaborazione, mettendo a disposizione due meccanici per tutti i giorni di produzione.\nLocation.\nLe riprese con gli ascensori furono realizzate nell'edificio \"Kronenstede\" ad Amstelveen, dove oggi ha una sua sede la societ\u00e0 \"Logica\". Tutte le scene ambientate nella hall davanti agli ascensori furono girate al primo piano.\nEffetti speciali.\nDick Maas, si rivolse a Leo Cahn, un addetto di una compagnia olandese per gli effetti speciali.\nRemake.\nNel 2001 lo stesso regista Dick Maas ha realizzato un remake del film dal titolo di \"Down - Discesa infernale\" con James Marshall e Naomi Watts."}
{"id": "2772696", "revid": "1305772", "url": "https://it.wikipedia.org/wiki?curid=2772696", "title": "Edgefield", "text": ""}
{"id": "2772699", "revid": "1793900", "url": "https://it.wikipedia.org/wiki?curid=2772699", "title": "Elizabeth", "text": ""}
{"id": "2772708", "revid": "834", "url": "https://it.wikipedia.org/wiki?curid=2772708", "title": "Joseph LaBracio", "text": ""}
{"id": "2772711", "revid": "114195144", "url": "https://it.wikipedia.org/wiki?curid=2772711", "title": "Steve Martini", "text": "Cresciuto nella Bay Area di San Francisco e nella California del sud, prima di diventare scrittore a tempo pieno ha lavorato come giornalista, specializzandosi in tematiche legali. \nSi \u00e8 laureato in legge alla McGeorge School of Law dell'Universit\u00e0 del Pacifico."}
{"id": "2772712", "revid": "1543377", "url": "https://it.wikipedia.org/wiki?curid=2772712", "title": "Lavoro accessorio", "text": "Il lavoro accessorio, identificato anche come lavoro occasionale accessorio, \u00e8 stato una particolare tipologia contrattuale del diritto del lavoro italiano che \u00e8 stata introdotta in Italia dal il decreto legislativo 10 settembre 2003, n. 276 (emanato in attuazione della delega contenuta nella cosiddetta legge Biagi) al fine di regolare, dal punto di vista previdenziale e infortunistico, delle prestazioni d'opera che, per la loro natura occasionale e accessoria, tendevano a essere sottratte a ogni forma di tutela.\nNato con l'intento di favorire l'emersione di particolari sacche occupazionali che sfuggivano all'imposizione fiscale e contributiva, lo strumento ha subito nel tempo un'evoluzione che ne ha ampliato di molto la portata e i limiti di applicabilit\u00e0. Le caratteristiche intrinseche del sistema, tuttavia, ne hanno favorito una larga diffusione anche al di fuori degli ambiti pi\u00f9 consoni e naturali, facendolo diventare strumento di un vasto fenomeno sociale di elusione ed evasione delle norme fiscali e previdenziali.\nQuesta forma di lavoro \u00e8 anche chiamata con varie denominazioni a-tecniche, tra le quali vi \u00e8 quella di lavoro a voucher, con riferimento ai buoni lavoro usati per la sua remunerazione.\nSecondo l'interpretazione datane dalla prassi ministeriale, il legislatore ha inteso ricomprendervi e regolare tutte quelle prestazioni non riconducibili alle fattispecie civilistiche tipiche del lavoro subordinato o autonomo, che si caratterizzano per i due elementi del limite economico ai compensi e per la forma di pagamento attraverso voucher.\nIl lavoro accessorio, nella modalit\u00e0 occasionale, \u00e8 stato abrogato dal Decreto Legge n. 25/2017 e reintrodotto con il DL 50/2017 Art. 54 bis sotto forma di Libretto Famiglia.\nIl lavoro occasionale accessorio non ha niente a che vedere con il contratto di collaborazione occasionale anch'esso abrogato e poi reintrodotto sotto forma di contratto di prestazione occasionale sempre con il DL 50/2017 Art. 54 bis.\nEvoluzione normativa.\nFormulazione iniziale prevista dalla Legge Biagi.\nNella sua forma originale del 2003 e nelle successive modifiche introdotte dalla legge vi era una elencazione di fattispecie che potevano dar luogo al lavoro accessorio. La caratteristica comune di queste attivit\u00e0 lavorative \"accessorie\" sono l'occasionalit\u00e0 (concetto da non confondere con \"temporaneit\u00e0\") e, di conseguenza, il loro essere contrattate spesso informalmente e l'essere pagate \"in nero\", non di rado su richiesta o comunque con l'assenso del prestatore.\nLe fattispecie ammissibili erano le seguenti:\nIl limite per il compenso del singolo lavoratore, previsto per tutti i prestatori di lavoro accessorio, \u00e8 di 5.000 euro per ogni committente nell'anno solare.\nLa disciplina viene estesa agli enti pubblici locali e alle pubbliche amministrazioni, nel rispetto dei limiti delle spese di personale e dal patto di stabilit\u00e0 interno.\nRiforma del 2012.\nA partire dall'entrata in vigore della legge di riforma Fornero (legge 28 giugno 2012, n. 92) l'elemento principale per la possibilit\u00e0 di considerare un lavoro come accessorio \u00e8 che i corrispettivi nell'anno solare non superino i 5.000 euro netti rivalutati annualmente sulla base dell'indice ISTAT, nel 2014 questo limite \u00e8 5.050 euro.\nIl ricorso a prestazioni occasionali di lavoro accessorio non prevede alcuna forma scritta o comunicazione preventiva a Centri per l'impiego e non incide sullo status soggettivo di disoccupato.\nIl pagamento del corrispettivo \u00e8 previsto con la consegna ai lavoratori dei buoni lavoro acquistati dai datori di lavoro (committenti) presso l'INPS, in via telematica, o, presso qualsiasi sede, per i buoni cartacei. Sull'importo degli stessi vengono versati i contributi INPS e INAIL e i compensi sono esenti da imposizione fiscale.\nI settori nei quali la tipologia del lavoro accessorio \u00e8 resa possibile sono: agricoltura, commercio, turismo, ristorazione, intrattenimento, oltre allo storico ambito domestico.\nRiforma del 2015.\nCon l'entrata in vigore di alcuni decreti (d.lgs. N. 81 del 15 giugno 2015) del Jobs Act il lavoro accessorio mediante voucher ha avuto altre importanti modifiche. Tra le altre: innalzamento degli importi annui percepibili, possibilit\u00e0 di multi committenza, liberalizzazione di utilizzo a tutti i settori, eliminazione del vincolo dell'occasionalit\u00e0, ecc.\nTra le novit\u00e0 introdotte dalla riforma vi era anche (art. 49, comma 3) la previsione di un obbligo di comunicazione preventiva di inizio prestazione da inviare per via telematica alle Direzioni territoriali del lavoro competenti per territorio. Tale norma introduceva la l'obbligo di rendere tracciabili le singole prestazioni accessorie, in tempo reale, mediante l'uso di strumenti e tecnologie di trasmissione telematica di dati, quale misura intesa dal legislatore in funzione di contrasto a pratiche elusive. \nLa norma, in un primo momento, era rimasta priva di effettivit\u00e0 applicativa: invece, da ottobre 2016, per utilizzare il lavoro accessorio occorreva inviare un SMS o una mail all'Inps, onde attivarli entro 60 minuti prima della prestazione.\nCorrettivi del 2016.\nRimasta senza effetti la riforma del 2015, nel giugno 2016 il legislatore delegato \u00e8 intervenuto di nuovo con un decreto legislativo correttivo del Jobs Act, con cui si introducevano alcune modifiche sulla procedura di utilizzo del voucher, volte a ridurre gli abusi. In particolare, il decreto legislativo prevedeva che la rintracciabilit\u00e0 dei dati dei prestatori e delle prestazioni avvenisse mediante l'obbligo di comunicare, con cadenza quotidiana (settimanale per il solo settore agricoltura) e almeno 60 minuti prima dell'inizio della prestazione giornaliera. Tuttavia, la circolare applicativa (la prima mai pubblicata dal neonato Ispettorato nazionale del lavoro), implementava l'obbligo di comunicazione attraverso una procedura di invio di un messaggio di posta elettronica ordinaria (non certificata) con dati in formato libero e non strutturato, un sistema di comunicazione non in grado di garantire l'identit\u00e0 del mittente, n\u00e9 capace di fornire certezza sull'invio, sulla consegna e sull'integrit\u00e0 dei dati, n\u00e9 in grado di alimentare una base di dati a cui possano attingere gli enti assicuratori e il personale preposto alla vigilanza sull'osservanza delle norme in materia di lavoro, infortuni e previdenza.\nAbusi e condotte elusive.\nLa tipologia del lavoro accessorio remunerato attraverso buoni lavoro \u00e8 stata introdotta nell'ordinamento italiano con l'intento di mettere a disposizione del mercato del lavoro uno strumento flessibile in grado di far emergere dall'ambito del lavoro nero quelle forme di occupazione saltuaria, o di secondo e terzo lavoro, per le quali sarebbe stato oneroso o difficoltoso dover ricorrere agli strumenti tradizionali per la stipula e l'intrattenimento di un rapporto di lavoro (stipula di contratti in forma scritta, eventuali visite mediche preventive, predisposizione di misure per la sicurezza, comunicazioni ai centri per l'impiego e ad altri servizi pubblici, registrazione delle presenze, scritturazione del libro unico del lavoro, predisposizione dei cedolini paga, aggiornamento delle retribuzioni in base alle evoluzioni del CCNL di settore, comunicazioni di cessazione, ecc.). L'evoluzione riscontratasi della pratica, tuttavia, ha messo in luce un vasto fenomeno sociale di utilizzo irregolare.\nProfili di irregolarit\u00e0.\nI fenomeni di irregolarit\u00e0 sono dovuti alla specifica natura dello strumento, che, per la sua flessibilit\u00e0, si presta a un'agevole messa in atto di condotte improprie tese a ricondurre, nell'ambito della tipologia flessibile del voucher, rapporti veri e propri di lavoro, di ben altro tipo, eludendo la normativa obbligatoria in materia di diritto del lavoro e della previdenza sociale e quella della contrattazione collettiva a tutela del rapporto di lavoro. Nella pratica, infatti, se ne segnala il frequentissimo utilizzo per fornire una apparenza di regolarit\u00e0 a rapporti di lavoro di notevole intensit\u00e0 lavorativa, o di notevole continuit\u00e0 della prestazione, non compatibili con i limiti di remunerazione tramite buoni lavoro. In tali casi, infatti, il buono lavoro viene usato, in modo irregolare, come schermo di regolarit\u00e0 per coprire una prestazione di lavoro intrattenuta quasi interamente in nero, attraverso l'occasionale remunerazione mediante cessione di un voucher, annullando quasi ogni rischio di incorrere in sanzioni. La semplice attivazione del meccanismo dei voucher nei confronti del lavoratore far\u00e0 in modo che, nell'eventualit\u00e0 di un infortunio sul lavoro, o di un accesso ispettivo da parte dei servizi di vigilanza dell'INPS, dell'INAIL, e delle Direzioni territoriali del Ministero del lavoro e delle politiche sociali, sia sufficiente la mera esibizione dei buoni acquistati, ancorch\u00e9 non corrisposti, perch\u00e9 la presenza e l'inserimento del lavoratore in azienda non possa essere considerata irregolare n\u00e9 dar luogo a contestazioni. In tali casi, infatti, \u00e8 arduo, per i servizi ispettivi, in fase di controllo, adempiere all'onere della prova circa l'esistenza di prestazioni lavorative ulteriori rispetto a quelle effettivamente remunerate con la cessione di un voucher, dal momento che l'effettuazione della singola prestazione (a differenza di quanto accade con il lavoro intermittente) non richiede alcun adempimento di registrazione o comunicazione, n\u00e9 in via preventiva n\u00e9 successiva.\nCriticit\u00e0 della remunerazione oraria.\nUn altro profilo di criticit\u00e0 riguarda l'ammontare della remunerazione oraria nel lavoro accessorio. Il taglio fisso dei buoni lavoro rappresenta il livello minima il valore di remunerazione resa possibile dal sistema. Tuttavia, le norme di legge e regolamentari non stabiliscono una soglia minima di prestazione oraria a cui ancorare la corresponsione di un singolo buono, fatta eccezione per il settore agricolo. In questo modo, la normativa lascia aperta la possibilit\u00e0 che un solo buono possa essere utilizzato per remunerare pi\u00f9 ore di lavoro, facendo scendere la retribuzione oraria a livelli molto bassi. Al fine di contrastare tale abuso, impedendo forme di \"negoziazione\" e \"svalutazione\" della prestazione oraria, la legge di riforma Fornero (L. 28 giugno 2012, n. 92), era intervenuta a regolarne l'utilizzo prevedendo l'emissione di un atto regolamentare che fissasse i valori minimi del compenso orario per ciascuna categoria. A tale previsione, tuttavia, \u00e8 seguita l'inerzia del Ministero che non ha emanato il decreto per colmare la riserva regolamentare: ne risulta che, con la sola eccezione del settore agricolo, rimane impregiudicata la discrezionalit\u00e0 delle parti nel quantificare la remunerazione oraria tramite buoni lavoro.\nAbrogazione e reintroduzione.\nIl lavoro occasionale accessorio \u00e8 stato abolito dal Decreto Legge n. 25/2017, il quale consente solamente l'utilizzo dei voucher gi\u00e0 acquistati prima dell'entrata in vigore del decreto stesso entro la data del 31 dicembre 2017.\nL'abrogazione ha impedito lo svolgimento di un referendum sulla materia, promosso dalla CGIL e da tenersi entro il mese di giugno 2017. Tuttavia, a seguito di una iniziativa parlamentare del Partito Democratico, i voucher sono stati reintrodotti nel luglio 2017, seppur riformati rispetto alla precedente normativa."}
{"id": "2772717", "revid": "6923", "url": "https://it.wikipedia.org/wiki?curid=2772717", "title": "Amanita Design", "text": "Amanita Design \u00e8 una societ\u00e0 Ceca indipendente sviluppatrice di videogiochi fondata nel 2003 a Brno da Jakub Dvorsky. La compagnia ha prodotto diversi minigiochi e animazioni che hanno vinto il Webby Award. Nel 2009, Amanita Design ha messo in commercio il videogioco Machinarium."}
{"id": "2772722", "revid": "1543377", "url": "https://it.wikipedia.org/wiki?curid=2772722", "title": "Nube del Camaleonte", "text": "La Nube del Camaleonte \u00e8 una nube molecolare oscura situata prevalentemente nella costellazione del Camaleonte; si estende per alcuni gradi in particolare nella porzione nordorientale della costellazione, dove viene in piccola parte illuminata dalla luce delle stelle adiacenti.\nLa nube si trova a circa 160-180\u00a0parsec (520-590 anni luce) dal sistema solare ed \u00e8 composta da tre strutture principali, indicate con le sigle Cha\u00a0I, II e III; la nube giace sul bordo pi\u00f9 interno del Braccio di Orione, a breve distanza dalla celebre Nebulosa Sacco di Carbone e dalla brillante Associazione Scorpius-Centaurus, sebbene questi due oggetti giacciano a delle latitudini galattiche superiori.\nNella Nube del Camaleonte sono attivi dei limitati fenomeni di formazione stellare, che generano stelle di piccola e media massa; grazie alla sua notevole vicinanza, lo studio di questi fenomeni ne risulta notevolmente facilitato, come pure l'osservazione delle dinamiche che portano alla formazione di oggetti di massa substellare, come le nane brune, e la nascita dei sistemi planetari.\nOsservazione.\nLa Nube del Camaleonte occupa la parte centro-orientale dell'omonima costellazione, estendendosi per alcuni gradi e sconfinando parzialmente nelle vicine costellazioni dell'Ottante e della Mosca; dal momento che si trova ad alte latitudini galattiche, nella sua direzione non sono osservabili campi stellari particolarmente ricchi.\nSia ad occhio nudo che al binocolo, la regione celeste del Camaleonte appare oscura e senza particolari attrattive, se si esclude la presenza di alcune stelle doppie; nessun oggetto non stellare \u00e8 infatti osservabile in questa direzione con strumenti di bassa potenza. Un telescopio amatoriale di media potenza munito di filtri pu\u00f2 essere in grado di rivelare invece una stella di nona magnitudine circondata da nebulosit\u00e0; questa stella, catalogata come HD\u00a097300, illumina una macchia nebulosa nota fin dall'Ottocento e indicata come IC 2631 (Ced\u00a0112). Questa stella si trova in uno dei vertici pi\u00f9 settentrionali della Nube del Camaleonte; la presenza di materiale oscuro \u00e8 rilevabile, attraverso dei telescopi di media potenza, grazie alla quasi completa assenza in certi tratti di campi stellari di fondo. Altre nebulose a riflessione di piccola entit\u00e0 si osservano pi\u00f9 a sud, come Ced\u00a0110 e Ced\u00a0111.\nLa costellazione del Camaleonte giace ad una declinazione fortemente australe, al punto che la nube in essa ospitata costituisce la regione di formazione stellare galattica pi\u00f9 prossima in assoluto al polo sud celeste, essendone separata in media da appena 11\u00b0; in aggiunta a ci\u00f2, a causa della precessione degli equinozi, il polo sud si sta lentamente spostando nella sua direzione, al punto che entro 1000 anni circa coincider\u00e0 con questa nube. La sua osservazione pertanto risulta possibile quasi esclusivamente dalle regioni situate nell'emisfero australe terrestre, dove si mostra per altro anche circumpolare fin nella fascia tropicale australe; dall'emisfero boreale pu\u00f2 essere intravista, molto bassa sull'orizzonte, solo a pochi gradi dall'equatore.\nStruttura.\nLa Nube del Camaleonte \u00e8 uno dei complessi oscuri pi\u00f9 prossimi alla Terra; al suo interno sono distinguibili tre nubi principali, dell'estensione di alcuni gradi quadrati ciascuna, e indicate come Chamaeleon\u00a0I, Chamaeleon\u00a0II e Chamaeleon\u00a0III. La nube Cha\u00a0I \u00e8 la pi\u00f9 settentrionale, contiene le nebulose a riflessione catalogate dal Catalogo Cederblad e mostra i maggiori segni di formazione stellare; la sua posizione \u00e8 rintracciabile a pochi gradi in direzione nordest rispetto alla stella e giace non lontano dal confine con la Carena. Le due nubi Cha\u00a0II e Cha\u00a0III sono invece pi\u00f9 oscure e si individuano pi\u00f9 a oriente; la nube II giace verso il confine con la Mosca, a nordest di , mentre la nube III \u00e8 visibile pochi primi ad est di questa stessa. La massa della nube I \u00e8 pari a circa 1000\u00a0masse solari (M\u2299), mentre le altre due nubi hanno masse simili fra loro, stimate in circa 1500-2000\u00a0M\u2299.\nI valori di distanza indicati per questo sistema nebuloso variano da 115 a 215\u00a0parsec, in particolare per quanto riguarda le stime per la nube Cha\u00a0I, per la quale sono state desunte tramite lo studio della stella HD\u00a097300, la responsabile dell'illuminazione della nube Ced\u00a0112: assumendo che la stella sia di sequenza principale di et\u00e0 zero, si \u00e8 indicata una distanza pari a 152\u00b118\u00a0parsec. Le misurazioni della parallasse condotte dal satellite Hipparcos hanno indicato invece un valore leggermente superiore, pari a 190\u00b140\u00a0parsec, mentre per la vicina stella HD\u00a097048 la distanza riportata \u00e8 180\u00b120\u00a0parsec. In considerazione di ci\u00f2, \u00e8 stata indicata per queste due stelle una distanza media di 160\u00b115\u00a0parsec. Secondo altri autori invece le misure del satellite Hipparcos sono da interpretare diversamente: infatti alcune delle stelle visibili in questa direzione, fra le quali la variabile T\u00a0Chamaeleontis, sono state indicate come non appartenenti al gruppo di Cha\u00a0I, mentre per HIP\u00a054738 i dati risulterebbero falsati dal fatto che si tratterebbe di una binaria astrometrica; la distanza riportata per queste stelle cos\u00ec \u00e8 indicata come pari a 175\u00a0parsec, con uno scarto di 20 in eccesso e 16 in difetto. In generale, per la nube Cha\u00a0I viene accettata come distanza un valore di circa 160-165\u00a0parsec, mentre per la nube Cha\u00a0II \u00e8 accettata la distanza di 178\u00b118\u00a0parsec, ossia leggermente maggiore rispetto alla precedente, sebbene comunque compatibile.\nFenomeni di formazione stellare.\nData la piccola massa della Nube del Camaleonte rispetto ad altre nubi oscure di simile struttura, i fenomeni di formazione stellare sono localizzati solo in pochi punti isolati, e interessano in particolar modo la nube Cha\u00a0I; la sua grande vicinanza al sistema solare e la sua posizione isolata rispetto ad altre giovani popolazioni stellari tuttavia consentono di poter studiare con facilit\u00e0 i fenomeni che conducono alla nascita di stelle di massa piccola e media, similmente a come avviene nella pi\u00f9 lontana e massiccia Nube di Perseo.\nFra i principali indizi della presenza di processi di formazione stellare nelle nubi vi sono gli oggetti HH. Nella Nube del Camaleonte e in particolare in Cha\u00a0I e II, vi sono alcuni di questi oggetti, catalogati come HH\u00a048-50 e HH\u00a052-54; tramite la misurazione del moto proprio di questi getti \u00e8 stato scoperto che la fonte di eccitazione degli oggetti HH\u00a049 e HH\u00a050 \u00e8 la vicina giovane stella B35, situata ad est della nube Ced\u00a0110 e profondamente immersa nei gas della nube. La sorgente dei getti \u00e8 stata invece identificata nella giovanissima protostella Cha-MMS1, l'oggetto pi\u00f9 giovane conosciuto nella regione attorno a Ced\u00a0110. Un vicino flusso con emissioni CO potrebbe invece essere originato dalla sorgente infrarossa Ced\u00a0110\u00a0IRS4, un giovane oggetto stellare di Classe\u00a0I associato alla nebulosa a riflessione. Gli oggetti HH\u00a052-54 invece appaiono immersi in un'associazione di giovani stelle T Tauri nota come Chamaeleon\u00a0T2, ospitata nella nube Cha\u00a0II; la stella responsabile della loro eccitazione potrebbe essere localizzata a nordest del getto HH\u00a054.\nTramite uno studio approfondito e dettagliato della nube Cha\u00a0I condotto nel 2006, sono stati scoperti un gran numero di oggetti\u00a0HH meno cospicui, per un totale di 18 (di cui 14 mai osservati in precedenza), raggruppati in due punti distinti della nube, situati a nord e a sud; nel primo gruppo spiccano i due getti HH\u00a0912 e HH\u00a0916, che probabilmente condividono la stessa sorgente di flusso, e HH\u00a0915, che punta verso la stella\u00a0T\u00a0Tauri WW\u00a0Chamaeleontis. Nella parte meridionale di Cha\u00a0I, assieme a una decina di oggetti\u00a0HH, sono stati individuate un gran numero di sorgenti infrarosse e di giovani stelle di pre-sequenza principale intimamente avvolte dalle polveri e nei gas.\nAll'interno della nube Cha\u00a0I sono state scoperte 13 giovani stelle con forti emissioni nella banda dell'H\u03b1, molte delle quali coincidono con stelle T\u00a0Tauri, mentre altre mostrano le caratteristiche spettrali tipiche degli oggetti substellari noti come nane brune. In particolare, Cha\u00a0H\u03b1\u00a01 \u00e8 la prima nana bruna identificata ai raggi X, proprio grazie alla relativa vicinanza al sistema solare, che consente un facile studio della nube. La scoperta di nane brune in questa nube offre pertanto la possibilit\u00e0 di studiare approfonditamente le dinamiche che portano alla formazione di tali oggetti. A queste nane brune se ne aggiungono altre 18 con una massa fino a 0,003\u00a0M\u2299, identificate lungo tutta l'area della nube Cha\u00a0I. Le stelle T\u00a0Tauri associate alla Nube del Camaleonte sono addensate specialmente nella nube I e II; l'associazione Chamaeleon\u00a0T1 \u00e8 la pi\u00f9 cospicua: essa contiene alcune decine di componenti, fra le quali spiccano le brillanti HD\u00a097048 e la stessa HD\u00a097300 (nota anche come Ced\u00a0112\u00a0IRS\u00a03). L'associazione Chamaeleon\u00a0T2 invece appare associata alla nube Cha\u00a0II.\nLe sorgenti infrarosse identificate nella nube Cha\u00a0I sono 203; fra queste, la quasi totalit\u00e0 sono di Classe\u00a0II e III, ossia astri in una fase \"border-line\" tra protostelle e stelle pre-sequenza principale, mentre pochissime sono quelle di Classe\u00a0I, ossia le pi\u00f9 giovani. Le pi\u00f9 massicce fra queste mostrano dei dischi circumstellari, fino a una percentuale del 65% fra le stelle di massa pari a 1-2\u00a0M\u2299. La percentuale media delle stelle di massa minore con dischi circumstellari invece si aggira attorno al 50%, il che la rende simile alle percentuali di un altro sistema nebuloso simile per et\u00e0 e struttura, IC 348, facente parte della Nube di Perseo, mentre per le stelle di massa maggiore in quest'ultimo oggetto la percentuale \u00e8 molto pi\u00f9 bassa del 65%; la presenza di questa discrepanza comporta il fatto che apparentemente i dischi circumstellari delle stelle simili al Sole appartenenti a Cha\u00a0I hanno una durata maggiore rispetto a quelli di IC\u00a0348. La causa di ci\u00f2 sarebbe da ricercare probabilmente nella maggiore densit\u00e0 dell'ammasso di stelle associato a IC\u00a0348, che contribuirebbe a disgregare queste strutture con pi\u00f9 facilit\u00e0. Questo genere di studi rivestono una notevole importanza della comprensione delle dinamiche che favoriscono la formazione dei sistemi planetari.\nLa nube Cha II ospita al suo interno una quarantina di sorgenti di raggi X, il 35% delle quali coincidono con oggetti stellari giovani; gran parte di queste sorgenti si concentrano nella parte sudorientale della nube, mentre il settore nordoccidentale appare privo di sorgenti. Quattro di queste coincidono con stelle T Tauri con deboli emissioni. La sorgente pi\u00f9 luminosa in questa nube \u00e8 indicata come IRAS\u00a012496-7650, che coincide con una stella Ae/Be di Herbig profondamente immersa nei gas. La nube Cha\u00a0III, al contrario, appare completamente priva di fenomeni di formazione stellare in atto o recenti; all'interno della nube tuttavia si osserva la stella HD\u00a0104237, che con la sua magnitudine apparente pari a 6,50 \u00e8 la stella Ae/Be di Herbig pi\u00f9 luminosa dell'intera volta celeste. Possiede una classe spettrale A4e e sembrerebbe pi\u00f9 vecchia rispetto a molte altre stelle simili disperse in altre regioni celesti.\nAmbiente esterno.\nL'ambiente galattico in cui giace la Nube del Camaleonte \u00e8 ricco e complesso; esso si trova all'estremit\u00e0 occidentale di un allineamento di nubi molecolari e regioni di gas ionizzato che attraversa tutta la linea di vista del piano galattico in direzione del centro galattico, fino alle nubi oscure dell'Aquila e dell'Ofiuco. Questa concatenazione di nubi delimitano il bordo interno del Braccio di Orione in corrispondenza del sistema solare.\nIl sistema nebuloso pi\u00f9 prossimo alla Nube del Camaleonte \u00e8 la celebre Nebulosa Sacco di Carbone, una nube non illuminata che si staglia sulla scia luminosa della Via Lattea mascherando la luce delle stelle retrostanti, diventando visibile anche ad occhio nudo; la distanza del Sacco di Carbone \u00e8 di circa 150\u00a0parsec, una distanza molto simile a quella della Nube del Camaleonte, che riprova come queste due nubi si trovino estremamente vicine fra di loro, ad appena poche decine di parsec. Al suo interno non sono noti fenomeni di formazione stellare. Fra questa e la Nube del Camaleonte si osserva un sottile ma denso filamento di polveri, ben visibile a occidente delle stelle pi\u00f9 brillanti della costellazione della Mosca; questa piccola nube, indicata a volte col nome \"Dark Doodad\" (letteralmente \"decorazione oscura\"), possiede una massa di circa 170\u00a0M\u2299 e appartiene alla stessa struttura nebulosa delle nubi precedenti. Nella parte settentrionale di questa nube \u00e8 presente una stella T\u00a0Tauri.\nA poche decine di parsec della Nube del Camaleonte, in direzione nord e quindi su una diversa latitudine galattica, si trova il brillante ammasso aperto delle Pleiadi del Sud (IC\u00a02602); questo giovane oggetto costituisce la parte pi\u00f9 occidentale della grande e brillante Associazione Scorpius-Centaurus. Quest'ultima \u00e8 di fatto l'associazione OB pi\u00f9 prossima al sistema solare: si estende a nord della scia luminosa della Via Lattea per diverse decine di gradi e comprende quasi tutte le stelle blu visibili ad occhio nubo comprese fra le costellazioni del Centauro, della Croce del Sud e del Lupo, fino alla parte pi\u00f9 settentrionale dello Scorpione, includendo la brillante stella Antares."}
{"id": "2772726", "revid": "118031", "url": "https://it.wikipedia.org/wiki?curid=2772726", "title": "Inacio Pi\u00e1", "text": ""}
{"id": "2772731", "revid": "663182", "url": "https://it.wikipedia.org/wiki?curid=2772731", "title": "Premi BAFTA 2010", "text": "La 63\u00aa edizione dei British Academy Film Awards, conferiti dalla British Academy of Film and Television Arts alle migliori produzioni cinematografiche del 2009, ha avuto luogo il 21 febbraio 2010.\nVincitori e candidati.\nGuidano le nomination, annunciate il 21 gennaio 2010, i film \"Avatar\" di James Cameron, \"The Hurt Locker\" di Kathryn Bigelow e \"An Education\" di Lone Scherfig con 8 candidature ciascuno."}
{"id": "2772733", "revid": "183483", "url": "https://it.wikipedia.org/wiki?curid=2772733", "title": "Complesso nebuloso oscuro del Camaleonte e della Mosca", "text": ""}
{"id": "2772734", "revid": "599013", "url": "https://it.wikipedia.org/wiki?curid=2772734", "title": "Bruce Kuczenski", "text": ""}
{"id": "2772737", "revid": "287204", "url": "https://it.wikipedia.org/wiki?curid=2772737", "title": "Premi BAFTA 2009", "text": "La 62\u00aa edizione dei British Academy Film Awards, conferiti dalla British Academy of Film and Television Arts alle migliori produzioni cinematografiche del 2008, ha avuto luogo l'8 febbraio 2009."}
{"id": "2772738", "revid": "729019", "url": "https://it.wikipedia.org/wiki?curid=2772738", "title": "Anti-Monopoly", "text": "Anti-Monopoly \u00e8 un gioco da tavolo ideato da Ralph Anspach, professore dell'Universit\u00e0 di San Francisco, sul modello di \"Monopoli\": rispetto a quest'ultimo, \"Anti-Monopoly\" distingue i giocatori in \"Concorrenti\" e \"Monopolisti\", con regole in parte differenti per i due gruppi, e possiede una meccanica di gioco che permette di mantenere un certo equilibrio tra i partecipanti.\nLa prima versione del gioco, risalente al 1973, era inizialmente chiamata \"Bust the Trust\", per poi essere cambiata in \"Anti-Monopoly\"; da allora, il gioco ha visto molteplici revisioni.\nNel 1984 \u00e8 apparsa una versione chiamata \"Anti-Monopoly II\", mentre la scelta individuale di partecipare come \"Concorrente\" o \"Monopolista\" \u00e8 stata introdotta nel 2005.\nIl gioco di Anspach \u00e8 stato oggetto di questioni legali.\nNel 1982, dopo nove anni di battaglie legali, Anspach vinse la causa riguardo al marchio, riconosciutogli dalla Corte d'Appello degli Stati Uniti per il Nono Circuito.\nL'azione legale era incentrata sull'impiego della parola \"Monopoli\" nel titolo del gioco.\nUn altro atto del Congresso permise a Kenner e Parker Brothers di re-registrare il marchio \"Monopoli\": entrambe le compagnie vennero in seguito acquisite dall'Hasbro nel 1991, la quale detiene attualmente marchio e diritti del gioco.\nAnspach impiega il nome \"Anti-Monopoly\" sotto licenza Hasbro (come descritto nel disclaimer presente nel suo sito)."}
{"id": "2772746", "revid": "339392", "url": "https://it.wikipedia.org/wiki?curid=2772746", "title": "LPR-Piacenza Management", "text": ""}
{"id": "2772750", "revid": "1573940", "url": "https://it.wikipedia.org/wiki?curid=2772750", "title": "Truku", "text": "I Seddiq-Truku(patronimico)(\u592a\u9b6f\u95a3\u65cf, romanizzato anche Taroko) sono un popolo di aborigeni taiwanesi,che vivevano nelle alture dove oggi sorge il Parco Nazionale Taroko da cui prende il nome. Durante gli anni trenta del XX secolo, furono forzatamente deportati per intero dall'allora governo coloniale Giapponese nelle pianure della costa orientale taiwanese. Oggi sono dislocati in vari villaggi nella provincia di Hualien. Lo Yuan Esecutivo della Repubblica di Cina ha ufficialmente riconosciuto i Truku come dodicesimo gruppo di aborigeni di Taiwan il 15 gennaio 2004, mentre prima questo popolo, insieme all'etnia Seediq, veniva classificato nel gruppo Atayal."}
{"id": "2772758", "revid": "599013", "url": "https://it.wikipedia.org/wiki?curid=2772758", "title": "David Crawshay", "text": ""}
{"id": "2772768", "revid": "1540383", "url": "https://it.wikipedia.org/wiki?curid=2772768", "title": "Alberto Tedesco", "text": "Biografia.\nCarriera politica.\nGi\u00e0 dirigente del Partito Socialista Italiano e consigliere regionale della Puglia dal 1985, con la dissoluzione del partito si schiera sulle posizioni di Giuliano Amato e alle elezioni politiche del 1994 viene candidato alla Camera dei deputati nel collegio uninominale di Putignano per la coalizione di centro del Patto per l'Italia, raccoglie circa il 20% senza risultare eletto. Successivamente aderisce alla Federazione Laburista e, con lo scoglimento di questa, ai Socialisti Democratici Italiani. Nel 1999 viene candidato dalla coalizione de L'Ulivo alla Camera per le elezioni suppletive in un collegio di Bari: non risulta tuttavia eletto.\nIn seguito alle elezioni regionali in Puglia del 2000, in cui l'esponente socialista viene eletto consigliere regionale per il quarto mandato consecutivo, si apre un periodo di conflittualit\u00e0 fra lo stesso Tedesco e il segretario regionale dei SDI Onofrio Introna, che culmina nel 2001 con la fuoriuscita di Tedesco e di un gruppo di consiglieri regionali dal partito per fondare i Socialisti Autonomisti, movimento che proclama l'autonomismo socialista rispetto ai Democratici di Sinistra.\nViene nominato assessore alla Sanit\u00e0 della regione dal presidente Nicola Vendola nel 2005, dopo un periodo di incertezza sul suo nome legato alle accuse lanciate dall'Italia dei Valori di un possibile conflitto di interessi legato al fatto che la moglie e i figli hanno partecipazioni azionarie in alcune societ\u00e0 che commercializzano in Puglia prodotti farmaceutici e parafarmaceutici.\nPer le elezioni politiche del 2006 i Socialisti Autonomisti raggiungono un accordo con I Socialisti di Bobo Craxi: Tedesco viene quindi candidato come capolista al Senato nella circoscrizione Puglia, senza per\u00f2 risultare eletto\n\u00c9 candidato al Senato della Repubblica nelle liste del Partito Democratico (in cui i SA sono confluiti) in occasione delle elezioni politiche italiane del 2008, risultando il primo dei non eletti. Viene eletto Senatore della Repubblica nel secondo semestre 2009 dopo la rinuncia del seggio da parte di Paolo De Castro, ex Ministro dell'Agricoltura nel Governo D'Alema II e nel Governo Prodi II eletto europarlamentare.\nNel febbraio 2009 viene indagato dalla procura antimafia di Bari, con l'ipotesi di reato di associazione per delinquere e corruzione per cui viene chiesta l'autorizzazione di misure cautelari personali ovvero l'arresto, per scongiurare l'eventuale pericolo di reiterazione. In seguito all'indagine si dimette dalla carica di Assessore regionale alla Sanit\u00e0..\nIl 6 aprile 2011 la Giunta per le Autorizzazioni e le Immunit\u00e0 parlamentari boccia con 9 s\u00ec, 10 no, un astenuto (il Presidente della Giunta Marco Follini del Pd) e un assente la relazione Balboni (PdL) favorevole a negare la richiesta di misure cautelari (arresto) avanzata nei confronti del senatore nell'inchiesta sulla Sanit\u00e0 pugliese. Votano a favore della relazione i senatori del PdL (ad eccezione del senatore Cosimo Izzo assente) e il senatore di Coesione Nazionale, contro si schierano Pd, IdV e UdC mentre i due senatori della Lega Nord non hanno preso parte al voto. Il capogruppo dell'IdV in Giunta Luigi Li Gotti sar\u00e0 il nuovo relatore. Il 20 luglio 2011 il Senato ha bocciato la relazione Li Gotti (IdV) negando l'arresto per il senatore, con 127 voti favorevoli, 151 contrari ed 11 astenuti. Il voto \u00e8 avvenuto a scrutinio segreto dopo la richiesta avanzata da alcuni senatori del PdL che all'inizio aveva escluso una sua partecipazione al voto sull'arresto del senatore Tedesco ma poi si era schierato contro.\nA favore dell'arresto si schierano Pd, IdV, Udc, Svp e Autonomie (Unione Vald\u00f4taine, Movimento Associativo Italiani all'Estero, Verso Nord, Movimento Repubblicani Europei, Partito Liberale Italiano), Per il Terzo Polo (ApI-FLI), MpA, Partecipazione Democratica a cui si aggiungono anche il gruppo della Lega Nord. Contro votano soltanto PdL e Coesione Nazionale (Grande Sud-SI-PID-Il Buongoverno-FI). Assenti alla votazione i sette senatori a vita. Tedesco nel suo discorso aveva chiesto all'Aula di concedere l'arresto ma nel segreto dell'urna i contrari all'arresto soltanto 127 senatori presenti sono riusciti ad incrementare i loro voti con 34 senatori dei gruppi favorevoli essendo l'astensione voto contrario. Dopo il voto scambi di accuse tra Pd e Lega Nord sulla paternit\u00e0 dei voti.\nIl 25 luglio 2011 dopo le pressanti richieste da parte della Presidente del Pd Rosy Bindi e di altri esponenti del partito che lo invitavano a dimettersi da senatore dopo il mancato arresto rassegna le sue dimissioni dal PD. Il 9 agosto 2011, dopo aver riconosciuto l'esigenza di attuare misure cautelari per il sospettato reato di associazione a delinquere a carico del senatore, il Tribunale del Riesame ha disposto l'invio al Senato di una nuova richiesta di autorizzazione agli arresti domiciliari, gi\u00e0 respinta una prima volta lo scorso 20 luglio. Il 15 febbraio 2012,la Giunta per le Elezioni e le Immunit\u00e0 parlamentari approva con 12 si 7 no e nessun astenuto la relazione Balboni (PdL) per respingere la nuova richiesta d'arresto ai domiciliari a suo carico, avanzata dalla Procura di Bari, per l'inchiesta sulla sanit\u00e0 sulla base del capo di accusa di associazione a delinquere.\nContro la richiesta d'arresto votano Il Popolo della Libert\u00e0, Lega Nord, Coesione Nazionale mentre a favore Partito Democratico, Italia dei Valori, Unione di Centro, Alleanza per l'Italia. Inoltre la richiesta di non investire l'Aula del Senato della decisione \u00e8 stata approvata con 10 s\u00ec e 9 no. La Lega Nord questa volta vota con Pd, IdV e Udc. Contrari Pdl e CN. Il 15 marzo 2013, dopo quattro anni dalle dimissioni di Assessore alle Politiche della Salute della Regione Puglia e, scaduto il mandato parlamentare, sono state attuate le misure cautelari nei confronti del dr. Tedesco che \u00e8 stato posto agli arresti domiciliari per i sospettati reati di: associazione a delinquere, concussione, corruzione, falso e turbativa d'asta. Il 27 marzo 2013 Tedesco \u00e8 tornato in libert\u00e0, il gip di Bari Antonio Diella ha accolto la richiesta di revoca delle misure cautelari ritenendo le stesse non necessarie. Il 5 luglio 2013 Tedesco \u00e8 stato prosciolto da tutte le accuse che gli erano state contestate dalla procura perch\u00e9 il fatto non sussiste.\nDopo l'assoluzione, rientra nel PSI."}
{"id": "2772769", "revid": "106985724", "url": "https://it.wikipedia.org/wiki?curid=2772769", "title": "Scott Brennan", "text": ""}
{"id": "2772774", "revid": "1543377", "url": "https://it.wikipedia.org/wiki?curid=2772774", "title": "Polittico di Castello Roganzuolo", "text": "Madonna col Bambino e santi Pietro e Paolo, noto anche come polittico di Castello Roganzuolo, \u00e8 un'opera pittorica di Tiziano Vecellio, attualmente custodita nel Museo diocesano Albino Luciani di Vittorio Veneto.\nStoria.\nIl polittico fu commissionato dalla luminaria di Castello Roganzuolo al Tiziano nel 1543. Tutte le vicende del pagamento, nel quale era compresa la costruzione di una villa in Col di Manza, sono attestate nei registri conservati nella canonica.\nL'opera fu ultimata e consegnata solo sei anni dopo, nel 1549, e posta sull'altare maggiore della chiesa dei santi Pietro e Paolo, incorniciata dagli affreschi, ultimati un decennio prima, del pittore serravallese Francesco da Milano.\nNel XX secolo, durante la prima guerra mondiale, l'allora parroco di Castello Roganzuolo, monsignor Giovanni Pizzinato, nascose le tele nel sottotetto della chiesa perch\u00e9 non fossero rubate dagli invasori austriaci, i quali lo sottoposero a duri interrogatori e lo arrestarono, senza ottenere la rivelazione del nascondiglio. Tuttavia, finita la guerra, le tele furono ritrovate in pessime condizioni, coi colori distrutti dall'umidit\u00e0 dell'ambiente in cui erano rimaste stipate.\nMalgrado i restauri, in seguito ai quali le tele furono trasferite al Museo Diocesano di Arte Sacra \"Albino Luciani\" di Vittorio Veneto, gran parte dell'opera versa in uno stato di irreversibile degrado. Inoltre, della quarta parte del polittico, costituita da una cimasa, non si hanno notizie.\nNella chiesa di Castello Roganzuolo restano, posizionati in una cappella laterale, l'originale cassettone dorato del XVI secolo e le copie moderne di trittico e cimasa.\nDescrizione.\nLe tele presentano rispettivamente le seguenti misure: \"San Pietro\" 190x57 cm (posto nel comparto sinistro); \"Madonna con Bambino\" 240x80 cm (nel comparto centrale); \"San Paolo\" 190x70 cm (nel comparto destro); \"Cristo deposto sorretto dagli angeli\" 50x80 cm (nella cimasa)."}
{"id": "2772775", "revid": "1573940", "url": "https://it.wikipedia.org/wiki?curid=2772775", "title": "Seediq", "text": "I Seediq (conosciuti anche con i nomi Sediq, Seejiq o Seediq; caratteri cinesi: \u8cfd\u5fb7\u514b\u65cf) sono un popolo di aborigeni taiwanesi residenti nelle contee di Nantou e Hualien. La loro lingua, il Seediq, \u00e8 parlata anche dal vicino popolo Truku. I Seediq sono stati ufficialmente riconosciuti come quattordicesimo gruppo di aborigeni di Taiwan il 23 aprile 2008, mentre prima venivano classificati nell'etnia Atayal insieme ai Truku."}
{"id": "2772781", "revid": "775372", "url": "https://it.wikipedia.org/wiki?curid=2772781", "title": "Rosetta Cutolo", "text": "Sorella maggiore del camorrista Raffaele Cutolo e di Pasquale Cutolo, \u00e8 considerata l'esponente principale della Nuova Camorra Organizzata poich\u00e9, nel corso delle lunghe detenzioni del fratello, ha diretto il clan gestendone gli introiti. Rosetta Cutolo non si \u00e8 mai sposata \nBiografia.\nL'inizio della carriera criminale.\nHa vissuto per un lungo periodo - assistita e protetta dal maggiordomo Francesco Violento - nel Palazzo Mediceo di Ottaviano, un edificio del XVI secolo con 50 camere e un grande parco. In questa residenza, Rosetta teneva la contabilit\u00e0 delle estorsioni realizzate dai capozona e provvedeva ad assistere, legalmente ed economicamente, le famiglie dei carcerati. Inoltre, teneva un minuzioso elenco degli affiliati conservato in una nicchia scavata in una parete del castello e coperta da un quadro. Secondo il piano di Raffaele Cutolo, una volta liberi, gli affiliati inviavano a Rosetta un \"fiore\", ossia un'offerta in denaro. La donna provvedeva a riutilizzare tali risorse per creare un vincolo di fedelt\u00e0 tra gli affiliati.\nLa latitanza.\nImputata in diversi processi, il 12 settembre 1981 scamp\u00f2 all'arresto quando la polizia fece irruzione nel castello mediceo di Ottaviano al termine di un vertice della camorra. Con Rosetta Cutolo, infatti, c'era tutto lo Stato maggiore della NCO (Nuova Camorra Organizzata) ed un esponente della DC di Ottaviano. La polizia sequestr\u00f2 una grande quantit\u00e0 di documenti e le mappe che dividevano l'area napoletana nelle zone di influenza controllate dal clan. Da quel momento, Rosetta cominci\u00f2 una lunga latitanza con l'aiuto di don Giuseppe Romano, sacerdote confessore della famiglia e di altri membri della NCO. Pi\u00f9 volte \u00e8 sfuggita alla cattura, come nel 1990 quando scapp\u00f2 da un convento poco prima di un blitz dei carabinieri. L'8 febbraio 1993, dopo alcune trattative che impegnarono anche i servizi segreti, si costitu\u00ec per scontare 9 anni e 7 mesi per associazione mafiosa. In realt\u00e0, dopo sei anni \u00e8 tornata ad Ottaviano, dove tuttora vive.\nL'intervista su l'\"Espresso\".\nUn'inchiesta di Claudio Pappaianni, pubblicata sul settimanale \"L'Espresso\" nel 2009, ha reso evidenti i rapporti tra il presidente della provincia di Napoli Luigi Cesaro e la NCO di Cutolo. Luigi Cesaro ha ammesso che, nel corso degli anni ottanta, chiese la protezione di Rosetta Cutolo per sfuggire alle continue estorsioni. Cesaro, al fine di sottrarsi alle pesanti richieste estorsive del gruppo di Pasquale Scotti, chiese l'intercessione di Rosetta Cutolo la quale, a sua volta, invi\u00f2 una lettera di raccomandazione allo Scotti."}
{"id": "2772783", "revid": "125451881", "url": "https://it.wikipedia.org/wiki?curid=2772783", "title": "Prisencolinensinainciusol/Disc Jockey", "text": "Prisencolinensinainciusol/Disc Jockey \u00e8 un singolo di Adriano Celentano, pubblicato in Italia nel 1972.\nIl disco.\nNel 1992 \u00e8 stata stampata una versione in LP e CD con due remix: Molella Remix e Mario Fargetta Remix.\nTracce.\nEdizione del 1992.\nLato A\nLato B\nI brani.\nPrisencolinensinainciusol\n\"Prisencolinensinainciusol\" \u00e8 diventata, negli anni, una delle canzoni pi\u00f9 note di Celentano; la sua particolarit\u00e0 \u00e8 quella di essere cantata in una lingua inventata, un grammelot incomprensibile simile ad una sorta di inglese maccheronico, in cui sono riconoscibili solamente alcune parole realmente esistenti in inglese (frequente il ricorso nel testo al verso \"ol rait\", uguale come suono all'inglese \"All Right\", cio\u00e8 \"tutto bene\") che comunque non formano alcuna frase di senso compiuto. \nCelentano dichiar\u00f2 in una intervista di averne scritto il testo nonsense cantando su una melodia in loop, da lui creata, mentre era in sala d'incisione a lavorare sul brano \"Disc Jockey\", poi diventato il lato B del singolo. Secondo Celentano il testo del brano rappresenterebbe \"la ribellione alle convenzioni. Anche musicali\"\". Questo tipo di uso della parola, l'esprimersi in una lingua che chi ascolta non pu\u00f2 conoscere, \u00e8 conosciuto come glossolalia. Ci\u00f2 nonostante molti tentarono di trovare una traduzione al testo del brano, arrivando a pensare si trattasse di un insieme di varie lingue. Il brano sar\u00e0 poi inserito nell'album \"Nostalrock\" del 1973.\nIl brano fu inizialmente utilizzato come sigla del programma radiofonico \"Gran variet\u00e0\", ma nonostante il successo che il brano ebbe nelle Fiandre in Belgio (quarta posizione), Paesi Bassi (quinta posizione), in Francia (sesta posizione) e in Germania, in Italia il singolo non riusc\u00ec neppure ad entrare in classifica; entr\u00f2 invece, a sorpresa, in classifica negli Stati Uniti al settantesimo posto.\nSoltanto due anni dopo, nella primavera del 1974 il brano fu nuovamente lanciato da Celentano in due trasmissioni di successo: \"Formula due\" (nel quale Celentano, nelle vesti di un professore, canta il brano alle proprie alunne) e \"Milleluci\", in cui Celentano si esibisce insieme a Raffaella Carr\u00e0. Il singolo in questa occasione entr\u00f2 in classifica, e riusc\u00ec a salire sino alla quinta posizione dei singoli pi\u00f9 venduti, risultando alla fine dell'anno il quattordicesimo singolo pi\u00f9 venduto in Italia. \nNel 1992 \u00e8 eseguito un Remix della canzone dal dj Mario Fargetta, inserito nell'album \"Superbest\". \nNel 1994 viene lanciata col titolo \"Il seme del Rap\", quarta traccia dell'album \"Quel punto\". Nel 1995 esce un doppio remix: \"Prisencolinensinainciusol\" (Remixato da Alex) e \"Il seme del rap\" (Remixato da Scatman John), contenuti nell'album \"Alla Corte del ReMix\". Nel 1995 Alessia Gioffi ne incide una cover per la compilation \"Non \u00e8 la Rai gran finale\".\nNel dicembre 2009, il blogger canadese Cory Doctorow ha parlato nel suo celebre blog \"Boing Boing\" del brano, citandolo come \"simbolo del fascino dello slang finto-anglofono\", e suscitando l'interesse dei suoi lettori. I commenti sui vari blog statunitensi portano al brano, a quasi quarantuno anni dalla sua pubblicazione, una nuova ondata di popolarit\u00e0, e si arriva a definirlo uno dei primi rap italiani della storia. Lo stesso Celentano ha confermato questa ipotesi. \nNel 2012 \u00e8 inserita anche in \"Adriano Live\", essendo cantata al concerto dal cantante, svoltosi all'Arena di Verona. Nel 2014 la canzone \u00e8 stata scelta da Microsoft come colonna sonora del video promozionale del videogioco Forza Horizon 2. Nel 2015 Tosca incide una cover del brano.\nNel 2016, durante la cerimonia di chiusura dei giochi olimpici di Rio de Janeiro, un atleta panamense ha esposto un cartello con un omaggio alla canzone e all'amore universale. Sempre nel 2016, Celentano ha incluso nell'album \"Le migliori\" con Mina un remix prodotto da Benny Benassi. Nel remix Mina canta alcuni pezzi del brano. Per questa versione \u00e8 stato prodotto anche un video con protagonista il ballerino Roberto Bolle, ed \u00e8 stato girato tra la Galleria Vittorio Emanuele II, il centro di Milano ed il Teatro alla Scala. Anche il cantante Tommaso Cirillo, nel 2016, incide una versione di \"Prisencolinensinainciusol\", cover inserita nella raccolta \"Top of the night 3/4\" (Nuova Canaria).\nNel 2017 \u00e8 inclusa nella prima puntata della terza stagione della serie televisiva \"Fargo\". Nel 2018 \u00e8 utilizzata nella colonna sonora del film \"Moschettieri del re - La penultima missione\" di Giovanni Veronesi, oltre che nel relativo trailer. Nel 2019 fa parte della colonna sonora di \"Adrian\", una serie televisiva animata fantascientifica e d'avventura, liberamente ispirata a Celentano."}
{"id": "2772785", "revid": "223320", "url": "https://it.wikipedia.org/wiki?curid=2772785", "title": "Prisencolinensinainciusol", "text": ""}
{"id": "2772786", "revid": "1347902", "url": "https://it.wikipedia.org/wiki?curid=2772786", "title": "Vladimir Bron", "text": "Biografia.\nNato in una famiglia ebraica, fu uno dei maggiori esperti sovietici nel campo dei materiali refrattari. In questo settore pubblic\u00f2 oltre 260 articoli, una monografia e un testo di insegnamento universitario, ed ottenne 18 brevetti. Per i suoi contributi allo sviluppo dell'industria sovietica, gli furono attribuiti diversi riconoscimenti ufficiali, tra cui l'Ordine della Bandiera rossa del Lavoro.\nCominci\u00f2 a partecipare a tornei di scacchi nel 1920 al circolo di Charkiv, che allora era guidato da Aleksej Alechin, fratello di Aleksandr Alechin. Partecip\u00f2 con buoni risultati a diversi tornei fino al 1946, ma dopo si occup\u00f2 solo della composizione di studi.\nPubblic\u00f2 il suo primo studio nel 1924, e due anni dopo vinse gi\u00e0 un primo premio in un concorso locale. Un impulso sostanziale alla sua attivit\u00e0 di compositore di scacchi lka diedero il suo incontro nel 1930 con Leonid Kubbel' e la sua amicizia con Vladimir Korol'kov. \nCompose circa 400 studi e oltre 600 problemi. Ottenne un centinaio di premi, tra cui 32 primi premi, 26 secondi premi e 22 terzi premi.\nNel 1956 la FIDE gli attribu\u00ec il titolo di Maestro Internazionale per la composizione, e nel 1976 quello di Grande Maestro per la composizione.\nDue studi di Vladimir Bron.\nVladimir Bron scrisse diverse opere sugli studi, tra cui le seguenti:"}
{"id": "2772790", "revid": "287204", "url": "https://it.wikipedia.org/wiki?curid=2772790", "title": "Sasso del Ferro", "text": "Il Sasso del Ferro \u00e8 una montagna di 1062\u00a0m s.l.m., che domina il Lago Maggiore immediatamente sopra Laveno.\nToponimo.\nNel tempo la montagna \u00e8 stata anche chiamata \"Ferro di Cavallo\" e \"Scereda\".\nDescrizione.\nLa Cestovia Laveno-Poggio Sant'Elsa, rinnovata nel 2006, conduce fino a quota 974\u00a0m s.l.m. dove si trova la terrazza panoramica di \"Poggio Sant'Elsa\". Negli anni sessanta sorsero anche due impianti per la pratica dello sci alpino, che vennero per\u00f2 ben presto dismessi a causa della scarsit\u00e0 di neve durante tutta la stagione invernale.\nLa montagna \u00e8 tra le pi\u00f9 frequentate come punto di lancio dagli appassionati di parapendio e deltaplano.\nSul belvedere appena fuori la cestovia si trova infatti una pedana per il decollo dei deltaplani, mentre a circa 15 minuti di sentiero c'\u00e8 uno spiazzo molto inclinato adibito a decollo per parapendio."}
{"id": "2772791", "revid": "2051927", "url": "https://it.wikipedia.org/wiki?curid=2772791", "title": "Filip Dimitrov", "text": "Biografia.\nDimitrov \u00e8 nato a Sofia, e si \u00e8 diplomato alla scuola superiore inglese cittadina nel 1973. Si \u00e8 laureato all'universit\u00e0 di Sofia nel 1977 in giurisprudenza ed intraprese quindi ulteriori studi nel campo della psicoterapia individuale e di gruppo, usando l'approccio psicodinamico. Lavor\u00f2 come avvocato a Sofia tra il 1979 ed il 1990, ricoprendo il ruolo di Segretario dell'Unione degli Avvocati Bulgari dal 1989 in poi. \u00c8 sposato con Elena Georgieva e non ha figli.\nDimitrov fu un membro attivo nell'Unione delle Forze Democratiche (UFD), una coalizione generale contro il potere ininterrotto del Partito Comunista Bulgaro. Divenne membro del Consiglio di Coordinazione Nazionale nel 1990 e ne fu a capo dal dicembre dello stesso anno fino al dicembre 1994. \u00c8 membro del Consiglio Esecutivo dell'UFD dal febbraio 1997.\nDimitrov divenne primo ministro della Bulgaria nel 1991, ma rimase in carica solo per un anno, al termine del quale perse un voto di fiducia che aveva richiesto per s\u00e9 stesso. Durante il suo mandato il governo riusc\u00ec a far lavorare le nuove istituzioni democratiche ed inizi\u00f2 un ambizioso programma di riforme democratiche economiche e politiche. Sotto la sua amministrazione, l'osservanza dei diritti umani divenne un'irrevocabile norma legale ed etica e i precedenti abusi e tensioni etniche furono eliminati. La politica estera si focalizz\u00f2 sull'integrazione in Europa e nel mondo occidentale. La Bulgaria fu il primo paese a riconoscere incondizionatamente la Repubblica di Macedonia come stato sovrano. Il governo Dimitrov apr\u00ec un nuovo sistema a mercato libero, cosa che letteralmente cambi\u00f2 le citt\u00e0 bulgare nell'arco di met\u00e0 di un anno. Insistette per una restituzione su grande scala delle propriet\u00e0 nazionalizzate, anche se lui stesso non ne aveva una, e il suo governo concesse ai cittadini di reclamare le propriet\u00e0 che erano state confiscate dallo Stato. Viene spesso ritenuto responsabile del declino dell'agricoltura bulgara dopo il 1991, restituendo immediatamente la terra ai suoi legittimi proprietari invece di attuare una graduale transizione verso il sistema agricolo privato. Si \u00e8 ritenuto che questa mossa abbia lasciato parecchi lavorati nel campo agricolo disoccupati. Il suo governo rese possibile la restituzione della cittadinanza e dei diritti di propriet\u00e0 a tutti gli emigranti ebrei bulgari. \nFu eletto a Sofia come deputato dell'Assemblea Nazionale nella 36\u00aa, 37\u00aa e 40\u00aa legislatura per l'UFD. Fu autore o introdusse vari progetti di legge, tra cui il progetto di legge sull'abolizione del servizio di leva e (pi\u00f9 volte) il progetto di legge per prevenire e sanzionare il conflitto di interessi. Fu membro della Delegazione Parlamentare Bulgara per le relazioni con il Parlamento europeo e Deputato Presidente del Comitato per gli Affari Costituzionali.\nLa sua scarsa abilit\u00e0 al compromesso port\u00f2 al veto per la sua candidatura a presidente (autunno 2006) ed a leader della lista dei candidati per il Parlamento europeo (primavera 2007. Malgrado il suo ritiro tranquillo, l'UFD perse entrambe le elezioni in maniera grave. Fu rifiutato dal governo come candidato per la posizione di Giudice della Corte dei Diritti Umani a Strasburgo (autunno 2007). Nel luglio 2008 conferm\u00f2 il suo abbandono volontario della politica. \u00c8 stato l'unico politico bulgaro negli ultimi vent'anni che sia stato pubblicamente lodato per la sua reputazione impeccabile. \nNell'aprile 1997 fu nominato ambasciatore per la Bulgaria alle Nazioni unite e dall'agosto 1998 al gennaio 2002 fu ambasciatore della Bulgaria presso gli Stati Uniti d'America. Nel 2004 fu inviato speciale del presidente della CSCE per l'Armenia e l'Azerbaigian. Dimitrov insegna scienze politiche all'universit\u00e0 americana in Bulgaria dal 2002. \u00c8 membro del Club di Madrid. \u00c8 membro del Consiglio della Nuova Universit\u00e0 Bulgara, Presidente Onorario dell'Associazione George Marshal\u00a0\u2013 Bulgaria e Direttore di Programma dell'Istituto Bulgaro per lo Sviluppo Legale. Nel settembre 1999 fu consegnato a Dimitrov il premio Truman-Reagan Freedom per il suo contributo nel rovesciamento del comunismo. "}
{"id": "2772794", "revid": "203463", "url": "https://it.wikipedia.org/wiki?curid=2772794", "title": "Vladimir Akimovi\u010d Bron", "text": ""}
{"id": "2772799", "revid": "32741", "url": "https://it.wikipedia.org/wiki?curid=2772799", "title": "Radio Tirana", "text": ""}
{"id": "2772802", "revid": "287204", "url": "https://it.wikipedia.org/wiki?curid=2772802", "title": "4897 Tomhamilton", "text": "4897 Tomhamilton \u00e8 un asteroide della fascia principale. Scoperto nel 1987, presenta un'orbita caratterizzata da un semiasse maggiore pari a 3,0527658\u00a0UA e da un'eccentricit\u00e0 di 0,1259094, inclinata di 11,06787\u00b0 rispetto all'eclittica.\nL'asteroide \u00e8 dedicato allo statunitense Thomas William Hamilton, progettista nelle missioni Apollo."}
{"id": "2772807", "revid": "648716", "url": "https://it.wikipedia.org/wiki?curid=2772807", "title": "T\u00f5nu Endrekson", "text": ""}
{"id": "2772810", "revid": "775372", "url": "https://it.wikipedia.org/wiki?curid=2772810", "title": "Lingua seediq", "text": "La lingua seediq o taroko \u00e8 una lingua austronesiana parlata dai popoli Seediq e Truku, residenti nelle montagne a nord di Taiwan.\nDistribuzione geografica.\nSecondo \"Ethnologue\" nel 2008 si registravano 20.000 locutori a Taiwan.\nDialetti.\nIl dialetto dei Truku, trascritto in cinese anche come \"Taroko\", d\u00e0 il suo nome al Parco Nazionale Taroko.\nGrammatica.\nLa tipologia linguistica del seediq \u00e8 VOS, dove il soggetto (S) corrisponde all'argomento marcato con il caso assolutivo. Solitamente l'argomento si posiziona alla fine della proposizione, tuttavia a volte pu\u00f2 essere seguito da un argomento topico ergativo. Come molte delle lingue austronesiane ad esso imparentate, il Seediq contiene morfemi vocalici marcati sul verbo, che indicano quale degli argomenti (l'agente, il paziente ecc.) \u00e8 trattato da soggetto e, quindi, indicato dal caso assolutivo.\nSistema di scrittura.\nLa lingua ha 19 consonanti e 5 vocali, ed \u00e8 scritta con l'alfabeto latino."}
{"id": "2772818", "revid": "659685", "url": "https://it.wikipedia.org/wiki?curid=2772818", "title": "J\u00fcri Jaanson", "text": ""}
{"id": "2772822", "revid": "287204", "url": "https://it.wikipedia.org/wiki?curid=2772822", "title": "Tonu Endrekson", "text": ""}
{"id": "2772823", "revid": "1543377", "url": "https://it.wikipedia.org/wiki?curid=2772823", "title": "Fattoide", "text": "Fattoide \u00e8 la traduzione letterale in italiano della locuzione americana factoid, che indica, in modo generico, un fatto irreale.\nDefinizione dell'Oxford English Dictionary.\nUn \"factoid\" \u00e8 un'affermazione fabbricata, presentata come se fosse un fatto, ma la cui attendibilit\u00e0 non \u00e8 verificata; il fattoide, a una verifica successiva, si rivela essere un falso privo di alcuna veridicit\u00e0. La parola compare nel l'Oxford English Dictionary come \"qualcosa che viene accettato come un fatto, anche se non pu\u00f2 essere vero\". Tuttavia, la parola a volte pu\u00f2 significare, invece, un frammento di informazione che, anche se vero, \u00e8 ritenuto insignificante. In entrambe le definizioni, i \"factoids\" sono potenzialmente dei fatti, solo che non sono fatti reali.\nStoria.\n\"Factoid\" \u00e8 stato coniato da Norman Mailer nel 1973 nella sua biografia su Marilyn Monroe. Mailer ha descritto un \"factoid\" come \"fatto che non esiste prima di apparire in una rivista o un giornale\", e ha creato la parola combinando la parola \"fatto\" con la desinenza \"-oide\", col significato di \"simile, ma non la stessa cosa\". Il Washington Times ha descritto la nuova parola di Mailer come \"qualcosa che assomiglia a un dato di fatto, che potrebbe essere un dato di fatto, ma in realt\u00e0 non \u00e8 un fatto\".\nGillo Dorfles, in un libro del 1997, ripubblicato nel 2009, riprende il concetto applicato all'arte e alla societ\u00e0.\n\"Factoids\" possono dare origine a (o derivare da) idee sbagliate comuni e leggende metropolitane, dette bufale, miti e anche pubblicit\u00e0 ingannevole."}
{"id": "2772828", "revid": "256896", "url": "https://it.wikipedia.org/wiki?curid=2772828", "title": "Dipartimento della Giustizia degli Stati Uniti", "text": ""}
{"id": "2772833", "revid": "62961267", "url": "https://it.wikipedia.org/wiki?curid=2772833", "title": "Ferrovia Chivasso-Castelrosso-Alessandria", "text": ""}
{"id": "2772834", "revid": "107002730", "url": "https://it.wikipedia.org/wiki?curid=2772834", "title": "Stephen Rowbotham", "text": ""}
{"id": "2772840", "revid": "287204", "url": "https://it.wikipedia.org/wiki?curid=2772840", "title": "Juri Jaanson", "text": ""}
{"id": "2772842", "revid": "1444886", "url": "https://it.wikipedia.org/wiki?curid=2772842", "title": "Reattore nucleare ad acqua bollente", "text": "Un reattore nucleare ad acqua bollente (in inglese BWR: \"Boiling Water Reactor\") \u00e8 un reattore moderato ad acqua leggera, che utilizza lo stesso moderatore come fluido termovettore. La denominazione ne definisce la caratteristica principale, cio\u00e8 quella di utilizzare acqua in ebollizione e di generare quindi vapore all'interno del reattore, eliminando la necessit\u00e0 di avere generatori di vapore.\nI primi reattori di questo tipo furono i Borax-I, Borax-II e Borax-III, dei quali la versione II \u00e8 stata la prima a produrre commercialmente energia elettrica negli Stati Uniti. L'ultimo di questi reattori sperimentali, il Borax V, \u00e8 stato smantellato nel 1964. La filiera BWR \u00e8 col tempo divenuta la seconda pi\u00f9 popolare dopo la filiera PWR , soprattutto per la relativa semplicit\u00e0 dell'impianto rispetto alla principale concorrente.\nLa figura fa riferimento ad un impianto della prima met\u00e0 degli anni '60; negli anni seguenti le barre di controllo furono introdotte dal basso dove il loro effetto era massimo, perch\u00e9 si trovassero nella zona dove la reazione era moderata da acqua alla massima densit\u00e0 con maggior effetto moderante, mentre l'acqua \u00e8 stata fatta ricircolare entro il nocciolo del reattore per consentire un pi\u00f9 facile controllo della potenza generata dal reattore.\nFunzionamento.\nL'elemento di combustibile C, in forma di pastiglie di ossido di uranio parzialmente arricchito, impilate in barrette di leghe di zirconio ed assemblate in elementi di combustibile, \u00e8 immerso nel moderatore M, acqua leggera in cambiamento di fase, che funge anche da refrigerante. Nella stessa acqua sono immerse le barre di controllo D usate per modulare l'emissione di neutroni. L'acqua \u00e8 fatta circolare da una pompa P, e, a contatto degli elementi di combustibile caldi, asporta calore e parzialmente vaporizza, raccogliendosi nella parte superiore del recipiente a pressione V, cos\u00ec da riprodurre all'incirca la funzione del corpo cilindrico di una caldaia. Il vapore cos\u00ec generato, a pressione relativamente bassa (aveva la pressione nominale di circa 8 MPa nella centrale nucleare di Caorso), passa nella turbina T accoppiata ad un generatore G che produce elettricit\u00e0 da immettere in rete. La turbina (che \u00e8 collegata meccanicamente ad un alternatore, per trasformare la potenza da meccanica a elettrica) \u00e8 seguita da un condensatore K dove il vapore viene condensato mediante l'acqua di raffreddamento, fornendo cos\u00ec l'acqua da reimmettere nel reattore. \u00c8 evidente il rischio legato all'uso del fluido refrigerante del circuito primario direttamente in turbina; ci\u00f2 comporta, oltre alla necessit\u00e0 di schermare le tubazioni che trasportano il vapore, alla non agibilit\u00e0 delle strutture statoriche delle turbine durante il normale funzionamento dell'impianto; nei periodi di fermo la radioattivit\u00e0 nel sistema turbine decade rapidamente e gli impianti divengono quindi raggiungibili per manutenzione. Infine il condensatore, operando a pressione inferiore a quella atmosferica, non comporta pericoli riguardo al rilascio di vapore radioattivo nel normale esercizio del reattore. Lo schermo biologico non \u00e8 mostrato in figura, ma \u00e8 evidentemente esterno al recipiente in pressione V.\nIn Italia sia la centrale nucleare del Garigliano, sia quella di Caorso che quella mai terminata dell'Alto Lazio, erano di questa tipologia anche se di tre generazioni diverse, di tecnologia proprietaria General Electric."}
{"id": "2772844", "revid": "228587", "url": "https://it.wikipedia.org/wiki?curid=2772844", "title": "Pedro \u00c1lvarez de Toledo", "text": ""}
{"id": "2772848", "revid": "1573940", "url": "https://it.wikipedia.org/wiki?curid=2772848", "title": "Contea di Nantou", "text": "La contea di Nantou (cinese tradizionale: \u5357\u6295\u7e23; POJ: L\u00e2m-t\u00e2u-k\u014dan; pinyin: N\u00e1nt\u00f3u Xi\u00e0n) \u00e8 la seconda contea pi\u00f9 grande di Taiwan, e l'unica non bagnata dal mare. Il suo nome deriva dalla parola \"ramtau\", nella lingua del popolo Hoanya di aborigeni taiwanesi.\nLa superficie totale della contea copre 4.106,436 km\u00b2, per una popolazione al 2008 di 532.034 abitanti.\nDiverse sono le attrazioni turistiche della contea; tra quelle naturali spiccano il lago Riyue e le montagne Hehuanshan e Sitou, mentre tra quelle artificiali vi \u00e8 la citt\u00e0 di Puli.\nI simboli naturali della contea di Nantou sono la farfalla \"Agehana maraho\", l'albero di \"Cinnamomum camphora\" ed il fiore \"Prunus mume\". Inoltre, il t\u00e8 Oolong ivi prodotto \u00e8 famoso in tutto il mondo."}
{"id": "2772851", "revid": "1442080", "url": "https://it.wikipedia.org/wiki?curid=2772851", "title": "Songthela", "text": "Songthela \u00e8 un ex-genere di ragni appartenente alla famiglia Liphistiidae.\nEtimologia.\nIl nome deriva dall'aracnologo cinese Daxiang Song (9 maggio 1935 - 25 gennaio 2008), del dipartimento di zoologia della Soochow University, e dal greco , \"thel\u00e8\", che significa \"capezzolo\", ad indicare la forma che hanno le filiere.\nCaratteristiche.\nLa peculiarit\u00e0 distintiva di questo genere rispetto ai due affini Ryuthela ed Heptathela, in cui nel 2011 \u00e8 rifluito, \u00e8 nei genitali femminili: sono presenti due paia di spermateche, di cui il paio principale \u00e8 posto in posizione mediana e l'altro alla base delle \"bursae\" principali.\nComportamento.\nI ragni di questo genere edificano cunicoli a \"porta-trappola\" con alla sommit\u00e0 una porta di forma ovale che li ricopre, incardinata di traverso lungo il diametro maggiore.\nHabitat.\nIl loro habitat principale la foresta primaria.\nDistribuzione.\nSono diffusi in Cina, dalla regione dello Zhejiang allo Hunan.\nTassonomia.\nQuesto genere nel 2003 venne considerato un sinonimo posteriore del genere \"Sinothela\" dall'aracnologo Joachim Haupt e quindi assurgere al rango di genere proprio grazie allo stesso Haupt, che ha sempre sostenuto la monofilia di queste specie.\nNel 2011 un lavoro degli aracnologi Schwendinger e Ono del 2011, ha accorpato questo genere ad Heptathela \nAttualmente, a giugno 2012, le quattro specie attribuite a questo genere sono state ridenominate come appartenenti al genere Heptathela ::"}
{"id": "2772852", "revid": "1305772", "url": "https://it.wikipedia.org/wiki?curid=2772852", "title": "Mangani", "text": ""}
{"id": "2772855", "revid": "339392", "url": "https://it.wikipedia.org/wiki?curid=2772855", "title": "Reattore nucleare CANDU", "text": ""}
{"id": "2772856", "revid": "339392", "url": "https://it.wikipedia.org/wiki?curid=2772856", "title": "Light Therapy", "text": ""}
{"id": "2772857", "revid": "767487", "url": "https://it.wikipedia.org/wiki?curid=2772857", "title": "Copa Master de Supercopa", "text": "La Copa Master de Supercopa \u00e8 stata una competizione calcistica organizzata dalla CONMEBOL tra le squadre vincitrici della Supercoppa Sudamericana degli anni precedenti. Sono state disputate solo due edizioni, nel 1992 e nel 1994.\nBoca Juniors e Cruzeiro sono gli unici club che l'hanno vinta e ottenuto il diritto di partecipare alla Copa de Oro dell'anno seguente."}
{"id": "2772858", "revid": "104458", "url": "https://it.wikipedia.org/wiki?curid=2772858", "title": "Andrej \u0160porn", "text": "Biografia.\nAtleta polivalente originario di Kranjska Gora, \u0160porn a inizio carriera si \u00e8 dedicato prevalentemente alle prove tecniche, per poi specializzarsi in quelle veloci.\nStagioni 1997-2009.\nAttivo in gare FIS dal dicembre del 1996, ha esordito in Coppa Europa il 7 gennaio 1999 a Kranjska Gora in slalom gigante (37\u00ba) e in Coppa del Mondo il 10 dicembre 2001 nello slalom speciale di Madonna di Campiglio, senza concludere la gara. Il 13 dicembre 2002 ha colto a Obereggen il suo primo podio in Coppa Europa (2\u00ba in KO slalom), mentre i primi punti nel massimo circuito internazionale sono arrivati il 4 gennaio 2004 con il 20\u00ba posto nello slalom speciale di Flachau. La settimana successiva, l'11 gennaio, ha anche conquistato il primo piazzamento nei primi dieci: 6\u00ba nella combinata di Chamonix; il 2 marzo dello stesso anno \u00e8 salito per l'ultima volta sul podio in Coppa Europa, nello slalom speciale di Kranjska Gora (2\u00ba).\nNel 2005 ha rappresentato il proprio Paese ai Mondiali di Bormio/Santa Caterina Valfurva in slalom speciale e in combinata, senza per\u00f2 mai arrivare al traguardo; l'anno dopo ha partecipato invece ai XX Giochi olimpici invernali di , sua prima presenza olimpica, piazzandosi 31\u00ba nella discesa libera, 15\u00ba nel supergigante e 30\u00ba nella combinata. Nel 2007 \u00e8 stato nuovamente convocato ai Mondiali, disputati quell'anno a \u00c5re, dove \u00e8 arrivato 19\u00ba nella discesa libera, 44\u00ba nel supergigante e non ha concluso la supercombinata.\nStagioni 2010-2018.\nIl 23 gennaio 2010 ha conquistato il suo unico podio in Coppa del Mondo con il secondo posto nella classica discesa libera sulla Streif di Kitzb\u00fchel, dietro allo svizzero Didier Cuche e davanti all'italiano Werner Heel; il mese dopo ha partecipato ai XXI Giochi olimpici invernali di , sua ultima presenza olimpica, piazzandosi 18\u00ba nel supergigante, 25\u00ba nello slalom gigante e non concludendo la discesa libera e la supercombinata.\nAi Mondiali di Garmisch-Partenkirchen 2011 \u00e8 stato 6\u00ba nella discesa libera e 20\u00ba nel supergigante, mentre due anni dopo, nella rassegna iridata di Schladming 2013 (suo congedo iridato), nelle medesime specialit\u00e0 si \u00e8 classificato rispettivamente 11\u00ba e 31\u00ba. Il 17 dicembre 2016 in Val Gardena ha preso per l'ultima volta il via in Coppa del Mondo, nella discesa libera chiusa da \u0160porn al 42\u00ba posto; si \u00e8 ritirato al termine della stagione 2017-2018 e la sua ultima gara in carriera \u00e8 stata la discesa libera dei Campionati sloveni 2018, il 28 marzo a Krvavec, che non ha completato.\nPalmar\u00e8s.\nSouth American Cup.\nSouth American Cup - vittorie.\nLegenda:\nDH = discesa libera\nSG = supergigante"}
{"id": "2772862", "revid": "287204", "url": "https://it.wikipedia.org/wiki?curid=2772862", "title": "Andrej Sporn", "text": ""}
{"id": "2772863", "revid": "179980", "url": "https://it.wikipedia.org/wiki?curid=2772863", "title": "Supercopa Masters", "text": ""}
{"id": "2772869", "revid": "110157", "url": "https://it.wikipedia.org/wiki?curid=2772869", "title": "Dersum", "text": "Dersum \u00e8 un comune di 1.464 abitanti della Bassa Sassonia, in Germania.\nAppartiene al circondario (\"Landkreis\") dell'Emsland (targa EL) ed \u00e8 parte della comunit\u00e0 amministrativa (\"Samtgemeinde\") di D\u00f6rpen."}
{"id": "2772872", "revid": "110157", "url": "https://it.wikipedia.org/wiki?curid=2772872", "title": "D\u00f6rpen", "text": "D\u00f6rpen \u00e8 un comune di 4.920 abitanti della Bassa Sassonia, in Germania.\nAppartiene al circondario (\"Landkreis\") dell'Emsland (targa EL) ed \u00e8 parte della comunit\u00e0 amministrativa (\"Samtgemeinde\") di D\u00f6rpen."}
{"id": "2772873", "revid": "709565", "url": "https://it.wikipedia.org/wiki?curid=2772873", "title": "Sebastian Faust", "text": "Sebastian Faust, o pi\u00f9 semplicemente Faust, \u00e8 un personaggio immaginario, un supereroe dei fumetti della DC Comics, basato sulla falsariga del protagonista di una leggenda tedesca che vendette la sua anima al Diavolo. Fu introdotto nella serie a fumetti degli \"Outsiders\" del 1993.\nFaust \u00e8 il figlio del mago malvagio Felix Faust. La sua anima fu venduta da suo padre ad un demone di nome Nebiros in cambio di potere, ma questo demone lo ingann\u00f2 e diede i poteri a suo figlio.\nFaust possiede poteri magici di natura sconosciuta. In aggiunta al suo potere magico, possiede anche l'abilit\u00e0 di rubare le anime altrui, potendone assorbire le abilit\u00e0 e i poteri, come la ricarica della sua fonte di potere magico.\nFaust utilizz\u00f2 la sua magia per una miriade di scopi, inclusi la rigenerazione, la guarigione, la trasformazione della materia, il teletrasporto, la divinazione e la poli-trasformazione.\nBiografia del personaggio.\nFaust lavor\u00f2 con gli Outsiders, aiutando la squadra quando si riformarono sotto la minaccia di un'invasione di vampiri nella Markovia. Quando la guardia del corpo del Tecnocrate, Charlie Wylde fu attaccato da un orso, Faust lo salv\u00f2 fondendo la guardia de corpo e l'orso in un unico corpo. Tuttavia, il lato violento dell'orso prese il sopravvento, facendo strage di un numero considerevole di soldati Markoviani. Wylde entr\u00f2 in combattimento contro la sua met\u00e0 bestiale, che sconfitto fin\u00ec in uno zoo, tormentato dalla sorella di Sebastian, Fauna.\nGli Outsiders furono in circolazione per un po', essendo stati incastrati dal capo dei vampiri, Roderick, per l'assassinio della traditrice Queen Ilona. Non si sapeva che Ilona tent\u00f2 di uccidere gli Outsiders. Infine, i membri della squadra riuscirono a ripulire i propri nomi.\nNessuno dei membri degli Outsiders si fidava di Faust. Nonostante ci\u00f2, svilupp\u00f2 una relazione romantica con l'innocente Halo. Presto, Felix, insieme a Fauna, attacc\u00f2 la squadra, gettandoli in dimensioni diverse. Il gruppo soffr\u00ec diverse torture, e sopravvisse solo grazie alle flessibili leggi della realt\u00e0 in queste dimensioni. Faust guid\u00f2, invece, un tentativo di fuga. Dopo che il team si sdciolse, Faust tent\u00f2 di dedicarsi ad una carriera eroistica individuale.\nDay of Judgement.\nDurante gli eventi del crossover del \"1999\" \"Day of Judgement\", Faust si un\u00ec agli altri personaggi magici dell'Universo DC per formare le Sentinelle della Magia. Gli abitanti dell'Inferno invasero la Terra, guidati da Asmodeo con il potere dello Spettro. Faust si un\u00ec con vari gruppi di supereroi, inclusi Atomo, Superman, Firestorm ed Enchantress. Viaggiarono fino allo stesso Inferno ed infine, alla Citt\u00e0 di Dis, il centro di potere dell'Inferno, ne riaccesero il fuoco. Durante il viaggio, gli eroi furono intrappolati temporaneamente sotto il fiume Stige ora ghiacciato. Faust riusc\u00ec a salvare prima Enchantress, dato che egli non possedeva un'anima, e che quindi non poteva temere le torture delle acque del fiume.\nAll'interno della citt\u00e0, gli eroi scoprirono il demone Nebiros, che stette dietro la guardia del fuoco gelato. Nella battaglia, Faust liber\u00f2 Blue Devil, le cui ossa furono apparentemente portate l\u00ec da un mercato misterioso. Nebiros fu ucciso, quando Firestorm cambi\u00f2 l'acqua nel suo corpo in cemento. A quel punto, Faust riacquis\u00ec la sua anima.\nLe forze combinate dei supereroi non furono sufficienti a riaccendere il fuoco infernale. Faust e la potente Enchantress capirono cosa c'era da fare. Faust uccise Enchantress, perdendo la sua anima, riaccendendo il fuoco e salvando la Terra, tutto in una volta.\nBattesimo nero.\nFaust ricomparve successivamente agli eventi di \"Black Baptism\". Nel corso della storia, lavor\u00f2 sia con che contro la Justice League, prima di liberare definitivamente le loro anime per fermare il potente stregone Hermes Trismegistus. Faust cominci\u00f2 a capire che Blue Devil stava con lui, solo a causa della natura magica della sua rinascita. Non volendo rischiare l'incolumit\u00e0 di Blue Devil, Faust elimin\u00f2 il loro collegamento magico rimettendo al suo posto l'ultimo osso dell'amico. Dopo le battaglie, Faust falsific\u00f2 le morti sua e di suo padre. Blue Devil venne ucciso durante la battaglia contro Hermes, ma fu fatto rivivere.\nSebastian e Felix ripararono la propria relazione, ma fu sempre incrinata dal fatto che il primo \u00e8 un eroe, mentre l'altro \u00e8 un criminale.\nCheckmate.\nSebbene Faust non compaia in \"Checkmate\" n. 17, Carl Draper afferm\u00f2 che vi fu inserito come consulente per alleggerire le difese magiche del quartier generale di Checkmate, il Castello, per aiutare a difenderlo. Nel n. 24 della serie, fu rivelato che Faust era uno dei \"corvi\" dell'organizzazione."}
{"id": "2772876", "revid": "729019", "url": "https://it.wikipedia.org/wiki?curid=2772876", "title": "V Corpo d'armata (Esercito Italiano)", "text": "Il V Corpo d'armata fu una grande unit\u00e0 militare dell'Esercito Italiano, con il quartier generale a Vittorio Veneto nel Palazzo Piccin e i suoi reparti schierati in Lombardia, Emilia-Romagna, Veneto, Trentino-Alto Adige e Friuli-Venezia Giulia. Il Comando era retto da un generale di corpo d'armata. Attivo dal 1952 al 1997 e forte di tre divisioni, due meccanizzate e una corazzata, di una brigata missili, pi\u00f9 vari supporti tattici, il compito che gli era stato affidato istituzionalmente era quello di contribuire durante il periodo della guerra fredda, con i reparti alle sue dipendenze e il supporto del III Corpo d'armata di Milano e del 4\u00ba Corpo d'armata alpino di Bolzano, alla difesa del nord Italia contro un'ipotetica invasione ad est da parte del Patto di Varsavia.\nStoria.\nLa storia del V Corpo d'armata ha inizio in seguito alla spedizione dei mille, con la quale le regioni meridionali e quasi tutta la Campania erano state conquistate da Garibaldi; Vittorio Emanuele II decise allora di intervenire con il proprio esercito per annettere Marche e Umbria, ancora nelle mani del Papa, e unire cos\u00ec il nord e il sud d'Italia lasciando al Papa il solo Lazio e unire cos\u00ec l'Italia. Il V Corpo d'armata mobilitato ha partecipato, al comando del tenente generale Morozzo Della Rocca, alle campagne nel Centro Meridione del 1860-61 in Umbria e nelle Marche, per poi combattere contro il Regno delle Due Sicilie a San Giuliano il 26 ottobre 1860, sul Garigliano il 29 ottobre 1860 e all'assedio di Gaeta.\nDopo la costituzione del Regno d'Italia la grande unit\u00e0 stabili il suo quartier generale a Firenze.\nIl V Corpo d'armata a partire dal 1860 veniva formato per mobilitazione quale ente operativo del corrispettivo Comando Territoriale, del quale era parte integrante, in occasione delle campagne di guerra, e veniva sciolto al termine delle operazioni.\nDopo aver preso parte nel 1866 alla terza guerra di indipendenza all'atto dell'istituzione dei comandi di corpo d'armata, con decreto 22 marzo 1877, il V Corpo d'Armata subentrava al 5\u00ba Comando Generale di Roma stabilendo la sede del comando a Bologna.\nIl V Corpo d'armata prese poi parte alla prima guerra mondiale al termine della quale il quartier generale venne stabilito a Trieste e la sua denominazione era quella di V Corpo d'armata di Trieste, articolato dal 1919 al 1926 su tre divisioni: la 13\u00aa Divisione fanteria Trieste, la 14\u00aa Divisione fanteria Gorizia e la 15\u00aa Divisione fanteria Pola. Tra il 1926 e il 1940 la grande unit\u00e0 venne articolata su due divisioni: la 12\u00aa Divisione fanteria territoriale di Trieste, poi Timavo e la 15\u00aa Divisione fanteria Pola, poi Volosca, poi Abbazia e infine Carnaro.\nAll'entrata dell'Italia nella seconda guerra mondiale il 10 giugno 1940 il V Corpo d'armata, inquadrato nella 2\u00aa Armata era dislocato alla frontiera con la Jugoslavia nella zona tra Postumia e Fiume e nel 1941 prese parte alla occupazione della Jugoslavia entrando in territorio jugoslavo il 12 aprile, rimando in Croazia fino al termine dell'attivit\u00e0, il 9 settembre, quando venne sciolta a causa dei fatti conseguenti l'armistizio.\nEsercito Italiano.\nNel dopoguerra il Comando V Corpo d'armata venne ricostituito a Padova il 1\u00ba maggio 1952 per scissione dal V Comando militare territoriale. Dal 30 settembre 1953 venne trasferisce a Vittorio Veneto nel Palazzo Piccin con il compito prioritario di assicurare la difesa del tratto pi\u00f9 sensibile della frontiera orientale.\nAll'atto della sua costituzione la grande unit\u00e0 aveva alle sue dipendenze:\nIl V Corpo d'armata inquadrava anche il Settore Forze Lagunari con sede a Venezia alle cui dipendenze c'era anche il Battaglione \"San Marco\" della Marina Militare e il Gruppo Mezzi da Sbarco della Marina Militare.\nAlle dirette dipendenze del Corpo d'armata il Comando Unit\u00e0 Servizi, il 41\u00ba Reggimento artiglieria pesante campale, il 3\u00ba Reggimento artiglieria pesante, il 5\u00ba Reggimento artiglieria controaerei pesante, il 1\u00ba Reggimento genio pionieri il V Battaglione trasmissioni di Corpo d'armata e la V Sezione Aerei Leggeri con velivoli L-21 A.\nL'organico venne successivamente ampliato e a met\u00e0 degli anni sessanta il suo organico era il seguente:\nAlle dipendenze della grande unit\u00e0 c'era anche il Comando truppe di Trieste nel quale erano inquadrati il 151\u00ba Reggimento fanteria \"Sassari\" il 14\u00ba Reggimento artiglieria da campagna ed una Compagnia addestramento reclute.\nAlle dirette dipendenze del Corpo d'armata il Comando Unit\u00e0 Servizi, il 41\u00ba Reggimento artiglieria pesante campale, il 27\u00ba Reggimento artiglieria pesante semovente, il 53\u00ba Reggimento fanteria d'arresto \"Umbria\", il 1\u00ba Reggimento genio pionieri, il 3\u00ba Reggimento genio pionieri d'arresto, il V Battaglione trasmissioni di Corpo d'armata e la V Reparto elicotteri con velivoli AB 204 e AB 47G.\nAlla vigilia della grande ristrutturazione dell'Esercito Italiano del 1975 l'organico era il seguente:\nAlle dirette dipendenze del Corpo d'armata il Comando Unit\u00e0 Servizi, il 13\u00ba Battaglione carabinieri \"M.O. Gallo\", il 41\u00ba Reggimento artiglieria pesante campale, il 27\u00ba Reggimento artiglieria pesante semovente, il V Gruppo specialisti di artiglieria, il 53\u00ba Reggimento fanteria d'arresto \"Umbria\", il 54\u00ba Reggimento fanteria d'arresto \"Umbria\" (in posizione quadro), il 73\u00ba Reggimento fanteria d'arresto \"Lombardia\" il 1\u00ba Reggimento genio pionieri, il 3\u00ba Reggimento genio pionieri d'arresto, il V Battaglione trasmissioni di Corpo d'armata, V Reparto aerei leggeri con velivoli L-19E e la V Reparto elicotteri uso generale con velivoli AB 204 e AB 205.\n5\u00ba Corpo d'armata.\nCon riforma dell'Esercito Italiano del 1975 la denominazione venne mutata in Comando 5\u00ba Corpo d'armata e fino alla met\u00e0 degli anni ottanta, precedente alla ristrutturazione dell'Esercito italiano del 1986 l'organico era il seguente:\nA questi reparti si aggiungevano i supporti di Corpo d'armata.\nIl Comando Truppe di Trieste era cos\u00ec articolato:\nNel 1986 in seguito alla riorganizzazione dell'Esercito Italiano che prevedeva l'abolizione del livello divisionale, alcuni reparti vennero sciolti e altri reparti mutarono fisionomia, come la Brigata corazzata \"Vittorio Veneto\" che da corazzata assunse la fisionomia di brigata meccanizzata. Il V Corpo d'armata perdette la 132\u00aa Brigata corazzata \"Manin\" e la Brigata meccanizzata \"Isonzo\", che vennero sciolte e trasformate rispettivamente in 132\u00aa Brigata corazzata \"Ariete\" e Brigata meccanizzata \"Mantova\", e la Brigata meccanizzata \"Trieste\" passata alle dipendenze del III Corpo d'armata; dopo tale riorganizzazione l'organico del V Corpo d'armata era il seguente:\nA questi reparti si aggiungevano i supporti di Corpo d'armata.\nLa caduta del muro di Berlino e la fine della guerra fredda port\u00f2 ad una riduzione degli organici dell'Esercito Italiano e una riorganizzazione della Forza Armata. \nNel 1991, nel quadro del riordinamento dell'Esercito Italiano, il V Corpo d'armata perdette la Brigata meccanizzata \"Vittorio Veneto\" e la 32\u00aa Brigata corazzata \"Mameli\" che vennero sciolte e la 8\u00aa Brigata meccanizzata \"Garibaldi\", trasferita in Campania assumendo la denominazione di 8\u00aa Brigata bersaglieri \"Garibaldi\".\nNel 1996 venne sciolta anche la Brigata meccanizzata \"Gorizia\".\nNell'ambito dei provvedimenti connessi con l'attuazione del Nuovo modello di difesa varia compiti e organico e dal 1\u00ba ottobre 1997 diviene 1\u00ba Comando delle forze di difesa e assume alle dipendenze la Brigata di cavalleria \"Pozzuolo del Friuli\", la Brigata corazzata \"Ariete\" e la Brigata meccanizzata \"Centauro\" con i supporti:\nNel 2000 con la trasformazione del Comando delle forze operative di proiezione (FOP), il 1\u00b0 COMFOD accoglie nel suo organico le Brigata paracadutisti \"Folgore\" e la Brigata aeromobile \"Friuli\".\nSuccessivamente il 1\u00b0 COMFOD viene trasformato in I FOD, con duplice compito di comando demoltiplicatore di COMFOTER e di comando territoriale - operativo, quindi, a gennaio 2014 la nuova riorganizzazione ha visto la separazione delle funzioni territoriali, attribuite al COMFODI Nord, da quelle operative, attribuite alla Divisione \"Friuli\"."}
{"id": "2772877", "revid": "110157", "url": "https://it.wikipedia.org/wiki?curid=2772877", "title": "Heede (Bassa Sassonia)", "text": "Heede \u00e8 un comune di 2.216 abitanti della Bassa Sassonia, in Germania.\nAppartiene al circondario (\"Landkreis\") dell'Emsland (targa EL) ed \u00e8 parte della comunit\u00e0 amministrativa (\"Samtgemeinde\") di D\u00f6rpen."}
{"id": "2772879", "revid": "179980", "url": "https://it.wikipedia.org/wiki?curid=2772879", "title": "Copa de Oro Nicol\u00e1s Leoz", "text": ""}
{"id": "2772880", "revid": "287204", "url": "https://it.wikipedia.org/wiki?curid=2772880", "title": "Kluse", "text": "Kluse \u00e8 un comune di 1.495 abitanti della Bassa Sassonia, in Germania.\nAppartiene al circondario (\"Landkreis\") dell'Emsland (targa EL) ed \u00e8 parte della comunit\u00e0 amministrativa (\"Samtgemeinde\") di D\u00f6rpen."}
{"id": "2772881", "revid": "1305772", "url": "https://it.wikipedia.org/wiki?curid=2772881", "title": "Il minotauro", "text": ""}
{"id": "2772882", "revid": "1305772", "url": "https://it.wikipedia.org/wiki?curid=2772882", "title": "In the Heat of the Night", "text": ""}
{"id": "2772883", "revid": "110157", "url": "https://it.wikipedia.org/wiki?curid=2772883", "title": "Lehe (Bassa Sassonia)", "text": "Lehe \u00e8 un comune di 977 abitanti della Bassa Sassonia, in Germania.\nAppartiene al circondario (\"Landkreis\") dell'Emsland (targa EL) ed \u00e8 parte della comunit\u00e0 amministrativa (\"Samtgemeinde\") di D\u00f6rpen."}
{"id": "2772887", "revid": "110157", "url": "https://it.wikipedia.org/wiki?curid=2772887", "title": "Neub\u00f6rger", "text": "Neub\u00f6rger \u00e8 un comune di 1.578 abitanti della Bassa Sassonia, in Germania.\nAppartiene al circondario (\"Landkreis\") dell'Emsland (targa EL) ed \u00e8 parte della comunit\u00e0 amministrativa (\"Samtgemeinde\") di D\u00f6rpen."}
{"id": "2772890", "revid": "1543377", "url": "https://it.wikipedia.org/wiki?curid=2772890", "title": "In the End Everything Is a Gag", "text": "In the End Everything Is a Gag \u00e8 il quinto album della band milanese Node, pubblicato a distanza di quattro anni dal precedente \"As God Kills\"; rientra all'interno dei canoni del Technical Death Metal.\nQuesto album \u00e8 il primo registrato dopo la fuoriuscita di due membri storici: Daniel Botti (chitarra/voce dal 1997) e Klaus Mariani (basso dal 1995). Beppe \"Rex\" Caruso (Ira) ed Andrea Caniato sostituiscono Daniel, mentre Gabriel Pignata (Destrage) prender\u00e0 il posto di Klaus dopo le registrazioni dell'album. Le tracce di basso sono state registrate principalmente da Marco Ribecai (anche produttore dell'album)."}
{"id": "2772894", "revid": "110157", "url": "https://it.wikipedia.org/wiki?curid=2772894", "title": "Nokia 6267", "text": "Il Nokia 6267 \u00e8 un modello \"clamshell\" di telefono cellulare prodotto dall'azienda finlandese Nokia e messo in commercio nel 2007."}
{"id": "2772895", "revid": "110157", "url": "https://it.wikipedia.org/wiki?curid=2772895", "title": "Neulehe", "text": "Neulehe \u00e8 un comune di 709 abitanti della Bassa Sassonia, in Germania.\nAppartiene al circondario (\"Landkreis\") dell'Emsland (targa EL) ed \u00e8 parte della comunit\u00e0 amministrativa (\"Samtgemeinde\") di D\u00f6rpen."}
{"id": "2772896", "revid": "767487", "url": "https://it.wikipedia.org/wiki?curid=2772896", "title": "Francesco Candelli", "text": "Biografia.\nNel 1953 fu deputato, eletto nel collegio di Lecce per una legislatura, precedentemente svolgeva il lavoro di tornitore .\nNel suo mandato si distinse nel portare alla camera i problemi degli abitanti della Provincia di Taranto.Fu il primo firmatari di una proposta di legge per il risanamento della \"Citt\u00e0 vecchia\" di Taranto."}
{"id": "2772897", "revid": "110157", "url": "https://it.wikipedia.org/wiki?curid=2772897", "title": "Walchum", "text": "Walchum \u00e8 un comune di 1.420 abitanti della Bassa Sassonia, in Germania.\nAppartiene al circondario (\"Landkreis\") dell'Emsland (targa EL) ed \u00e8 parte della comunit\u00e0 amministrativa (\"Samtgemeinde\") di D\u00f6rpen."}
{"id": "2772900", "revid": "110157", "url": "https://it.wikipedia.org/wiki?curid=2772900", "title": "Wippingen", "text": "Wippingen \u00e8 un comune di 901 abitanti della Bassa Sassonia, in Germania.\nAppartiene al circondario (\"Landkreis\") dell'Emsland (targa EL) ed \u00e8 parte della comunit\u00e0 amministrativa (\"Samtgemeinde\") di D\u00f6rpen."}
{"id": "2772906", "revid": "767487", "url": "https://it.wikipedia.org/wiki?curid=2772906", "title": "Fede potere vendetta", "text": "Fede potere vendetta \u00e8 il terzo album in studio del gruppo heavy metal italiano \"Rosae Crucis\", pubblicato nel 2009. Alcune canzoni dell'album sono esplicitamente ispirate alla narrativa dello scrittore statunitense Robert Ervin Howard, ed in particolare al personaggio di Conan il Barbaro."}
{"id": "2772913", "revid": "107081117", "url": "https://it.wikipedia.org/wiki?curid=2772913", "title": "Subsidenza atmosferica", "text": "Si ha un fenomeno di subsidenza atmosferica quando, a causa della sua maggiore densit\u00e0, l'aria degli strati pi\u00f9 alti scende verso gli strati pi\u00f9 bassi.\nNel suo moto discendente, l'aria aumenta la propria temperatura per compressione (abbassandosi di quota aumenta la pressione) e fa aumentare la temperatura al suolo con conseguente dissolvimento di nubi.\nQuesto fenomeno, frequente nelle zone anticicloniche, \u00e8 rafforzato dal fatto che l'aria degli strati bassi scivola lateralmente dalla zona dove la pressione \u00e8 pi\u00f9 alta verso zone dove la pressione \u00e8 pi\u00f9 bassa."}
{"id": "2772918", "revid": "110157", "url": "https://it.wikipedia.org/wiki?curid=2772918", "title": "In the Heat of the Night (Sandra)", "text": "In the Heat of the Night \u00e8 un singolo della cantante tedesca Sandra, pubblicato nel 1985 dall'etichetta discografica Virgin.\nStoria.\nLa canzone \u00e8 stata estratta dall'album di debutto della cantante, \"The Long Play\", ed \u00e8 uno dei suoi maggiori successi commerciali. \u00c8 stata scritta da Michael Cretu, Hubert Kemmler, Markus L\u00f6hr e Klaus Hirschburger e prodotta da Michael Cretu.\nNegli anni successivi la canzone \u00e8 stata ripubblicata in diverse raccolte della cantante, anche in versioni remix o reincise."}
{"id": "2772919", "revid": "110157", "url": "https://it.wikipedia.org/wiki?curid=2772919", "title": "Andervenne", "text": "Andervenne \u00e8 un comune di 922 abitanti della Bassa Sassonia, in Germania.\nAppartiene al circondario (\"Landkreis\") dell'Emsland (targa EL) ed \u00e8 parte della comunit\u00e0 amministrativa (\"Samtgemeinde\") di Freren."}
{"id": "2772920", "revid": "284427", "url": "https://it.wikipedia.org/wiki?curid=2772920", "title": "Gente di mare 2", "text": ""}
{"id": "2772921", "revid": "110157", "url": "https://it.wikipedia.org/wiki?curid=2772921", "title": "Beesten", "text": "Beesten \u00e8 un comune di 1.688 abitanti della Bassa Sassonia, in Germania.\nAppartiene al circondario (\"Landkreis\") dell'Emsland (targa EL) ed \u00e8 parte della comunit\u00e0 amministrativa (\"Samtgemeinde\") di Freren."}
{"id": "2772922", "revid": "1543377", "url": "https://it.wikipedia.org/wiki?curid=2772922", "title": "Heptathela schensiensis", "text": "Heptathela schensiensis \u00e8 un ragno appartenente al genere Heptathela della famiglia Liphistiidae.\nEtimologia.\nIl nome deriva dal greco , \"hept\u00e0\", cio\u00e8 \"7\", ad indicare il numero delle ghiandole delle filiere che possiedono questi ragni, e dal greco , \"thel\u00e8\", che significa \"capezzolo\", proprio ad indicare la forma che hanno le filiere stesse.\nIl nome proprio deriva dalla pronuncia inglese, \"shensi, schensi\" della provincia cinese dello Shaanxi, dove \u00e8 principalmente rinvenuta, e dal suffisso latino \"-ensis\", che significa: \"presente, che \u00e8 proprio l\u00ec\".\nCaratteristiche.\nRagno primitivo appartenente al sottordine Mesothelae: non possiede ghiandole velenifere, ma i suoi cheliceri possono infliggere morsi piuttosto dolorosi\nDistribuzione.\nRinvenuta nella provincia cinese dello Shaanxi."}
{"id": "2772924", "revid": "287204", "url": "https://it.wikipedia.org/wiki?curid=2772924", "title": "Messingen", "text": "Messingen \u00e8 un comune di 1.105 abitanti della Bassa Sassonia, in Germania.\nAppartiene al circondario (\"Landkreis\") dell'Emsland (targa EL) ed \u00e8 parte della comunit\u00e0 amministrativa (\"Samtgemeinde\") di Freren."}
{"id": "2772927", "revid": "729019", "url": "https://it.wikipedia.org/wiki?curid=2772927", "title": "Torre della Fara", "text": "La Torre della Fara \u00e8 sita nella localit\u00e0 Torre della Fara nel comune di Celenza sul Trigno in provincia di Chieti. La torre \u00e8 posta presso il fiume Trigno ed il tratturo Ateleta-Biferno ed era in collegamento visivo con centri limitrofi e con il monastero di Santa Maria del Canneto di Roccavivara (Molise).\nStoria.\nLa torre risale al XII secolo. Anche se il toponimo richiama la fara longobarda \u00e8, tuttavia, arduo identificare l'epoca di costruzione del sito.\nDescrizione.\nLa torre ha una struttura cilindrica ed \u00e8 realizzata in pietra, ma sono utilizzati anche frammenti lapidei per incorniciare le aperture e le feritoie. La torre \u00e8 alta 15 metri e con diametro di 6 metri. La torre \u00e8 priva di mura a scarpa e, ad un terzo dell'altezza vi \u00e8 un'apertura la quale, verosimilmente, si tratta di un ingresso sopraelevato. Inoltre, nell'interno vi sono i fori ove appoggiavano le travi per il sostegno dei vari livelli. La copertura all'interno \u00e8 a volta con calotta ribassata. L'utilizzo della malta nella Torre della Fara diminuisce con l'altezza cos\u00ec come diminuisce lo spessore dei muri sempre col crescere dell'altezza."}
{"id": "2772938", "revid": "1573940", "url": "https://it.wikipedia.org/wiki?curid=2772938", "title": "Foua Toloa", "text": "Biografia.\nEletto \"faipule\" (capotrib\u00f9) di Fakaofo, ha ricoperto per la prima volta la carica di \"Ulu\" (capo del governo, carica ricoperta per un anno a turno dai tre \"faipule\") tra il febbraio del 2009, quando \u00e8 subentrato a Pio Tuia, e il febbraio 2010.\nIl suo mandato \u00e8 stato caratterizzato dalla proposta di far eleggere ai cittadini di Tokelau che vivono all'estero degli osservatori al parlamento di Tokelau, in modo da far s\u00ec che anche la diaspora partecipi al futuro del paese.\nToloa fu anche critico nei confronti del primo ministro neozelandese John Key, per aver, insieme ai leader dei paesi sviluppati, anteposto le ragioni dell'economia a quelle dell'ambiente e per non esser riusciti a raggiungere un accordo significativo per la riduzione dei gas serra."}
{"id": "2772940", "revid": "72396", "url": "https://it.wikipedia.org/wiki?curid=2772940", "title": "Bernardino Giuliana", "text": "Biografia.\nNasce a San Cataldo, in provincia di Caltanissetta, primogenito di sei figli, da Salvatore Giuliana e Carmela Rizzo. Nel suo paese natale, frequenta la scuola elementare \"E. De Amicis\" ed, in seguito, la scuola media dei salesiani.\nDopo aver recitato nelle rappresentazioni teatrali organizzate a scuola, frequenta a Roma la Scuola di teatro diretta da Salvo Randone e conosce Leonardo Sciascia, Ignazio Buttitta, Renato Guttuso, Non\u00f2 Salomone, Ciccio Busacca, Vittorio Gassman, Salvatore Quasimodo. \nRitornato in Sicilia, consegue da adulto il diploma di abilitazione magistrale presso l'istituto \"A. Manzoni\" di Caltanissetta.\nNegli anni 1963-1973 lavora presso l'ANIC (Azienda Nazionale Idrogenazione Combustibili) di Gela. In questo periodo inizia un sodalizio poetico con Mario Gori.\nNel 1973 apre una libreria in San Cataldo, nell'intento di farne un centro della cultura siciliana.\nVerso la fine degli anni settanta viene chiamato a dirigere la Biblioteca comunale di San Cataldo, che oggi porta il suo nome.\nSposa nel 1981 Rosa Maria Cigna, trasferendosi nella casa di campagna in contrada Decano. Dal matrimonio nascono due figli.\nNel pieno della sua attivit\u00e0 muore per un male incurabile il 29 marzo 1999.\nAttivit\u00e0.\nHa tenuto recitals in molte citt\u00e0 e in particolare, per conto del \"Centro internazionale di etnostoria\", nell'ambito delle annuali cerimonie conclusive tenutesi a Palermo (Palazzo dei Normanni) del Premio internazionale di studi etnoantropologici \"Giuseppe Pitr\u00e8 - Salvatore Salomone Marino\".\nHa pubblicato nel 1985 \"L'urtimi uri di Cristu\", lauda dialogata con canti popolari, che viene rappresentata in diverse citt\u00e0 della Sicilia.\nHa condotto per la RAI, insieme a Ileana Rigano, \"Lungo il Salso\", una trasmissione, in tredici puntate, sulla storia e le tradizioni del territorio nisseno, che dar\u00e0 il nome ad una sua pubblicazione del 1986; \u00e8 stato ospite in diverse rubriche radiofoniche realizzate da Biagio Scrimizzi ed ha partecipato alla trasmissione, sempre per la RAI, \"dal Belvedere di Sicilia e Catania e la sua gente\".\nIn occasione della terza Settimana dei beni culturali e ambientali del Ministero dei beni culturali e ambientali \u00e8 stato a Roma voce recitante nel recital-concerto \"Etnostoria di Sicilia\".\nNel 1986 ha pubblicato \"Mi piaci a libert\u00e0\", .\nNel 1992, in occasione delle celebrazioni colombiane, compone su incarico del Centro internazionale di etnostoria \"Due mondi a confronto\", poemetto in versi siciliani sulla scoperta dell'America.\nNel 1994 pubblica presso lo stesso centro la silloge \"Ventu ca passa\".\n\"'A Scinnenza\".\nHa organizzato per vent'anni per la sua citt\u00e0 le tradizionali rappresentazioni della Settimana Santa sancataldese (\"'A Scinnenza\"). In quest'ambito \u00e8 stato regista e attore. Ha inoltre rielaborato i testi di Amico Medico, inserendo nella rappresentazione cori, musiche e laudi.\nOpere.\nSuoi scritti sono stati pubblicati in:\nPi\u00f9 recenti i volumi:"}
{"id": "2772942", "revid": "287204", "url": "https://it.wikipedia.org/wiki?curid=2772942", "title": "Cockburn (cognome)", "text": ""}
{"id": "2772944", "revid": "767487", "url": "https://it.wikipedia.org/wiki?curid=2772944", "title": "Gioielli della Corona di W\u00fcrttemberg", "text": " \nI Gioielli della Corona del W\u00fcrttemberg (\"Kronjuwelen des K\u00f6nigreichs W\u00fcrttemberg\") sono una storica collezione di oggetti preziosi di propriet\u00e0 dei re e delle regine di W\u00fcrttemberg.\nLa serie originaria dei gioielli della corona venne realizzata nel 1806 in occasione dell'elevazione di Federico I del W\u00fcrttemberg al titolo regale. Tra i pezzi pi\u00f9 famosi ricordiamo:\nDopo la fine della monarchia nel W\u00fcrttemberg la famiglia reale e lo stato di W\u00fcrttemberg dispersero la collezione di gioielli che oggi pu\u00f2 parzialmente essere vista esposta al Museo di Stato del W\u00fcrttemberg (Landesmuseum W\u00fcrttemberg)."}
{"id": "2772951", "revid": "116614060", "url": "https://it.wikipedia.org/wiki?curid=2772951", "title": "(I'll Never Be) Maria Magdalena", "text": "(I'll Never Be) Maria Magdalena (talvolta identificata anche pi\u00f9 semplicemente come Maria Magdalena) \u00e8 un singolo della cantante tedesca Sandra, pubblicato nel 1985 dall'etichetta discografica Virgin.\nLa canzone.\nLa canzone, tra le pi\u00f9 conosciute e di successo della cantante, \u00e8 stata scritta da Michael Cretu, Hubert Kemmler, Richard W. Palmer-James e Markus L\u00f6hr e prodotta dallo stesso Cretu. Era contenuta nell'album di debutto della cantante, \"The Long Play\", da cui \u00e8 stata estratta come primo singolo, raggiungendo la vetta delle classifiche di numerosi paesi europei.\nNegli anni seguenti al successo, la canzone \u00e8 stata inserita in numerose raccolte della cantante, sia in versione originale che in versione remix e reinterpretazioni.\nTracce.\n7\" Single \nLato A\nLato B\n12\" Maxi \nLato A\nLato B"}
{"id": "2772964", "revid": "287204", "url": "https://it.wikipedia.org/wiki?curid=2772964", "title": "Classe Andrea Doria (cacciatorpediniere)", "text": ""}
{"id": "2772965", "revid": "729019", "url": "https://it.wikipedia.org/wiki?curid=2772965", "title": "Pol\u00edcia Nacional de Timor-Leste", "text": "La Pol\u00edcia Nacional de Timor-Leste \u00e8 l'unica forza di polizia di Timor Est, rispecchia in gran parte le funzioni che aveva la polizia coloniale portoghese ed \u00e8 nata su modello della Guardia Nazionale Repubblicana portoghese.\nStoria.\nIl PNTL nacque nel maggio 2002 quando nell'ambito della missione UNTAET (United Nations Transitional Administration in East Timor) delle Nazioni Unite.\nLa polizia incominci\u00f2 a prendere i poteri di una vera e propria forza di polizia il 10 agosto 2001, con l'indipendenza di Timor Est il 20 maggio 2002 le Nazioni Unite trasferirono ulteriori poteri alla polizia di Timor Est, il 10 dicembre 2003 \u00e8 avvenuto lo scambio di poteri tra Nazioni Unite e polizia di Timor Est.\nLe Nazioni Unite hanno attivato il Timor-Leste Police Development Program nel 2003 e attivo fino al 2010 che ha il compito di istruire i poliziotti di Timor Est.\nGli istruttori della polizia provengono soprattutto dalla Guardia Nazionale Repubblicana (Portogallo), Polizia Nazionale Indonesiana (Indonesia) e Polizia Federale Australiana (Australia)."}
{"id": "2772968", "revid": "1305772", "url": "https://it.wikipedia.org/wiki?curid=2772968", "title": "Maria Magdalena", "text": ""}
{"id": "2772970", "revid": "1543377", "url": "https://it.wikipedia.org/wiki?curid=2772970", "title": "Placca di Scotia", "text": "La placca di Scotia \u00e8 una delle placche in cui \u00e8 suddivisa la crosta terrestre.\nSi trova nella parte meridionale dell'oceano Atlantico, estesa su un bacino marginale (\"mare di Scotia\") delimitato da alcune catene montuose sottomarine che uniscono le Ande con la penisola Antartica; i suoi limiti occidentali si trovano in prossimit\u00e0 dello stretto di Drake, il braccio di mare che separa l'America meridionale dal continente antartico, mentre il limite orientale si trova nella zona delle isole Sandwich Australi.\nSi tratta di una placca relativamente piccola, compresa fra la placca antartica, quella sudamericana e la placca minore delle Sandwich Australi; \u00e8 costituita per la maggior parte da crosta oceanica.\nI suoi limiti geologici sono:\nL'intera zona \u00e8 per\u00f2 molto complessa dal punto di vista strutturale: in una zona geograficamente limitata coesistono varie strutture (margini trasformi e costruttivi, fratture, bacini di retroarco)."}
{"id": "2772973", "revid": "1305772", "url": "https://it.wikipedia.org/wiki?curid=2772973", "title": "Banca degli Stati Uniti d'America", "text": ""}
{"id": "2772975", "revid": "647919", "url": "https://it.wikipedia.org/wiki?curid=2772975", "title": "Trimestrale", "text": ""}
{"id": "2772977", "revid": "80339", "url": "https://it.wikipedia.org/wiki?curid=2772977", "title": "Placca Scotia", "text": ""}
{"id": "2772978", "revid": "1543377", "url": "https://it.wikipedia.org/wiki?curid=2772978", "title": "Chesley Bonestell", "text": "I suoi dipinti hanno avuto una grande influenza sull'illustrazione astronomica e di fantascienza e contribuirono a ispirare il programma spaziale statunitense. Fu uno dei pionieri dell'arte astronomica, insieme con l'astronomo e illustratore francese Lucien Rudaux, e perci\u00f2 fu soprannominato \"padre della moderna arte spaziale\".\nBiografia.\nFormazione.\nBonestell nacque a San Francisco, California, da una famiglia in buone condizioni economiche. Rimasto precocemente orfano della madre, insieme a due sorelle fu educato dal padre e dal nonno.\nInizi\u00f2 a disegnare all'et\u00e0 di cinque anni, e a dodici inizi\u00f2 studi regolari di discipline artistiche.\nA diciassette anni lavor\u00f2 come disegnatore occasionale per la rivista di un'agenzia ferroviaria locale, che dava in pagamento dei biglietti gratuiti da utilizzare sui propri treni. Bonestell colse cos\u00ec l'occasione di recarsi con un amico presso la citt\u00e0 di San Jos\u00e8 (California); l'obbiettivo principale dell'artista era quello di risalire a piedi il monte Hamilton, situato ad est della citt\u00e0 statunitense. Sulla cima del promontorio, a 1280 metri sul livello del mare, era stato costruito tra il 1876 e il 1887 l'osservatorio Lick, contenente all'epoca il telescopio rifrattore pi\u00f9 grande al mondo (914 millimetri di diametro). Chesley ebbe cos\u00ec l'occasione di osservare la Luna e Saturno con l'eccezionale strumento americano. L'esperienza avvenuta presso l'osservatorio californiano fu decisiva per il futuro del giovane Bonestell: egli infatti, ritornato presso la citt\u00e0 natale, inizi\u00f2 a disegnare per divertimento alcune immagini della Luna, di Saturno e di Marte come mi aveva veduti.\nA diciotto anni Chesley si trov\u00f2 nella situazione di dover lavorare di giorno per il padre e di frequentare di notte l'Hopkins Art Institut di San Francisco. Risult\u00f2 evidente per la famiglia che il ragazzo non era affatto portato per gli affari, bench\u00e9 lavorasse gi\u00e0 da diverso tempo nel settore, senza per\u00f2 alcun successo.\nBonestell studi\u00f2 Architettura alla Columbia University di New York, presso la quale pot\u00e9 seguire direttamente i corsi del famoso poeta e matematico americano Frank Dempster Sherman. In futuro l'artista ricorder\u00e0 con gratitudine il proprio docente per avergli insegnato la prospettiva, le sfumature e le ombre. Tecniche che gli vennero poi utili nel corso della sua fortunata carriera.\nAttivit\u00e0 professionali.\nPur avendo abbandonati gli studi al terzo anno riusc\u00ec a superare l'esame del California State Board of Architects e nel 1911 inizi\u00f2 a lavorare per molti dei principali studi di architettura del tempo. Dal 1927 fu assistente di William Van Alen per il progetto della facciata, in stile art d\u00e9co, del Chrysler Building. Nello stesso periodo progett\u00f2 il Plymouth Rock Memorial, la sede della Corte Suprema degli Stati Uniti, il New York Central Building, un palazzo di uffici di Manhattan e condomini ed edifici in diverse citt\u00e0. Poi lavor\u00f2 per illustrare il progetto del Golden Gate Bridge.\nNel 1938 torn\u00f2 sulla costa occidentale degli Stati Uniti, trasferendosi a Hollywood, dove lavor\u00f2 non accreditato come specialista degli effetti speciali, creando sfondi per vari film, tra cui \"Notre Dame\" (\"The Hunchback of Notre Dame\", 1939), \"Quarto potere\" (1941) e \"L'orgoglio degli Amberson\" (1942).\nSebbene i successi lavorativi gli assicurassero fama e denaro, Bonestell non smise mai di provare interesse per l'astronomia e per l'arte fantascientifica, che trovava in quel periodo numerosi consensi sia negli USA che nei vecchio Continente. Egli stesso ricorder\u00e0, successivamente, d'essere stato particolarmente affascinato e poi ispirato dalle prime illustrazioni dell'artista e astronomo francese Lucien Rudaux (1874\u00a0\u2013 1947), pubblicate sulla rivista statunitense \"National Geografic\".\nSfruttando la sua nuova conoscenza nella tecnica cinematografica, Bonestell si rese conto di poter realizzare su tela nuove visioni interstellari: decise quindi di illustrare nuovamente Saturno sotto altri punti di vista mai sperimentati in precedenza dagli artisti moderni. Inizi\u00f2 cos\u00ec a dipingere il pianeta stesso in fasi differenti, oppure osservandolo dai propri satelliti interni ed esterni, tra cui Titano, Mimas, Rhea e Giapeto. Nel 1948 Bonestell inizi\u00f2 a fornire regolarmente copertine alle riviste di fantascienza americane, riproducendo sia nuove copie che vecchi successi. Nelle sue tavole non introdusse mai figure di extraterrestri, ma solamente astronauti ed astronavi di chiara provenienza terrestre.\nChesley Bonestell mor\u00ec all'et\u00e0 di 98 anni a Carmel-by-the-Sea (USA).\nL'illustrazione astronomica.\nGrazie a oculati investimenti Bonestell aveva raggiunto l'indipendenza economica e perci\u00f2 decise di tornare al suo primo interesse: l'illustrazione astronomica, che aveva continuato a coltivare privatamente.\nLe sue conoscenze di tecnica della ripresa cinematografica e di costruzione di modelli in miniatura, combinate con la profonda conoscenza del disegno e della pittura (che lo spinsero a prendere le distanze, anche con toni polemici, da alcuni suoi colleghi ai quali rimproverava la scarsa conoscenza dei fondamenti del disegno), gli permisero di dare veste grafica ai suoi ambiziosi progetti di illustrazione astronomica. Il primo risultato fu una serie di dipinti di Saturno, rappresentato in diverse angolazioni e fasi e visto da molti dei suoi satelliti, pubblicata nel fascicolo del 29 maggio 1944 di \"Life\", che riscosse un grande successo presso il pubblico.\nMolto conosciuta la sua illustrazione del sistema stellare di Beta Lyrae (1964) vista da un suo ipotetico pianeta.\nPioniere dell'\"Arte spaziale\".\nIn quel periodo conobbe il divulgatore scientifico Willy Ley e, dietro suo suggerimento, cominci\u00f2 a introdurre nei suoi dipinti navi spaziali e astronauti. Nel 1946 \"Life\" pubblic\u00f2 una serie di sue illustrazioni, concernenti una missione spaziale Terra-Luna con equipaggio.\nBen presto altre riviste cominciarono ad avvalersi della sua collaborazione. Tra esse \"Look\", \"Coronet\", \"Pic magazine\", \"Scientific American\" (il cui fascicolo di ottobre del 1948 pubblic\u00f2 in copertina un'immagine del Sole visto da Mercurio), \"Air trails\", \"Astounding Science Fiction\", \"The Magazine of Fantasy &amp; Science Fiction\", \"Science Fiction\" e \"Galaxy\".\nContinu\u00f2 pubblicando altri dipinti che furono pubblicati dalle principali riviste, molti dei quali furono poi raccolti nel best seller \"The Conquest of Space\" (1949), realizzato in collaborazione con Willy Ley. In esso veniva fatto autorevolmente il punto sulle conoscenze astronautiche e si offrivano spunti per i programmi avvenire. Il grande realismo delle tavole di Bonestell, rifer\u00ec in una recensione Arthur C. Clarke, spinse diversi lettori a considerarle non dipinti ma vere fotografie a colori.\nCollabor\u00f2 ancora con l'industria cinematografica offrendo la sua consulenza artistica e tecnica per la realizzazione degli effetti speciali dei film prodotti da George Pal, tra cui \"Uomini sulla Luna\" (\"Destination Moon\", 1950), \"La guerra dei mondi\" (\"The War of the Worlds\", 1953), \"Quando i mondi si scontrano\" (\"When Worlds Collide\", 1951), \"La conquista dello spazio\" (\"Conquest of Space\", 1955) e \"Quei fantastici razzi volanti\" (\"Cat-Women on the Moon\", 1953).\nGli articoli in \"Collier's\".\nNel 1951 Cornelius Ryan, direttore della rivista \"Collier's\", chiese la collaborazione di Wernher von Braun per organizzare un simposio sul volo spaziale, che si svolse al Planetario di New York con l'intervento di autorevoli esperti. Successivamente Von Ryan chiese a Wernher von Braun di rielaborare quei contributi in una serie di articoli sulle prospettive del volo spaziale.\nEssi apparvero su \"Collier's\" tra il 1952 e il 1954, col titolo collettivo di \"The Conquest of Space\", con illustrazioni di Bonestell, e vennero poi ristampati in tre libri intitolati \"Across the Space frontier\", \"Conquest of the Moon\" ed \"Exploration of Mars\". In essi furono esaminati gli aspetti astronomici, tecnici, economici e medici di un ipotetico programma spaziale, dalle missioni in orbita bassa alla costruzione di stazioni spaziali, alle esplorazioni della Luna e di Marte, con un'analisi della possibilit\u00e0 della presenza di vita sul Pianeta rosso. Per la prima volta il volo spaziale, che fino ad allora era considerato realizzabile in un futuro molto lontano, apparve possibile con la tecnologia esistente a met\u00e0 degli anni cinquanta, dimostrando che il vero problema era nelle scelte politiche e nei finanziamenti.\nSi stima siano stati letti da 42 milioni di persone.\nLa guerra fredda e lo shock del lancio dello Sputnik.\nLa straordinaria influenza dei contributi di von Braun e Bonestell sull'opinione pubblica statunitense spinse molti a scegliere quali professioni l'astronomia e l'ingegneria aerospaziale.\nLa loro popolarit\u00e0 ebbe un ruolo, dopo la \"doccia fredda\" dei primi lanci di satelliti da parte dell'Unione Sovietica e nel clima di tensione della Guerra fredda, nel convincere il Governo statunitense a dare il via ai programmi spaziali.\nBonestell continu\u00f2 a lavorare anche dopo l'inizio dell'era spaziale, integrando nei suoi lavori le conoscenze acquisite tramite le missioni spaziali con e senza equipaggio.\nInfluenza culturale.\nPersona di ampia cultura non solo artistica, Bonestell ebbe modo di confrontarsi anche con gli astronomi Robert S. Richardson e Gerard Kuiper.\nI suoi quadri sono apprezzati dai collezionisti ed esposti in istituzioni come il National Air and Space Museum e la National Collection of Fine Arts. La sua tavola di Saturno visto dal suo satellite Titano \u00e8 stata ripubblicata molte volte ed \u00e8 probabilmente una delle immagini di tal genere pi\u00f9 conosciuta anche dai non specialisti.\nWernher von Braun, elogiandone l'opera, scrisse: \u00abNei miei anni di collaborazione con Chesley ho imparato a rispettare, addirittura a temere, la mania per la perfezione di questo straordinario artista. Il mio archivio \u00e8 pieno di disegni di razzi che avevo preparato per aiutarlo nel suo lavoro, e che egli mi ha restituito con domande dettagliate e pertinenti o con critiche feroci per qualche svista o incoerenza.\u00bb\n\u00abNon ho dubbi\u00bb dice Joseph Chamberlain, direttore dell'Adler Planetarium \u00abche Chesley Bonestell, con le sue meravigliosamente accurate rappresentazioni sia degli obiettivi da esplorare che degli strumenti dell'era spaziale, ci abbia aiutato a creare lo scenario per quel che era certamente a venire. [...] Senza Bonestell e le sue opere d'arte, l'era della NASA avrebbe potuto essere rimandata di molti anni, o potrebbe non essersi ancora verificata\u00bb.\nRobert A. Heinlein cit\u00f2 Bonestell una prima volta nel suo romanzo per ragazzi del 1958 \"La tuta spaziale\", poi nel 1961 nel suo romanzo \"Straniero in terra straniera\".\nLe opere di Bonestell furono riprese anche dagli illustratori di popolari \"media\" italiani, come i settimanali \"Epoca\" e \"Sapere\", e l'enciclopedia \"Conoscere\". In quest'ultima le tavole furono ridisegnate da Alessandro e Antonio Fedini.\nNell'episodio ' della serie tv ', un giovane capitano Picard \u00e8 coinvolto in una rissa con gli alieni presso l'impianto di Bonestell Recreation, uno spazioporto evidentemente intitolato alla memoria dell'artista.\nRiconoscimenti.\nBonestell ricevette diversi premi, tra i quali la medaglia di bronzo assegnato dalla British Interplanetary Society.\nNel 1976 gli fu assegnato il Premio Klumpke-Roberts\nGli sono stati intitolati il cratere Bonestell su Marte e l'asteroide 3129 Bonestell."}
{"id": "2772985", "revid": "729019", "url": "https://it.wikipedia.org/wiki?curid=2772985", "title": "Ferrovia Vercelli-Casale Monferrato", "text": "La ferrovia Vercelli-Casale Monferrato \u00e8 una linea ferroviaria regionale che collegava le citt\u00e0 di Vercelli e Casale Monferrato.\nNata come parte del collegamento Vercelli-Valenza-Alessandria attivato nel 1857, tale infrastruttura ospit\u00f2 un traffico prevalentemente locale, fino alla sospensione dell'esercizio avvenuta nel giugno 2012.\nStoria.\nDopo che nel marzo 1853 era stato costituita la Societ\u00e0 per la Strada Ferrata da Vercelli a Valenza, con regio decreto 11 maggio 1854, n. 1711, il Regno di Sardegna riconobbe ad una societ\u00e0 anonima, istituitasi appositamente, la concessione per la costruzione e l'esercizio di una linea ferroviaria che unisse la citt\u00e0 di Vercelli a Valenza, passando nei pressi di Casale.\nNel 1855 furono avviate le gare per la costruzione dei primi due lotti dell'opera, da completarsi con un terzo appalto relativo al ponte a quattro travate metalliche sul fiume Po, in attesa del quale la linea fu provvisoriamente aperta il 22 marzo 1857.\nIl 18 luglio 1858, con il completamento dell'opera, all'esercente subentro la Societ\u00e0 Vittorio Emanuele . Dal 1 gennaio 1861 la linea venne acquisita e gestita dallo Stato Piemontese che a sua volta , in seguito alla legge di riordino del settore prolungata il 14 maggio 1865, la cedette dalla Societ\u00e0 delle Strade Ferrate dell'Alta Italia (SFAI). Nuovi passaggi di consegne si ebbero nel 1885, in seguito alla legge del 27 aprile 1885 (convenzioni Baccarini) con il subentro della Societ\u00e0 per le Strade Ferrate del Mediterraneo (RM) e nel 1905 quello delle neo costituite Ferrovie dello Stato.\nLontana dal fronte della prima guerra mondiale e poco interessata anche dalle vicende della seconda, non costituendo le localit\u00e0 servite obiettivi strategici primari, la linea risent\u00ec di tali eventi solo per le conseguenti fluttuazioni della domanda di trasporto, iniziando nel secondo dopoguerra un periodo di costante calo dei proventi da traffico dovuto all'avvento della motorizzazione privata e a un orientamento comune non pi\u00f9 favorevole al trasporto su ferro.\nNel quadro del pi\u00f9 ampio progetto di costruzione di un itinerario alternativo fra Torino e Alessandria, sulla ferrovia Chivasso-Alessandria, dal giugno 1986, allorch\u00e9 venne attivato l'esercizio in trazione elettrica sulla Casale-Valenza, quest'ultima venne inglobata in tale itinerario accentuando il carattere di tratto indipendente e tecnicamente difforme della Vercelli-Casale, interessata da un traffico limitato ai due capilinea.\nAll'inizio degli anni novanta l'intera rete secondaria piemontese, fu oggetto di un profondo programma di rinnovamento che mirava a diminuire i costi di esercizio attraverso l'automazione e il telecomando degli impianti; per la direttrice Vercelli-Casale-Mortara, fu adottato il Controllo Centralizzato del Traffico.\nNella notte fra il 14 e il 15 ottobre 2000 un'alluvione colp\u00ec numerose linee ferroviarie del Piemonte, e la piena del Po comport\u00f2 fra le altre l'interruzione della Vercelli-Casale; la ripresa della circolazione avvenne solo il 27 dicembre successivo.\nNonostante un progetto di elettrificazione nel frattempo elaborato, per il quale si prevedeva una spesa di circa 19 milioni di euro, la pesante situazione economico-finanziaria della Regione Piemonte, che a differenza della confinante Lombardia non intese avviare un programma di valorizzazione del trasporto su ferro, indusse la stessa a sospendere i contratti di servizio su numerose linee secondarie di propria competenza, decretando la sospensione dello stesso anche sulla Vercelli-Casale, a partire dal 14 giugno 2013. Nell'anno successivo sono state rimosse le sbarre dei passaggi a livello e spenti gli impianti di segnalazione, rendendo la linea di fatto non percorribile ed inefficiente. Una sua eventuale riapertura \u00e8 stata prospettata nel 2014, allorch\u00e9 furono definiti i criteri di attribuzione del punteggio in una eventuale gara affidamento del servizio.\nDopo lunghe pressioni esercitate dai pendolari e dalle istituzioni locali, il 10 gennaio 2018 si \u00e8 giunti alla firma di un protocollo con la Regione e RFI, che sancisce la riattivazione della linea ferroviaria, insieme al tratto di ferrovia Casale-Mortara e prevede l'integrazione delle corse sulle due linee. La riapertura della Vercelli-Casale \u00e8 prevista a partire da maggio 2019.\nCaratteristiche.\nLa linea \u00e8 una ferrovia a binario semplice a scartamento ordinario da 1.435 mm, la pendenza media risulta dell'1,45 per mille.\nL'intera tratta fra Casale Popolo e Vercelli era esercita in regime di Dirigenza Unica con sede a Casale Monferrato e segnalamento analogo a quello del resto della linea.\nNel 1985 si pass\u00f2 al regime della Dirigenza Locale, situazione che perdur\u00f2 fino al rifacimento degli impianti avvenuto negli anni novanta, allorch\u00e9 tutte le stazioni furono soppresse e trasformate in fermate ad eccezione dell'impianto di Pertengo, unico ad aver ricevuto un impianto Apparato Centrale Elettrico a Itinerari inserito nel Dirigente Centrale Operativo della linea per Chivasso.\nPercorso.\nLasciata la stazione di Vercelli in direzione ponente, i treni volgevano verso sud e attraversando con passaggi a livello sia corso Marcello Prestinari che via Trino, quest'ultima impegnata altres\u00ec, fra il 1878 e il 1949, dal binario della tranvia Vercelli-Trino.\nLa linea si mantiene dunque in rettilineo, sottopassando la Diramazione per Santhi\u00e0 dell'autostrada A 26 e servendo, nell'ordine, le localit\u00e0 di Asigliano Vercellese, Pertengo, Rive e Balzola Martinetta, fino a giungere nella stazione di Casale Popolo. Da qui, i treni proseguivano sul binario elettrificato della linea da Chivasso fino al capolinea di Casale Monferrato. Tutte le stazioni/fermate intermedie, a causa della distanza dei paesi e per lo scarso utilizzo, sono state soppresse nei primi anni del XXI secolo.\nTraffico.\nLa linea era prevalentemente interessata da un traffico di tipo regionale, con l'eccezione della coppia di treni espressi Biella-Santhi\u00e0-Vercelli-Casale-Alessandria-Genova, prolungati in estate su Sestri Levante, storicamente effettuati con automotrici ALn 668 e in seguito da ALn 663."}
{"id": "2772988", "revid": "307923", "url": "https://it.wikipedia.org/wiki?curid=2772988", "title": "Gioielli della Corona greca", "text": "Quando Ottone di Baviera divenne primo re della Grecia indipendente nel 1832 a seguito della cacciata dell'Impero Ottomano da quei territori, egli port\u00f2 con s\u00e9 dalla nativa Baviera alcuni gioielli dinastici propri della famiglia dei Wittelsbach da cui egli derivava: una corona, uno scettro ed un globo che vennero dichiarati Gioielli della Corona di Grecia. Ad ogni modo, quando egli venne detronizzato col colpo di Stato del 1862 e fu costretto a tornare in esilio in Germania, egli prese i propri gioielli e li riport\u00f2 in Baviera.\nNel 1959, Alberto, duca di Baviera restitu\u00ec i gioielli al re Paolo I di Grecia, appartenente ad un'altra dinastia che regn\u00f2 in seguito sul suolo greco. I monarchi da Ottone I sino a Paolo I, dunque, non vennero pi\u00f9 incoronati."}
{"id": "2772991", "revid": "767487", "url": "https://it.wikipedia.org/wiki?curid=2772991", "title": "Provincia di Bolognesi", "text": "La provincia di Bolognesi \u00e8 una provincia del Per\u00f9, situata nella regione di Ancash.\nGeografia antropica.\nSuddivisioni amministrative.\n\u00c8 divisa in 15 distretti:"}
{"id": "2772993", "revid": "599013", "url": "https://it.wikipedia.org/wiki?curid=2772993", "title": "Virginio C\u00e1ceres", "text": "Caratteristiche tecniche.\nGiocava come terzino destro.\nCarriera.\nClub.\nC\u00e1ceres inizi\u00f2 la sua carriera nel Dipartimento di San Pedro, arrivando ad Asunci\u00f3n agli inizi del 1984 fimando per il Club Guaran\u00ed. Dopo aver vinto il titolo nazionale nella sua stagione d'esordio, il giocatore si trasfer\u00ec all'Olimpia nel 1990, diventando un elemento importante della squadra: rimase infatti con il club della capitale fino al 2002, anno del suo ritiro dall'attivit\u00e0 agonistica.\nNazionale.\nNel 1985 debutt\u00f2 con il , partecipando al e alle edizioni di e della Copa Am\u00e9rica, totalizzando 45 presenze con la maglia della \"albirroja\"."}
{"id": "2772996", "revid": "117062845", "url": "https://it.wikipedia.org/wiki?curid=2772996", "title": "Premi BAFTA 2000", "text": "La 53\u00aa edizione dei British Academy Film Awards, conferiti dalla British Academy of Film and Television Arts alle migliori produzioni cinematografiche del 1999, ha avuto luogo il 9 aprile 2000.\nVincitori e candidati.\nLa cerimonia di premiazione ha decretato il successo del film di Sam Mendes \"American Beauty\", che ha ottenuto sei premi, tra cui gli ambiti miglior film, miglior attore (Kevin Spacey) e miglior attrice (Annette Bening), a fronte di quattordici nomination ricevute."}
{"id": "2773000", "revid": "767487", "url": "https://it.wikipedia.org/wiki?curid=2773000", "title": "Provincia di Carhuaz", "text": "La provincia di Carhuaz \u00e8 una provincia del Per\u00f9, situata nella regione di Ancash.\nGeografia antropica.\nSuddivisioni amministrative.\n\u00c8 divisa in 11 distretti:"}
{"id": "2773003", "revid": "767487", "url": "https://it.wikipedia.org/wiki?curid=2773003", "title": "Essexella", "text": "L'essexella (gen. Essexella) \u00e8 una medusa estinta, vissuta nel Carbonifero medio (circa 320 milioni di anni fa). I suoi resti sono stati ritrovati in Nordamerica.\nDescrizione.\nQuesta medusa aveva un aspetto piuttosto simile a quello di molte meduse attuali, anche se possedeva alcune particolarit\u00e0. Era un animale di media taglia, la cui lunghezza poteva variare da 1 a circa 20 centimetri, mentre la larghezza poteva raggiungere i 9 centimetri. La forma era allungata e i fossili conservati su un fianco tendono ad avere una forma ellittica o quasi rettangolare. L'estremit\u00e0 superiore ricorda la cappella di un fungo, e corrisponde all'ombrella della medusa. Questa struttura poteva occupare anche la met\u00e0 dell'intero animale, ma in alcuni fossili \u00e8 quasi del tutto assente. Il resto del corpo era rivestito da una sorta di \u201cgonna\u201d, probabilmente una membrana che si dipartiva dall'ombrella della medusa. A causa di questo rivestimento non sono note le altre strutture che pendono dall'ombrella, ma in alcuni fossili \u00e8 stato possibile riconoscere fino a otto lobi o strutture tentacolari.\nClassificazione.\nL'essexella \u00e8 considerata una tipica scifomedusa (classe Scyphozoa), appartenente all'ordine Rhizostomeae. I suoi resti si rinvengono in particolare abbondanza nel ben noto giacimento di Mazon Creek (Illinois) e sono solitamente conservati lateralmente. La specie pi\u00f9 nota \u00e8 Essexella asherae. In questo giacimento sono state ritrovate anche altre meduse (\"Octomedusa\", \"Reticulomedusa\"), e ci\u00f2 riveste una particolare importanza perch\u00e9 organismi molli come le meduse non si fossilizzano quasi mai."}
{"id": "2773005", "revid": "71433", "url": "https://it.wikipedia.org/wiki?curid=2773005", "title": "Albakiara", "text": ""}
{"id": "2773007", "revid": "404338", "url": "https://it.wikipedia.org/wiki?curid=2773007", "title": "Aspirina", "text": ""}
{"id": "2773009", "revid": "1543377", "url": "https://it.wikipedia.org/wiki?curid=2773009", "title": "Gioielli della Corona olandese", "text": "Se comparati alle regal\u00ece di molte altre monarchie europee, i Gioielli della Corona olandese sono relativamente nuovi, dal momento che vennero commissionati dal re Guglielmo II nel 1840. Un pi\u00f9 modesto set di regal\u00ece vennero fatte realizzare dal re Guglielmo I dei Paesi Bassi nel 1815, ma si presentavano pi\u00f9 modeste.\nAttualmente i gioielli della corona olandese consistono di:\nI monarchi olandesi non sono mai stati fisicamente incoronati. Durante le cerimonie di elezione del nuovo monarca, la corona, lo scettro ed il globo vengono esposte in un tavolo nella Nieuwe Kerk ad Amsterdam dove si svolgeva la cerimonia. Il Gonfalone di Stato e la Spada di Stato vengono portate in processione assieme al corteo dal Palazzo Reale alla chiesa."}
{"id": "2773013", "revid": "838137", "url": "https://it.wikipedia.org/wiki?curid=2773013", "title": "Piergiorgio Silvano Nesti", "text": "Biografia.\nNacque a Marostica, in provincia e diocesi di Vicenza, il 18 febbraio 1931, secondo di tre fratelli.\nFormazione e ministero sacerdotale.\nEntrato nella congregazione della Passione di Ges\u00f9 Cristo all'et\u00e0 di quattordici anni, l'8 settembre 1953 emise la professione temporanea dei voti.\nIl 30 agosto 1959 fu ordinato presbitero, nel santuario di Santa Maria del Sasso a Caravate, dall'arcivescovo Giovanni Battista Peruzzo.\nDopo aver effettuato gli studi teologici, si iscrisse all'istituto \"Teresianum\" di Roma; qui ottenne il dottorato in spiritualit\u00e0.\nPresso la sua congregazione fu direttore del seminario minore passionista nella provincia del Cuore Immacolato di Maria, dal 1963 al 1968, superiore della comunit\u00e0 passionista di Betania, Gerusalemme, in Terra Santa, dal 1970 al 1972, e rettore della comunit\u00e0 dei Santi Giovanni e Paolo in Roma, dal 1972 al 1976. Ricopr\u00ec anche gli incarichi di segretario generale della Conferenza delle province italiane, di vicepresidente e segretario nazionale della Federazione italiana esercizi spirituali (FIES). Fu anche consultore della Congregazione delle cause dei santi.\nMinistero episcopale.\nIl 23 luglio 1993 papa Giovanni Paolo II lo nomin\u00f2 arcivescovo di Camerino-San Severino Marche; succedette a Francesco Gioia, precedentemente nominato delegato del Pontificio consiglio per il dialogo interreligioso. Il 29 agosto seguente ricevette l'ordinazione episcopale, nella cattedrale di Camerino, dal cardinale Angelo Felici, coconsacranti gli arcivescovi Cleto Bellucci e Salvatore De Giorgi. Durante la stessa celebrazione prese possesso della arcidiocesi.\nIl 27 novembre 1996 fu nominato dallo stesso papa segretario della Congregazione per gli istituti di vita consacrata e le societ\u00e0 di vita apostolica; succedette a Francisco Javier Err\u00e1zuriz Ossa, precedentemente nominato arcivescovo, titolo personale, di Valpara\u00edso.\nIl 10 luglio 2006 papa Benedetto XVI accolse la sua rinuncia, presentata per raggiunti limiti di et\u00e0; gli succedette Gianfranco Agostino Gardin.\nFu coconsacrante principale degli arcivescovi Edoardo Menichelli, Angelo Fagiani e Gianfranco Agostino Gardin.\nSi spense il 13 dicembre 2009 all'ospedale romano delle \"Figlie di San Camillo\". Dopo le esequie, celebrate all'altare della Cattedra nella basilica di San Pietro in Vaticano dal cardinale Angelo Comastri, fu sepolto nella cripta della comunit\u00e0 passionista dei Santi Giovanni e Paolo, nel cimitero monumentale del Verano, a Roma.\nGenealogia episcopale.\nLa genealogia episcopale \u00e8:"}
{"id": "2773014", "revid": "1005847", "url": "https://it.wikipedia.org/wiki?curid=2773014", "title": "Provincia di Carlos Ferm\u00edn Fitzcarrald", "text": "La provincia di Carlos Ferm\u00edn Fitzcarrald \u00e8 una provincia del Per\u00f9, situata nella regione di Ancash.\nGeografia antropica.\nSuddivisioni amministrative.\n\u00c8 divisa in 3 distretti:"}
{"id": "2773015", "revid": "467420", "url": "https://it.wikipedia.org/wiki?curid=2773015", "title": "Fatti di Mantova", "text": "I Fatti di Mantova, detti anche Giornate Rosse di Mantova, sono da considerare come un importante episodio del Biennio rosso, locuzione con la quale una parte della storiografia identifica gli anni 1919 e 1920.\nI \"Fatti di Mantova\" rappresentarono l'episodio pi\u00f9 cruento e sanguinoso all'interno di un vasto movimento di protesta esploso successivamente alla proclamazione, avvenuta il 2 dicembre 1919, dello sciopero generale nazionale voluto dalla Confederazione Generale del Lavoro e dal Partito Socialista. All'origine di tale proclamazione furono aggressioni compiute a danno di deputati socialisti all'uscita dalla Camera dei deputati, il 1\u00ba dicembre 1919. Era il giorno d'inaugurazione della nuova legislatura, dopo risultati elettorali che avevano visto forti affermazioni del Partito socialista e del neonato Partito Popolare.\nIl giorno 3 dicembre gli scontri tra i dimostranti e forze dell'ordine si susseguirono per tutta la giornata. I cortei di dimostranti non ebbero una conduzione certa, ben presto sia i socialisti moderati, sia i massimalisti non furono in grado di bloccare gli eccessi dei rivoltosi. Furono assalite la stazione ferroviaria, le carceri ed alcune armerie. In questa prima giornata furono quattro le vittime, due civili, Rosa Comer e Cesare Fretta, un soldato, Giuseppe Panizzolo e un dimostrante, Ferruccio Penitenti. La libert\u00e0 di manifestazione era stata concessa, ma l'ordine non era stato adeguatamente assicurato dagli esponenti sindacali e socialisti, in parte a causa della concorrenza degli anarchici.\nIl giorno 4 dicembre la citt\u00e0 era presidiata da maggiori forze dell'ordine allo scopo di non consentire pi\u00f9 altri eventi tragici e \"delinquenziali\". In un'assemblea mattutina alla Camera del Lavoro fu indetto, per il pomeriggio, un comizio in Piazza Virgiliana che si svolse pacificamente. Alla sua conclusione, gruppi di persone da l\u00ec provenienti, alcune delle quali in possesso delle armi razziate il giorno precedente, tentarono, in Piazza Sordello, l'assalto alla Prefettura copiosamente presidiata da militari. Mentre gli scambi d'arma da fuoco andavano avanti a lungo, in Piazza Erbe una pattuglia di Carabinieri, equivocando sulla vicinanza degli spari, temendo di esserne il bersaglio, spararono sulla folla che defluiva dall'affollato comizio. Morirono immediatamente il sindacalista Giuseppe Bertani e Cornelio Accorsi. Ferito gravemente, Modesto Veronesi mor\u00ec all'ospedale di Mantova.\nSeguirono retate ed arresti: 177 a Mantova, 153 in provincia. Di questi ben 296 si trasformarono in rinvii a giudizio. L'anno dopo furono celebrati i processi, che seppur con pene molto ridimensionate, portarono a 173 condanne."}
{"id": "2773017", "revid": "124123", "url": "https://it.wikipedia.org/wiki?curid=2773017", "title": "Renate Dorrestein", "text": "Biografia.\nHa vinto il premio \"Annie Romein\" nel 1993 per il complesso della sua produzione letteraria. Inizi\u00f2 a lavorare come giornalista per il settimanale \"Panorama\" e pubblic\u00f2 il suo primo romanzo (\"Buitenstaanders\") nel 1983. Il suicidio di sua sorella ha avuto una grande influenza sulla sua produzione narrativa."}
{"id": "2773020", "revid": "38120", "url": "https://it.wikipedia.org/wiki?curid=2773020", "title": "The Hawk is Howling", "text": ""}
{"id": "2773021", "revid": "110157", "url": "https://it.wikipedia.org/wiki?curid=2773021", "title": "Provincia di Casma", "text": "La provincia di Casma \u00e8 una provincia del Per\u00f9, situata nella regione di Ancash.\nGeografia antropica.\nSuddivisioni amministrative.\n\u00c8 divisa in 4 distretti:"}
{"id": "2773022", "revid": "1318789", "url": "https://it.wikipedia.org/wiki?curid=2773022", "title": "Yummy Yummy Yummy", "text": "Yummy Yummy Yummy \u00e8 un brano musicale degli Ohio Express, pubblicato come singolo nel maggio 1968. Il pezzo \u00e8 cantato dal produttore del singolo, Joey Levine.\nLa canzone compare alla fine di un episodio del \"Monty Python's Flying Circus\" (Come non essere visti), dove \u00e8 cantata da \"Jackie Charlton and the Tonnets\". La canzone appare in un episodio de \"I Simpson\" (Bart infartato). La canzone appare nel film \"Paura e Delirio a Las Vegas\".\nCover.\nDella canzone vennero fatte delle cover ad opera di:"}
{"id": "2773024", "revid": "86599", "url": "https://it.wikipedia.org/wiki?curid=2773024", "title": "Cratere Debes", "text": "Debes \u00e8 un cratere lunare di 31,92 km situato nella parte nord-orientale della faccia visibile della Luna, a nord del Mare Crisium e a nord-ovest dei crateri Tralles e Cleomedes.\nQuesto cratere \u00e8 unito al cratere \"Debes A\" tramite un'interruzione del bordo meridionale, mentre il margine occidentale tocca il \"Debes B\", dando luogo ad una formazione tripla. Questo cratere \u00e8 molto eroso e consumato, con un forte contrasto con l'accidentato Tralles. Il pianoro interno \u00e8 livellato e povero di caratteristiche.\nIl cratere \u00e8 dedicato al geografo tedesco Ernest Debes.\nCrateri correlati.\nAlcuni crateri minori situati in prossimit\u00e0 di Debes sono convenzionalmente identificati, sulle mappe lunari, attraverso una lettera associata al nome."}
{"id": "2773033", "revid": "1305772", "url": "https://it.wikipedia.org/wiki?curid=2773033", "title": "Jurij Metlu\u0161enko", "text": ""}
{"id": "2773035", "revid": "767487", "url": "https://it.wikipedia.org/wiki?curid=2773035", "title": "Provincia di Corongo", "text": "La provincia di Corongo \u00e8 una provincia del Per\u00f9, situata nella regione di Ancash.\nGeografia antropica.\nSuddivisioni amministrative.\n\u00c8 divisa in sette distretti:"}
{"id": "2773050", "revid": "1543377", "url": "https://it.wikipedia.org/wiki?curid=2773050", "title": "Episodi di Gente di mare (prima stagione)", "text": "La prima stagione della serie televisiva Gente di mare and\u00f2 in onda in prima visione su Rai Uno tra il 2005 e il 2006."}
{"id": "2773052", "revid": "1543377", "url": "https://it.wikipedia.org/wiki?curid=2773052", "title": "Guam ai Giochi olimpici", "text": "Guam ha partecipato per la prima volta ai Giochi olimpici nel 1988.\nHa partecipato a tutte le edizioni dei Giochi olimpici estivi dal 1988 ad oggi, e alla sola edizione del 1988 dei Giochi olimpici invernali, senza mai conquistare alcuna medaglia.\nIl \"Comitato Olimpico Nazionale di Guam\" venne creato nel 1976 e riconosciuto nel 1986."}
{"id": "2773053", "revid": "767487", "url": "https://it.wikipedia.org/wiki?curid=2773053", "title": "Girolamo Manisco", "text": "Fu un elemento della X\u00aa Flottiglia MAS (poi di Mariassalto) durante la seconda guerra mondiale.\nBiografia.\nGirolamo Manisco nacque a Taranto il 31 agosto 1917. Come altri futuri membri della X\u00aa Flottiglia MAS, si arruol\u00f2 come Allievo ufficiale presso l'Accademia Navale di Livorno, e nel maggio 1941 consegu\u00ec la nomina a guardiamarina di complemento, destinato alla Stazione Sommergibili di Brindisi. Dopo un tirocinio riusc\u00ec ad entrare nella X\u00aa Flottiglia MAS per diventare dopo poco tempo \"Operatore dei Mezzi d'Assalto\", qualifica con la quale partecip\u00f2 alla missione di forzamento della base inglese di Gibilterra il 22 dicembre 1942; l'esito di questa per\u00f2 fu negativo: Manisco, avvistato e bersagliato da bombe di profondit\u00e0, cerc\u00f2 di attirare su di se l'attenzione degli inglesi per permettere ad altri suoi commilitoni di colpire gli obiettivi designati, ma venne costretto a rinunciare e fu preso prigioniero, dopo aver per\u00f2 distrutto il suo apparecchio per non farlo cadere in mano nemica. Per l'azione fu decorato con la Medaglia d'Oro al Valor Militare, un riconoscimento conferito raramente ai viventi.\nRimpatriato nell'aprile 1944, partecip\u00f2 alla guerra di liberazione inquadrato sotto Mariassalto, in collaborazione con subacquei inglesi, al forzamento del porto della Spezia avvenuto nella notte del 22 giugno dello stesso anno, ed a quello di Genova del 19 aprile 1945, durante il quale venne danneggiata la portaerei \"Aquila\". Proprio durante quest'ultima azione il mezzo di Manisco sub\u00ec un'avaria, e quindi il tarantino fu costretto a rinunciare all'attacco e ad affondare il proprio MAS.\nIl 3 agosto 1947 Girolamo Manisco venne congedato, cos\u00ec egli riprese gli studi interrotti conseguendo la laurea in Ingegneria Elettromeccanica all'Universit\u00e0 degli Studi di Torino. Una volta fatto questo si trasfer\u00ec in Venezuela, nel gennaio 1955, per dirigere un complesso industriale a Caracas, ma ritorn\u00f2 in Italia nel 1963 dove fu promosso tenente di vascello nella riserva di complemento.\n\u00c8 morto la notte del 18 giugno del 2012 all'et\u00e0 di 94 anni presso l'ospedale Policlinico Gemelli di Roma."}
{"id": "2773055", "revid": "119622410", "url": "https://it.wikipedia.org/wiki?curid=2773055", "title": "Burnup", "text": "Nella fisica dei reattori nucleari, il burnup o consumo \u00e8 una delle misure dell'irraggiamento, definita come il calore prodotto da una certa massa di combustibile indirettamente per fissione di una parte dei suoi nuclei. L'unit\u00e0 di misura pi\u00f9 utilizzata dai costruttori \u00e8 il megawatt-giorno per tonnellata di combustibile che espresso in simboli \u00e8 MWd/t, per ragioni storiche di retaggio bellico dato che il consumo completo per l'U puro \u00e8 circa 1\u00a0000 GWd/t.\nAd esempio, considerando di volere caricare un reattore nucleare con un chilogrammo di uranio a basso arricchimento, esso va immesso nella maggior parte dei reattori sotto forma di biossido: per comprendere l'ossigeno bisogna moltiplicare per il rapporto fra le masse molari di biossido e di uranio (238+32)/238, ottenendo una massa combustibile di 1,134\u00a0kg. Se al suo scaricamento corrisponde un consumo di 10 GWd/t, dovr\u00e0 aver prodotto non solo 24\u00a0000 MWh bens\u00ec 27\u00a0216\u00a0MWh termici (di cui circa il 30% viene trasformata in elettricit\u00e0 a seconda del rendimento del ciclo secondario). Dal consumo si pu\u00f2 risalire alla frazione di fissioni avvenute, conoscendo l'energia media di ogni fissione (circa 200\u00a0MeV per i reattori termici ad acqua), quindi alla fluenza neutronica conoscendo la sezione di fissione media del combustibile.\nL'aumento del consumo ha effetti benefici sull'economia dell'intera centrale nucleare: nei progetti dei reattori ad acqua leggera, l'impianto deve essere fermato per la ricarica del combustibile, quindi un alto consumo diminuisce il numero di fermate dell'impianto e permette di aumentare il fattore di carico della centrale, attualmente a circa il 90% (92% negli USA e 93% in Finlandia). Si riduce, quindi, anche il numero di elementi di combustibile da riprocessare o altrimenti da smaltire come scorie in un dato lasso di tempo, ma aumenta di contro la presenza di prodotti di fissione, plutonio ed attinidi per ciascun elemento di combustibile estratto, rendendo pi\u00f9 radiotossiche le scorie e dunque pi\u00f9 difficile il trattamento e/o lo stoccaggio. A parit\u00e0 di consumo non cambia per\u00f2, la quantit\u00e0 totale di prodotti di fissione generati, visto che il consumo \u00e8 direttamente proporzionale al numero di fissioni avvenute.\nD'altra parte un maggiore consumo comporta un maggiore irraggiamento per i materiali strutturali che abbassa progressivamente le loro tenuta meccanica principalmente per infragilimento da radiazione, che si sovrappone allo scorrimento viscoso e alla corrosione con spesso effetti nonlineari di amplificazione reciproca. Nei reattori ad acqua per esempio il fattore limitante per la durata della ricarica \u00e8 il margine sulla temperatura di transizione duttile-fragile della guaina, e quello limitante per la vita dell'impianto la temperatura di transizione duttile-fragile del recipiente, a meno che sia economico sostituirlo. Il consumo \u00e8 insomma un indice del livello tecnologico del reattore intero, e non tanto del combustibile in s\u00e9.\nCome ultimo vantaggio all'aumentare del consumo vi \u00e8 una minore possibilit\u00e0 di proliferazione nucleare, visto che il plutonio prodotto nel reattore \u00e8 in gran parte consumato gi\u00e0 durante il funzionamento (circa 1/3 negli attuali LWR e circa la met\u00e0 nei CANDU), e quello che esce \u00e8 troppo ricco di plutonio-240 (che tende a fissionarsi spontaneamente prima di raggiungere la massa critica, e deve essere in quantit\u00e0 inferiore all'8%) e successivi per essere usato direttamente come ordigno nucleare. Reattori utilizzati per produrre plutonio per le bombe hanno, infatti, bassissimi burnup (circa 100 kWd/kg) per non consentire al plutonio-239 direttamente prodotto dalla cattura neutronica da parte dell'U di catturare altri neutroni e trasformarsi negli isotopi del plutonio pi\u00f9 pesanti. Il plutonio uscente da un reattore commerciale \u00e8 molto meno \"puro\", ad esempio, da un PWR a 53GWd/t, \u00e8 composto dal 50,3% di Pu-239 ed il 24,1% di Pu-240, rendendolo quindi non usabile per ordigni nucleari.\nI reattori ad acqua leggera di I generazione avevano dei burnup fino a circa 30\u00a0GWd/t, quelli attualmente in funzione di II sono sui 45\u00a0GWd/t, mentre i reattori attuali di III Generazione hanno burnup che vanno dai 60 ai 70 GWd/t. Nei reattori veloci di quarta generazione si vogliono superare i 200\u00a0GWd/t con l'impiego di materiali nuovi, in particolare con acciai per alte temperature derivati dal settore convenzionale o con acciai per alti irraggiamenti derivati dal settore della fusione nucleare."}
{"id": "2773056", "revid": "212348", "url": "https://it.wikipedia.org/wiki?curid=2773056", "title": "Mark Udall", "text": "Biografia.\nUdall nacque a Tucson, in Arizona ed \u00e8 figlio di Morris \"Mo\" Udall, ex deputato dell'Arizona e candidato per la nomination presidenziale democratica nel 1976. Mark \u00e8 cugino del senatore Tom Udall del Nuovo Messico. Egli \u00e8 anche il nipote dell'ex segretario degli Interni degli Stati Uniti Stewart Udall. La famiglia Udall \u00e8 una delle famiglie pi\u00f9 prolifiche della politica statunitense.\nMark Udall si diplom\u00f2 alla Canyon del Oro High School nel 1968 e si laure\u00f2 alla Williams College nel 1972, successivamente si trasfer\u00ec in Colorado. La sua professione fu quella di insegnante.\nUdall vive a Eldorado Springs con la moglie e i due figli. Egli pratica sci, golf, trekking e camping. Come alpinista ha scalato alcune montagne del Colorado ma anche alcune delle vette pi\u00f9 alte del mondo.\nCarriera politica.\nUdall fu eletto alla Camera dei Rappresentanti del Colorado nel 1997. Dopo un solo mandato venne eletto alla Camera dei Rappresentanti degli Stati Uniti nel 1999 in maniera inaspettata, sconfiggendo il sindaco repubblicano di Boulder, Bob Greenlee. Successivamente, ebbe altri quattro mandati come rappresentante e nel 2009 \u00e8 stato eletto al Senato dopo aver sconfitto l'ex rappresentante Bob Schaffer."}
{"id": "2773057", "revid": "287204", "url": "https://it.wikipedia.org/wiki?curid=2773057", "title": "Hehuanshan", "text": "Il monte Hehuanshan (cinese tradizionale: \u5408\u6b61\u5c71; pinyin: H\u00e9hu\u0101n Sh\u0101n; POJ: Ha\u030dp-hoan-soa\u207f; chiamato anche \"Monte della Gioia\") \u00e8 una montagna della Catena Montuosa Centrale (\u4e2d\u592e\u5c71\u8108) di Taiwan, spina dorsale dell'isola. La sua cima si trova a fare da confine alle contee di Nantou e Hualien, e si trova nel Parco Nazionale Taroko, destinazione di diversi turisti taiwanesi. In realt\u00e0, il picco orientale (3.421m) ed il picco settentrionale (3.422m) sono entrambi pi\u00f9 alti di quello che viene chiamato picco principale (3.416m).\nTurismo.\nLa montagna Hehuanshan \u00e8 destinazione di diversi turisti taiwanesi ed appassionati di sciismo, poich\u00e9 la neve, rarissima nel resto della nazione, si presenta sul monte in discrete quantit\u00e0 in inverno. La Strada Hehuanshan porta i turisti fino a Wuling, sella tra il picco principale ed il picco orientale del monte. Wuling, inoltre, \u00e8 il punto pi\u00f9 alto dell'isola ad essere raggiunto da una strada pubblica.&lt;br&gt;Dalla strada Hehuanshan, un sentiero lungo circa un chilometro porta i turisti sulla cima del picco principale, sul quale \u00e8 collocata una stazione meteorologica.\nStoria.\nIn passato, fu costruita in prossimit\u00e0 del monte una base di addestramento militare. Sulla montagna, inoltre, sono presenti i resti di uno skilift che veniva utilizzato da importanti politici taiwanesi durante l'epoca della legge marziale, ed era inaccessibile al popolo comune. Anni fa, lo skilift fu abbandonato a causa dell'imprevedibilit\u00e0 delle gi\u00e0 scarse nevicate.\nStrada Hehuanshan.\nLa Strada Hehuanshan \u00e8 attualmente l'unica via asfaltata che dalla citt\u00e0 di Taichung arriva a quella di Hualien, passando per la Catena Montuosa Centrale attraverso il Parco Nazionale Taroko. L'autostrada Central Cross-Island, che incrociava in origine le montagne a nord dell'Hehuanshan, fu danneggiata durante il terremoto di Chichi del 21 settembre 1999, ed \u00e8 stata chiusa per i lavori di riparazione per tutti i cinque anni successivi. Appena prima della sua riapertura, per\u00f2, un tifone la danneggi\u00f2 nuovamente e le autorit\u00e0 decisero di chiuderla a tempo indefinito.\nLa Strada Hehuanshan porta da Puli, nella Nantou centrale, fino a Wuling, attraversando Wushe (villaggio di Ren-ai) e l'area rurale di Chingjing. Wuling, situata 3.275m sul livello del mare, \u00e8 il pi\u00f9 alto passaggio automobilistico di Taiwan. La strada, stretta e curvosa per tutto il tragitto, \u00e8 considerata pericolosa e difficile da intraprendere, specialmente in inverno quando viene spesso ostruita dalla neve. Recentemente, dopo diversi incidenti, la strada \u00e8 stata chiusa al traffico di autobus e autocarri."}
{"id": "2773060", "revid": "339392", "url": "https://it.wikipedia.org/wiki?curid=2773060", "title": "Sella (geografia)", "text": ""}
{"id": "2773067", "revid": "422900", "url": "https://it.wikipedia.org/wiki?curid=2773067", "title": "Mark Emery Udall", "text": ""}
{"id": "2773069", "revid": "599013", "url": "https://it.wikipedia.org/wiki?curid=2773069", "title": "Pasque", "text": "Pasque, plurale di Pasqua.&lt;br&gt; \nPasque pu\u00f2 inoltre riferirsi a:"}
{"id": "2773070", "revid": "422900", "url": "https://it.wikipedia.org/wiki?curid=2773070", "title": "Mark E. Udall", "text": ""}
{"id": "2773073", "revid": "29534563", "url": "https://it.wikipedia.org/wiki?curid=2773073", "title": "Verifica di glaser", "text": ""}
{"id": "2773075", "revid": "599013", "url": "https://it.wikipedia.org/wiki?curid=2773075", "title": "Colin Healy", "text": ""}
{"id": "2773087", "revid": "709565", "url": "https://it.wikipedia.org/wiki?curid=2773087", "title": "Heather Donahue", "text": "Biografia.\nHeather \u00e8 nata ad Upper Darby, Pennsylvania, da Joan e James Donahue, rispettivamente direttrice d'ufficio e tipografo. Dopo aver imparato a leggere precocemente rispetto agli altri bambini, ha recitato in diversi musical e recite organizzate dalla scuola elementare. Successivamente, ha frequentato la scuola superiore \"Upper Darby\", dalla quale si \u00e8 diplomata nel 1991, e il Programma di Conservatorio della University of the Arts di Filadelfia, dalla quale si \u00e8 laureata nel 1995. Durante il periodo del liceo, inoltre, ha frequentato dei corsi di recitazione alla \"Lawrence Street Theater School\". Appena laureata, ha iniziato a lavorare nel teatro regionale di Philadelphia insieme ad una compagnia di attori conosciuta come Collision Theory, con il quale ha realizzato dei documentari molto simili allo stile di quelli del film \"The Blair Witch Project - Il mistero della strega di Blair\".\nCarriera.\nNel 1997, Heather \u00e8 stata scelta, insieme ad altri due attori esordienti, per recitare come protagonista nel film horror \"The Blair Witch Project - Il mistero della strega di Blair\". Tuttavia, la reazione al film da parte del pubblico le ha causato non pochi problemi, tra i quali un incidente stradale nel quale alcune persone hanno fatto uscire la sua auto fuori strada. Successivamente, Heather ha recitato nella miniserie televisiva \"Taken\", storia di rapimenti alieni prodotta da Steven Spielberg. L'attrice, inoltre, ha partecipato ad alcuni spot televisivi per la catena di ristoranti \"Steak 'n Shake\", ed ha recitato nel film horror \"The Morgue\"."}
{"id": "2773091", "revid": "1305772", "url": "https://it.wikipedia.org/wiki?curid=2773091", "title": "Shahrest\u0101n di Firuzeh", "text": "Lo shahrest\u0101n di Firuzeh, in precedenza denominato shahrest\u0101n di Takht Jolgeh (farsi \u0634\u0647\u0631\u0633\u062a\u0627\u0646 \u062a\u062e\u062a\u200c\u062c\u0644\u06af\u0647\u0646), \u00e8 uno dei 28 shahrest\u0101n del Razavi Khorasan, il cui capoluogo \u00e8 Firuzeh ( \u0641\u06cc\u0631\u0648\u0632\u0647 ), una cittadina di 4.906 abitanti (2006). In precedenza il territorio era una circoscrizione dello shahrest\u0101n di Nishapur."}
{"id": "2773101", "revid": "1305772", "url": "https://it.wikipedia.org/wiki?curid=2773101", "title": "Shahrest\u0101n di Joghtai", "text": "Lo shahrest\u0101n di Joghtai o Joghatay (farsi \u0634\u0647\u0631\u0633\u062a\u0627\u0646 \u062c\u063a\u062a\u0627\u06cc) \u00e8 uno dei 28 \"shahrest\u0101n\" del Razavi Khorasan, il capoluogo \u00e8 Joghtai, una cittadina di 6.027 abitanti (2006). In precedenza il territorio era una circoscrizione dello shahrest\u0101n di Sabzevar."}
{"id": "2773102", "revid": "287204", "url": "https://it.wikipedia.org/wiki?curid=2773102", "title": "Reginald Denny", "text": "Saltuariamente fu anche sceneggiatore e regista. Come cantante appare nella colonna sonora di alcuni film.\nBiografia.\nNato in una famiglia di teatranti (suo padre William Henry Denny era attore, il fratello Malcolm Denny pure), apparendo su un palcoscenico gi\u00e0 all'et\u00e0 di sei anni.\nInizi\u00f2 la sua carriera nel 1915, lavorando sia in Gran Bretagna che negli Stati Uniti, dove arriv\u00f2 nel 1912 con la famiglia per la messa in scena di una commedia, \"Quaker Girl\". Divent\u00f2 grande amico di John Barrymore, lavorando con lui in un grande successo di Broadway del 1920, il \"Riccardo III\".\nCominciata la sua carriera cinematografica nel cinema muto, Denny si ritagli\u00f2 uno spazio di caratterista nel cinema parlato. Interpret\u00f2 alcuni film da protagonisti nei primi anni del sonoro, soprattutto in ruoli da inglese da commedia. Il suo ultimo ruolo fu nel film \"Batman\" (1966), dove interpret\u00f2 il Commodoro Schmidlapp. Inoltre fece numerose apparizioni televisive negli anni cinquanta e sessanta.\nCarriera nell'aviazione.\nNella Prima guerra mondiale, Denny si arruol\u00f2 nei Royal Flyng Corps diventando pilota. Nei primi anni Trenta si interess\u00f2 a progetti di controllo radio. Con i suoi soci, fond\u00f2 la Reginald Denny Industries, aprendo anche un negozio dal nome di Reginald Denny Hobby Shops. Lavorando a progetti industriali legati alla radio, la societ\u00e0 di Denny vinse un contratto con l'esercito, costruendo il OQ-2 Radioplane, un drone utilizzato poi durante la Seconda guerra mondiale quando ne vennero costruiti almeno 15.000 per l'esercito.\nVita privata.\nSposato a Irene \u2018Renee\u2019 Haisman, ne ebbe una figlia, Betsy Denny. Il matrimonio fin\u00ec in divorzio nel 1927. Nel 1928, spos\u00f2 l'attrice Betsy Lee, da cui ebbe tre figli.\nL'attore mor\u00ec nel 1967, all'et\u00e0 di 75 anni, dopo una lunga battaglia combattuta contro il cancro."}
{"id": "2773104", "revid": "298229", "url": "https://it.wikipedia.org/wiki?curid=2773104", "title": "Ira Murchison", "text": "Biografia.\nNato a Chicago, Ira Murchison si distingue subito per le sue eccezionali doti da velocista. Nel 1956, prima dei Giochi olimpici di Melbourne eguaglia il record mondiale dei 100 metri piani. Al meeting di Berlino, il 4 agosto 1956, stabilisce il nuovo record in 10\"1.\nFavorito per i Giochi olimpici dello stesso anno, delude un po' piazzandosi quarto dietro i suoi connazionali Bobby Joe Morrow e Thane Baker e l'australiano Hector Hogan. Qualche giorno dopo la finale, per\u00f2, si riscatta e riesce ad ottenere la medaglia d'oro olimpica nella staffetta 4\u00d7100 metri con i connazionali Baker, King e Morrow, stabilendo il nuovo record mondiale in 39\"5.\nNel 1957 migliora il record mondiale nelle 100 iarde in 9\"3. Ai Giochi panamericani del 1963 a San Paolo arriva terzo sui 100 m piani e primo nella staffetta 4\u00d7100 m.\nNegli anni '70 Murchison ha allenato la squadra femminile di atletica leggera di Chicago, tra cui anche Rosalyn Bryant. \u00c8 morto di cancro all'et\u00e0 di 61 anni, il 28 marzo 1994 ad Harvey nell'Illinois."}
{"id": "2773107", "revid": "1452073", "url": "https://it.wikipedia.org/wiki?curid=2773107", "title": "Acido indol-3-butirrico", "text": "L'acido indol-3-butirrico (IBA) \u00e8 un acido carbossilico.\n\u00c8 l'auxinosimile sintetico pi\u00f9 utilizzato in floricoltura e nella propagazione per talea."}
{"id": "2773108", "revid": "2130303", "url": "https://it.wikipedia.org/wiki?curid=2773108", "title": "Chiesa di Santa Maria Assunta (Celenza sul Trigno)", "text": "La chiesa di Santa Maria Assunta \u00e8 sita in piazza del Popolo a Celenza sul Trigno in provincia di Chieti.\n\u00c8 stata costruita prima del XVI con trasformazioni nel XVIII (epoca in cui fu demolito l'adiacente palazzo ducale) e nel XX secolo. Altri restauri sono stati effettuati nel 1937 e dopo i bombardamenti del 1943.\nDel XIII-XIV secolo rimane una partitura architettonica posta sulla facciata. Un'arca in pietra scolpita \u00e8, attualmente, adattata ad altare. Sull'architrave del portale \u00e8 riportata un'iscrizione che testimonia che la chiesa \u00e8 stata ricostruita nel 1605 per opera di Giovanni Battista Caracciolo. La torre campanaria fu terminata nel 1792, ma sembra che dovesse, in passato fungere da torre difensiva. L'interno \u00e8 a tre navate."}
{"id": "2773109", "revid": "3115", "url": "https://it.wikipedia.org/wiki?curid=2773109", "title": "Gioielli della Corona norvegese", "text": "I Gioielli della Corona norvegese sono nel complesso i gioielli facenti parte delle regalie ufficiali del regno di Norvegia. Oltre ai tradizionali attributi regali, i gioielli comprendono anche molti vestiti cerimoniali e troni appartenuti ai diversi monarchi.\nStoria.\nLe regal\u00ece del regno di Norvegia vennero realizzate per il re Carlo Giovanni, re di Norvegia e Svezia, nel 1818 per la sua incoronazione presso la Cattedrale di Nidaros a Trondheim. Le regal\u00ece della regina, invece, vennero acquistate nel 1830 per l'incoronazione pianificata della regina Desir\u00e9e. Questa incoronazione non ebbe mai luogo e la corona venne successivamente utilizzata per l'incoronazione delle regine Luisa nel 1860, Sofia nel 1873 e Maud nel 1906. La corona della regina venne presentata sull'altare maggiore durante la benedizione della regina Sonja come regina consorte nel 1991 anche se non venne posta direttamente sul capo della principessa.\nTutti i gioielli vennero realizzati in Svezia ad eccezione della corona del principe ereditario, che venne realizzata in Norvegia nel 1848, e della spada di stato, che fu un regalo dello stato norvegese al re Carlo Giovanni. La corona del principe ereditario venne realizzata del principe Oscar. Ad ogni modo Oscar I non venne mai incoronato in Norvegia dal momento che il vescovo di Nidaros si rifiut\u00f2 di celebrare la cerimonia in quanto la regina Giuseppina era di religione cattolica.\nLa spada di stato fu inizialmente un dono di Napoleone, imperatore dei francesi, a Carlo Giovanni allora conosciuto col nome di Jean-Baptiste Bernadotte, che era stato nominato Maresciallo di Francia. Il re Carlo Giovanni indoss\u00f2 la spada nella Battaglia di Lipsia; quando egli acquist\u00f2 le regal\u00ece norvegesi nel 1818 egli fece rifare la lama della spada di modo da indicare profondamente il nuovo utilizzo che essa avrebbe dovuto avere.\nLe regal\u00ece norvegesi vennero usate per l'ultima volta per l'incoronazione di Haakon VII e della regina Maud. Questa fu l'ultima incoronazione di un sovrano norvegese prima della dissoluzione dell'unione con la Svezia nel 1905 dal momento che la nuova costituzione non prevedeva alcuna incoronazione tradizionale. I gioielli si trovano oggi nel Palazzo Arcivescovile presso la Cattedrale di Nidaros."}
{"id": "2773111", "revid": "585241", "url": "https://it.wikipedia.org/wiki?curid=2773111", "title": "Shahrest\u0101n di Javin", "text": "Lo shahrest\u0101n di Javin (farsi \u0634\u0647\u0631\u0633\u062a\u0627\u0646 \u062c\u0648\u06cc\u0646) \u00e8 uno dei 28 \"shahrest\u0101n\" del Razavi Khorasan, il capoluogo \u00e8 Neqab, una citt\u00e0 di 12.022 abitanti (2006). In precedenza il territorio era una circoscrizione dello shahrest\u0101n di Sabzevar."}
{"id": "2773112", "revid": "125245411", "url": "https://it.wikipedia.org/wiki?curid=2773112", "title": "Prima banca degli Stati Uniti d'America", "text": "La Prima banca degli Stati Uniti (formalmente \"The President, Directors and Company of the Bank of the United States, comunemente nota in inglese come \"First Bank of the United States\", fu il primo istituto di credito degli Stati Uniti parzialmente pubblico, istituito da una legge del Congresso statunitense (\"Bank Bill of 1791\"). Fu istituita il 25 febbraio 1791 con un mandato a termine di venti anni che, sebbene fosse rinnovabile alla scadenza, non lo fu e, nel 1811, la banca venne chiusa.\nLa sede era a Filadelfia, capitale del Paese dal 1790 al 1800. L'edificio fu completato nel 1797, ed appartiene all\"Independence National Historical Park\".\nLa banca segu\u00ec al voto del Congresso favorevole alla nascita della privata Bank of North America, nel 1782, la quale apr\u00ec la sua prima sede a Filadelfia e fu la prima banca centrale \"de facto\" degli Stati Uniti d'America. Fu caratterizzata da un regime di propriet\u00e0 misto pubblico-privato, sottoposto alla sorveglianza della pubblica autorit\u00e0. Al governo federale era riservata la nomina di 25 dirigenti e una quota pari al 25% delle azioni. I rimanenti 20 direttori erano selezionati dagli investitori privati, che detenevano la rimanente quota azionaria.\nLa costituzione della banca era uno dei tre punti qualificanti del programma di Alexander Hamilton, primo Segretario al tesoro degli Stati Uniti d'America. Hamilton si proponeva di estendere l'autonomia fiscale e l'autonomia valutaria a favore del Governo Federale, con particolare riguardo alla potest\u00e0 fiscale impositiva e di emissione monetaria. Gli altri due punti principali del suo programma fiscale e finanziario erano l'attribuzione del diritto di conio, e l'imposizione di tasse doganali su alcuni beni di largo consumo.\nStoria.\nCreata il 25 febbraio 1791 durante la presidenza di George Washington, grazie all'architetto James Hoban, venne posta sotto la guida di Alexander Hamilton (all'epoca segretario al Tesoro degli Stati Uniti), ed era stata istituita per un periodo di vent'anni. Al termine degli anni previsti si decise di non rinnovarla. Quando si torn\u00f2 al potere delle banche normali queste emisero valuta in quantit\u00e0 eccessive, creando molti disagi, questo poi rese necessaria la creazione di una nuova banca, la seconda banca degli Stati Uniti. Anche se il governo deteneva alcune delle sue azioni, non si trattava in realt\u00e0 di una banca governativa; di fatto si trattava di un'azienda privata che distribuiva profitti ai suoi azionisti.\nLa fondazione della Prima Banca fu una delle pi\u00f9 importanti innovazioni nell'ambito finanziario proposte e concretizzate da Alexander Hamilton, primo Segretario del Tesoro nella storia statunitense, unitamente all'assunzione dei debiti di guerra degli Stati di guerra, al diritto di conio e alla potest\u00e0 di imposizione fiscale. Il Piano di Hamilton si prefiggeva di:\nQuesti obiettivi strategici si tradussero, dal punto di vista storico, in queste politiche:\nQuesto programma si concretizz\u00f2 nel pagamento dei debiti della Guerra d'indipendenza americana contratti da numerosi stati federati, nell'espansione dell'offerta monetaria a favore del nuovo governo, nell'istituzione di una banca nazionale, e nella proposta di un'unica moneta comune.\nProposta.\nIl 1\u00ba Congresso degli Stati Uniti d'America si riun\u00ec per la prima volta ne 1790, e in quell'occasione Hamilton present\u00f2 il piano che prevedeva la costituzione della Prima Banca con un capitale sociale di 10 milioni di dollari, di cui il governo statunitense avrebbe acquistato azioni per un valore complessivo di 2 milioni. Anticipando la probabile obiezione di qualche avversario politico, fu lo stesso Hamilton a suggerire di chiedere un prestito alla banca per acquistare le relative quote.\nLe rimanenti azioni per un valore di 8 milioni di dollari avrebbero dovuto essere collocate ad investitori privati statunitensi e d'oltreoceano, di cui un quarto pagabile in oro o argento, e la quota restante in titoli di debito, strumenti sostitutivi della valuta nazionale in corso di validit\u00e0.\nDiversamente dalla Banca d'Inghilterra, la Prima Banca ebbe il compito di sostenere lo sviluppo economico e la realizzazione di infrastrutture, secondo le raccomandazioni del Primo Rapporto sul Credito Pubblico che Hamilton indirizz\u00f2 al Congresso. La Prima Banca svolgeva altre funzioni strategiche, ma ritenute di secondaria importanza: deposito delle entrate fiscali, e prestiti a breve termine per coprire fabbisogni finanziari del governo..\nLe altre condizioni non negoziabili per la nascita della Prima Banca, erano: \nVi era quindi un duplice equilibrio: il Tesoro aveva la maggioranza dei voti con una quota ridotta del 20%, ma non era un creditore privilegiato ed era pure gravato da un debito pluriennale nei confronti della Prima Banca, che gli altri azionisti erano legittimati a far valere eventualmente in giudizio.\nSi era stimato che il servizio del debito e l'onere degli interessi avrebbero iniziato a decrescere solamente a partire dal 1791, e che,a fronte di una quota annua di debito pari a 788.333 dollari, si sarebbero resi necessari 38.291 dollari per evitare disavanzi di bilancio. Hamilton ipotizz\u00f2 di aumentare i dazi sui beni alcolici di importazione, e le tasse sul whiskey e gli altri liquori prodotti negli Stati Uniti. L'opposizione a questi provvedimenti gener\u00f2 il movimento detto \"Whisky Ribellion\".\nOpposizione.\nLa riforma bancaria di Hamilton incontr\u00f2 la ferma opposizione di James Madison, e di Thomas Jefferson, Segretario di Stato, i quali affermarono che la banca era incostituzionale e che operava gli interessi dei banchieri e degli importatori a discapito della maggioranza dei cittadini.\nUnitamente ad altri rappresentanti eletti negli stati del sud, Jefferson e Madison si opposero all'affermazione di un potere pubblico di battere moneta, poich\u00e9 simile accentramento di potere avrebbe favorito gli interessi economici del nord America a spese del sud agricolo e delle sue banche locali, oltre a violare la Costituzione in merito ai diritti della propriet\u00e0 privata e al potere del Senato di regolare pesi e misure della moneta, e promuoverne la circolazione (piuttosto che doversi occupare di titoli di credito o di conio).\nL'approvazione del Presidente.\nJefferson e il procuratore generale Edmund Randolph, entrambi eletti in Virginia, dichiararono che la legge era incostituzionale. Hamilton, che diversamente dai suoi collaboratori di gabinetto proveniva da New York, espose diversi argomenti in difesa della sua proposta, fra i quali i due pi\u00f9 rilevanti erano:\nIl 25 febbraio 1791 il presidente Washington si convinse della sua legittimit\u00e0 costituzionale e di conseguenza firm\u00f2 la legge. Il 19 marzo successivo nomin\u00f2 tre funzionari governativi con l'incarico di sottoscrivere le quote azionarie della banca neocostituita: Thomas Willing, David Rittenhouse, e Samuel Howell.\nScadenza del mandato istitutivo.\nHamilton lasci\u00f2 la carica di Segretario del Tesoro nel 1795. Gli succedette Oliver Wolcott, Jr. che relazion\u00f2 al Congresso riguardo allo stato critico delle finanze pubbliche e sulla necessit\u00e0 urgenze di aumentare le entrate, mediante nuove tasse oppure con la vendita delle azioni governative della Banca.\nHamilton obiett\u00f2 che quelle azioni erano un pegno della banca a garanzia degli accantonamenti al fondo per il progressivo ripianamento del debito. Tuttavia, il Congresso diede prontamente il suo assenso alla vendita delle quote.\nNel 1811 il Senato calendarizz\u00f2 all'ordine del giorno la votazione per il rinnovo del mandato della Prima Banca, ma George Clinton oppose il suo diritto di veto presidenziale, e quindi la banca non fu rinnovata dopo la sua scadenza naturale.\nNel 1816 fu costituita la Seconda Banca degli Stati Uniti.\nLa sede storica.\nLa sede della Prima Banca degli Stati Uniti fu costruita a Filadelfia, che all'epoca era una delle pi\u00f9 grandi metropoli del mondo anglosassone, e capitale degli Stati Uniti dal 1790 al 1800.\nNel 1791 la sede della banca fu la \"Carpenters' Hall\", sede di un'antica corporazione simile a quelle dei muratori dell'Europa medioevale, e teatro del Primo congresso continentale. La Carpenter's Hall si trovava a breve distanza dalla sede definitiva della banca.\nLa progettazione del complesso \u00e8 attribuita alla maestria di Samuel Blodgett, l'architetto di Washington, mentre altri studiosi attribuiscono l'opera alla mano di James Hoban, che nella stessa citt\u00e0 progett\u00f2 la Casa Bianca. L'edificio fu completato nel 1795.\nL'edificio della Prima Banca ha ricevuto diversi riconoscimento quale sito di interesse storico e culturale. \u00c8 stato inserito nel perimetro dell'Independence National Historical Park a partire dalla sua istituzione nel 1956, a sua volta incluso nel National Register of Historic Places il 15 ottobre 1966, e nel National Historic Landmark il 4 maggio 1987, nel quale \u00e8 descritto come un capolavoro dell'architettura in stile neoclassico\nFino agli anni 2000 l'edificio ospitava alcuni uffici dell\"Independence National Historical Park\". Il progetto di collocare in questo luogo il Museo della Guerra Civildpe fu definitivamente abbandonato a causa della mancanza di fondi da parte della Pennsylvania. Esiste un progetto di portare qui nel prossimo futuro il laboratorio di scavo archeologico simulato del National Park Service.\nCritiche.\nNon mancarono le critiche mosse a questo tipo di banca, gli oppositori temevano che solo poche persone, i pi\u00f9 potenti dell'epoca, potessero trarne vantaggi effettivi."}
