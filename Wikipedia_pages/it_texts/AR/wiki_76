{"id": "2788512", "revid": "1543377", "url": "https://it.wikipedia.org/wiki?curid=2788512", "title": "George Crabbe", "text": "Biografia.\nNacque nel Suffolk, e sin da piccolo coltiv\u00f2 la passione per la poesia. Nel 1768, venne introdotto agli studi di medicina e tre anni dopo si trasfer\u00ec a Woodbridge, dove incontr\u00f2 la sua futura moglie, Sarah Elmy, che spos\u00f2 nel 1783.\nLa coppia ebbe sette figli, ma Sarah fu colpita da malattie mentali dalla fine del 1790 fino alla sua morte nel 1813.\nIntorno al 1775 termin\u00f2 gli studi di medicina, ma decise di dedicarsi con ancor maggiore impegno alla scrittura.\nA tal proposito, cinque anni dopo si spost\u00f2 a Londra, dove ottenne qualche piccolo successo riuscendo a impressionare favorevolmente Edmund Burke, che lo aiut\u00f2 a pubblicare il suo primo poema, intitolato \"The Library\", nel 1781,\nAbbracciata la vita ecclesiastica, ebbe con l'aiuto del Burke una parrocchia, diventando nel 1782 cappellano del duca di Rutland nel castello di Belvoir.\nNei suoi maggiori lavori, \"The Village\" (\"Il villaggio\", 1783), \"The parish register\" (\"Il registro parrocchiale\", 1807), \"The Borough\" (\"Il borgo\", 1810), \"Tales\" (\"Racconti\", 1812) e \"Tales of the hall\" (\"Racconti domestici\", 1812), che ottennero l'approvazione di Samuel Johnson, Crabbe descrisse la vita rurale e semplice degli umili.\"The Village\" fu scritto anche in disaccordo con \"The Deserted Village\" (1770) di Oliver Goldsmith, che Crabbe giudicava troppo sentimentale e idilliaco.\nPer circa un ventennio, dal 1786 al 1806, scrisse esclusivamente opere di storia locale e collabor\u00f2 alla \"The History and Antiquities of the County of Leicester\" (\"La storia e le antichit\u00e0 della contea di Leicester\", 1795\u20131815) di John Nichols.\nNel 1814, divenne docente alla facolt\u00e0 di Trowbridge in Wiltshire.\nFu amico di importanti personalit\u00e0 culturali del suo tempo, inclusi William Wordsworth e Walter Scott.\nByron, fu un ammiratore delle opere di Crabbe, allo stesso modo di Edgar Lee Masters, che nel creare la sua celebre Antologia di Spoon River non trascur\u00f2 l'influenza dei lavori di Crabbe. Crabbe ricevette un omaggio poetico anche da Edwin Arlington Robinson, che in un sonetto dedicato al lirismo di Crabbe, lo defin\u00ec: \u00abil vigoroso polso umano, ancora palpitante della forza tranquilla che \u00e8 dono della impadiva verit\u00e0\u00bb.\nCrabbe si mise in evidenza anche come ricercatore scientifico e come saggista di scienza della natura.\nLe liriche di Crabbe si dimostrarono pi\u00f9 vicine al XVIII secolo che al XIX secolo, e anche grazie all'utilizzo del 'distico eroico', caratteristico di Alexander Pope e di Samuel Johnson, rappresentarono pi\u00f9 fedelmente il gusto medio di quel periodo."}
{"id": "2788514", "revid": "1543377", "url": "https://it.wikipedia.org/wiki?curid=2788514", "title": "Alexander Cozens", "text": "Biografia.\nAlexander Cozens, secondo alcune fonti leggendarie, sarebbe il figlio naturale di Pietro il Grande e di Mary Davenport, originaria di Deptford, mentre in realt\u00e0 fu figlio di Richard Cozens (1674-1735), che lavor\u00f2 per conto di Pietro il Grande.\nAlexander Cozens fu mandato in Italia a studiare arte, e successivamente, dal 1746, si stabil\u00ec in Inghilterra. Dal 1760 fu uno dei promotori di esposizioni pubbliche di opere di artisti, realizzate nelle sale della Royal Society of Arts. L'esibizione veniva organizzata da un gruppo di artisti, suddivisi in due societ\u00e0: i Free Society e gli Incorporated Society of Artists. Cozens contribu\u00ec allo sviluppo di entrambe le societ\u00e0.\nNel 1761 ottenne il premio indetto dalla Society of Arts, all'esposizione di Strand, e negli anni seguenti si esib\u00ec anche all'Accademia Reale.\nSi dedic\u00f2 all'insegnamento e scrisse numerosi trattati.\nGrazie alla sua predisposizione all'insegnamento, lavor\u00f2 al college di Eton dal 1763 al 1768, e diede lezioni anche a Giorgio III del Regno Unito, William Beckford e ad altri esponenti della aristocrazia britannica.\nAnche il figlio John Robert (Londra 1752-1797) studi\u00f2 in Italia e approfond\u00ec le sue conoscenze della pittura e del vedutismo veneto. Divent\u00f2 un noto acquerellista evocatore di campagne romane, grazie sia allo spirito romantico, sia ad una miscela di elementi storici e gusti pastorali.\nOpere.\nSi impegn\u00f2 al disegno elegante, nel pieno rispetto del gusto del suo tempo. Nei suo trattati insistette sull'uso della seppia e dell'inchiostro per abbozzare disegni di immaginazione da trasferire in un secondo tempo in pittura. Divenne celebre la sua tecnica detta a 'macchia'.\nHa influenzato lo sviluppo del disegno ad acquerello inglese. I suoi acquerelli sono eseguiti quasi esclusivamente in lavaggi monocromatici, attraverso i quali ha raggiunto ampiezza e effetto atmosferico.\nNel 1778 pubblic\u00f2 \"Principles of Beauty relative to the Human Head\", oltre a \"The various Species of Composition in Nature\", e \"The Shape, Skeleton, and Foliage of Thirty-two Species of Trees\".\nNel 1785 pubblic\u00f2 un manuale tecnico intitolato \"A New Method of Assisting the Invention in Drawing Original Compositions of Landscape\"."}
{"id": "2788516", "revid": "1543377", "url": "https://it.wikipedia.org/wiki?curid=2788516", "title": "Richard Crashaw", "text": "Biografia.\nVita.\nFiglio del pastore puritano William Crashaw (1572-1626), intorno al 1642 si convert\u00ec al cattolicesimo.\nSin da giovane, contrariamente al padre, si mostr\u00f2 attratto dal culto cattolico e dagli inni dei Gesuiti, che tradusse dal latino.\nDopo aver frequentato le scuole ordinarie di Charterhouse, nel luglio del 1631 venne ammesso al Pembroke College di Cambridge.\nDurante gli anni di studi presso il prestigioso centro scolastico, Crashaw pubblic\u00f2 il suo primi libro intitolato \"Epigrammatum sacrorum liber\" (1634), un volume di versi latini.\nDurante i bui anni di guerra civile inglese, dopo il fiorire dei puritani di Oliver Cromwell, trov\u00f2 rifugio dapprima a Leida, poi a Parigi, dove si convert\u00ec al cattolicesimo, ed infine a Roma, presso il Venerabile Collegio Inglese, dove si mise al servizio per conto del cardinale Pallotta, aiutato dalla regina esule Enrichetta Maria di Inghilterra.\nDopo qualche incomprensione e dissidio con alcune frange della nobilt\u00e0 romana, Crashaw venne trasferito a Loreto nel 1649, luogo dove perse la vita lo stesso anno.\nOpere e stile.\nSe gi\u00e0 durante gli studi oxfordiani Crashaw, con le sue quartine \"Epigrammata Sacra\" (1634), influenzate da vari passi del Vangelo, evidenzi\u00f2 pregevoli abilit\u00e0 da poeta in latino, con il passare degli anni svilupp\u00f2 una coloritura personale all'elemento metafisico della sua lirica.\nUna delle sue raccolte pi\u00f9 riuscite, intitolata \"Steps to the Temple. Sacred Poems, With other Delights of the Muses\" (\"Gradini al tempio. Poemi sacri, con altri diletti delle Muse\") (1646), comprese un inno a Santa Teresa d'\u00c1vila, oltre ad una libera traduzione, variata ed ampliata del \"Sospetto d'Erode\" di Giovan Battista Marino. Non solo lo stile del Marino, ma anche la passione dei mistici spagnoli influenzarono i caratteri della poesia di Crashaw.\n\"The Tear\" (\"La lacrima\") e \"The Weeper\" (\"La piangente\") si contraddistinsero per la miscela di slanci religiosi e di immagini concettuose. \nL'alta devozione provata da Crashaw nei riguardi di Santa Teresa trov\u00f2 il suo culmine il \"The Flaming Heart\" (\"Il cuore fiammeggiante\"), considerato uno dei poemi religiosi pi\u00f9 appassionati della letteratura inglese, e prima ancora in un \"Inno\" dedicato a lei in una fase precedente alla conversione cattolica.\nAnche il volume postumo \"Carmen Deo nostro\" (1652, fu incentrato su tematiche spirituali, caratterizzate da una sensibilit\u00e0 barocca.\nTra le opere laiche, i \"Delight of the Muses\" (\"I piaceri delle muse\") mostrarono il virtuosismo musicale e la ricerca linguistica di Crashaw.\nCrashaw segu\u00ec nella metrica i modelli tradizionali, tranne che nell'opera \"Whishes, to his supposed mistress\", in cui utilizz\u00f2 schemi pi\u00f9 peculiari, anche se parzialmente ispirati da Ben Jonson."}
{"id": "2788517", "revid": "1543377", "url": "https://it.wikipedia.org/wiki?curid=2788517", "title": "Il corsaro (Byron)", "text": "Il corsaro (\"The Corsair\") \u00e8 una delle novelle, semi-autobiografica, in versi scritta da Lord Byron e pubblicata nel 1814. L'opera \u00e8 suddivisa in tre canti e il metro utilizzato \u00e8 il distico decasillabico a rima baciata, \u00abil buono, vecchio e attualmente trascurato distico eroico\u00bb, come scrisse Byron nella dedica dell'opera al poeta irlandese Thomas Moore.\nL'opera raggiunse un alto picco di popolarit\u00e0 al punto da andare a ruba gi\u00e0 il primo giorno di vendita.\nTrama.\nNarra la storia del corsaro Conrad, noto e temuto per le sue scorribande violente, che risiede nel suo covo in una isoletta dell'Egeo. Byron lo presenta come un uomo parco di parole, caratterizzato da un alone di mistero che mette paura a chi lo guarda.\nLa principale vicenda della novella riguarda lo scontro con il Pasci\u00e0 turco Seyd, che volge a favore di quest'ultimo e quindi Conrad viene ferito, arrestato e condannato a morte. Ma grazie all'aiuto di Gulnare, favorita dell'harem di Seyd, Conrad riesce ad evadere ed a liberarsi del suo rivale.\nDisilludendo i sentimenti di Gulnare, Conrad rientra nella sua isola, ma l\u00ec scopre che la sua beneamata compagna, Medora, \u00e8 morta di crepacuore alla notizia della sconfitta di Conrad.\nDa questo momento Conrad abbandona l'isola e scompare per sempre.\n\"Il corsaro\" in musica.\nTra le molte riduzioni musicali si annoverarono l'opera di Giuseppe Verdi, in quattro atti su libretto di Francesco Maria Piave; l'ouverture \"Le Corsaire\" di Hector Berlioz e il balletto \"Le Corsaire\" musicato da Adolphe-Charles Adam."}
{"id": "2788523", "revid": "1573940", "url": "https://it.wikipedia.org/wiki?curid=2788523", "title": "Palazzo Alessandro Saluzzo", "text": "Il Palazzo Alessandro Saluzzo \u00e8 un edificio storico identificato con l'attuale civico 4 di Via Lomellini situato nel centro storico di Genova. Bench\u00e9 non sia inserito nella lista dei palazzi iscritti ai Rolli di Genova \u00e8 comunque un edificio di notevole interesse storico per la pregevole facciata, affrescata da Luca Cambiaso. \nDescrizione.\nCambiaso realizz\u00f2 la facciata affrescata, secondo quanto diferisce il Soprani, tra il 1543 ed il 1544 all'et\u00e0 di soli 16 anni.\nL'affresco \u00e8 stato riportato alla luce in modo fortuito nell'estate del 2004 durante i lavori di rifacimento della facciata. Tra lo stupore generale si \u00e8 scoperto, sotto uno spesso strato di depositi nerastri cristallizzatisi nel corso di quasi 500 anni, figure dipinte che ben facevano sperare gli esperti potessero ricondursi alla met\u00e0 del Cinquecento. Il tempestivo intervento della Soprintendenza ai beni Architettonici della Liguria, cui il palazzo ha gi\u00e0 dal 1923 un vincolo ex legge 364/1909 per la presenza del pregevole portale di ingresso risalente al Quattrocento, ha consentito il recupero totale dell'affresco che si sviluppa su ben 5 piani per un'altezza di circa 17\u00a0m ed una larghezza di circa 8,5\u00a0m. L'affresco riporta scene di battaglia gi\u00e0 indicate nel 1769 dallo storico Raffaello Soprani nella sua opera \"Vite De Pittori, Scultori Ed Architetti Genovesi\" come le Imprese Romane.\nValutazioni pi\u00f9 recenti da parte della Soprintendenza, riportate nel supplemento speciale Genova capitale europea della cultura della rivista Arkos, indicano invece una politematica rappresentazione in cui il giovane Luca Cambiaso sperimenta la propria arte richiamando anche episodi della guerra di Troia e della mitologia romana.\nLe opere di restauro si sono concentrate nell'eliminare il duro strato nerastro cristallizzato che sovrastava l'affresco e che in un certo senso ha protetto l'affresco dall'azione degli agenti atmosferici. Molto pi\u00f9 modesto \u00e8 stato il restauro pittorico, probabilmente allo scopo di mantenere immutata ed originale l'opera del Cambiaso.\nIl palazzo ha pianta rettangolare di 18 x 9 m. aderente per due lati ad edifici adiacenti e per due lati prospettanti su pubbliche vie (via Lomellini ad Est e vico Untoria a Sud) e si compone di 8 piani fuori terra ed uno parzialmente cantinato. Sono presenti 7 unit\u00e0 immobiliari, una per piano, e 3 unit\u00e0 commerciali al piano terra. Le strutture interne sono state rimaneggiate nel corso degli anni e da una sovrapposizione delle planimetrie risultano tramezzature interne non coincidenti tra i vari piani.\nIl palazzo si erge su fondamenta sicuramente tardo medioevali e solo dopo il 1500 acquis\u00ec il nome della ricca famiglia di banchieri Saluzzo la quale in campo finanziario raggiunse una ricchezza notevole che gli consent\u00ec di erigere tra il 1500 ed il 1600 diversi palazzi di pregio nel centro storico di Genova.\nSecondo indicazioni riportate nella citata rivista Arkos n\u00b07/2004, il palazzo costituiva un corpo unico con l'adiacente civico 6, anch'esso denominato Palazzo Saluzzo ex Adorno, da rilevare per\u00f2 che le discontinuit\u00e0 strutturali dei piani e la diversit\u00e0 nelle decorazioni della facciata farebbero pensare a costruzioni di et\u00e0 non coincidente ma semplicemente accomunate dal nome dell'antica famiglia proprietaria. Infatti certo \u00e8 che la famiglia Adorno il 12 novembre del 1626 acquist\u00f2 con due successivi atti (Atto n\u00b0 5637 del 17/11/1626 e Atto n\u00b0 5637 del 12/11/1627) due casette attestanti verso Vico Fregoso (attuale Vico Untoria 2 e Vico Untoria 7r) per far creare, su progetto dell'architetto Bartolomeo Bianco, una terrazza al piano nobile. \nAgli inizi dell'Ottocento il palazzo \u00e8 stato ristrutturato devastandone la struttura originaria; l'ampio atrio di ingresso avente un'altezza di circa 7 metri con soffitti a vela e colonne di marmo (una ancora visibile parzialmente annegata nel piano ammezzato) \u00e8 stato ridotto creando un piano ammezzato ad uso abitativo e 3 negozi al piano terreno. Anche la copertura originaria \u00e8 stata devastata creando una sopraelevazione di un piano ad uso abitativo che mal si raccorda con la struttura sottostante.\nPi\u00f9 recentemente, nel settembre del 1981, l'edificio fu interessato da gravi lesioni strutturali causate da un incauto taglio di antichi tiranti in ferro (in gergo chiamate \"chiavi\") che hanno causato lo \"spanciamento\" dei muri perimetrali del 3\u00ba e 4\u00ba piano con conseguenti gravi lesioni strutturali all'edificio, gi\u00e0 sollecitato dagli interventi di ristrutturazione avvenuti nel secolo precedente. Dal 1981 al 1991 l'edificio era in stato di inagibilit\u00e0 con puntellamenti provvisori finch\u00e9 l'avvicendarsi di nuovi proprietari al 6\u00ba, 4\u00ba e 3\u00ba piano ha consentito l'avvio di radicali opere di consolidamento, realizzando ai piani 1\u00ba, 2\u00ba, 3\u00ba e 4\u00ba solai in laterizio armato sostenuti da nuovi pilastri in acciaio, sostituendo inoltre la vecchia scala in muratura con una struttura leggera in ferro con alzate e pedate rivestite in marmo ed ardesia.\nIl rifacimento dei solai ha riportato alla luce diversi bassorilievi in ardesia risalenti al 1500 riportanti effigi ed elmi che richiamano l'affresco presente in facciata, e che molto probabilmente costituivano decori capoporta o celini. Di questi bassorilievi solo uno \u00e8 rimasto nell'edificio, gli altri (presumibilmente 5) sono stati asportati nel corso dei passaggi di propriet\u00e0 o cambi di residenza avvenuti tra il 1997 ed il 2001. \nInoltre la posa di plinti e pilastri nelle fondamenta dell'edificio ha consentito di scoprire anche un'antica cisterna avente altezza di circa 4m e dimensioni in pianta di circa 3x6m contenente acqua limpida e fresca. Attualmente l'accesso alla cisterna del palazzo avviene tramite scala alla marinara coperta da una botola presente nel negozio ad angolo con Vico Untoria.\nLe notevoli opere di consolidamento strutturale si sono concluse nel settembre del 1997, negli anni successivi sono stati effettuati i seguenti interventi di rilievo:"}
{"id": "2788526", "revid": "287204", "url": "https://it.wikipedia.org/wiki?curid=2788526", "title": "Uki Goni", "text": ""}
{"id": "2788530", "revid": "124120042", "url": "https://it.wikipedia.org/wiki?curid=2788530", "title": "Italo-costaricani", "text": "Gli italo-costaricani sono gli italiani radicatisi in Costa Rica da generazioni e i loro discendenti.\nCaratteristiche.\nLa comunit\u00e0 italiana in Costa Rica attualmente \u00e8 costituita ufficialmente da appena 3\u00a0509 italiani, ma sono pi\u00f9 di 100\u00a0000 i cittadini di origine italiana.\nVa precisato che oltre agli italiani di cittadinanza, solo una decina di migliaia di italo-costaricani parlano un poco l'italiano (o dialetti italiani tramandati) mentre tutti gli altri sono di lingua spagnola.\nLa maggior parte degli italiani e italo-costaricani abitano nella capitale San Jos\u00e9 e dintorni, e hanno raggiunto un'ottima posizione socio-economica all'interno della societ\u00e0.\nStoria.\nL'emigrazione italiana verso la Costa Rica inizi\u00f2 durante l'Impero spagnolo e si complet\u00f2 dopo la seconda guerra mondiale.\nVi si possono distinguere quattro periodi, secondo la storica italo-costaricana Rita Bariatti:\nNel 1887 si ebbe un accordo tra il governo della Costa Rica e quello italiano per cui per un paio d'anni si ebbe un modesto flusso migratorio di circa 1\u00a0500 italiani, provenienti principalmente dalla provincia di Mantova, per costruire una ferrovia tra la capitale e il mare.\nL'immigrazione italiana, alla fine del XIX secolo, aiut\u00f2 a costruire il \"Teatro Nacional\" e parte della ferrovia tra l'Atlantico e la capitale. Il primo sciopero in Costa Rica fu organizzato da italiani, come protesta per le condizioni precarie nella costruzione di questa ferrovia.\nComunque vi erano solo 622 italiani in Costa Rica secondo il censimento del 1892, ma gi\u00e0 allora circa 10\u00a0000 abitanti di questa piccola nazione avevano radici italiane secondo la Bariatti. In quegli anni si fondarono le prime associazioni italiane e una delle iniziali fu la \"Societ\u00e0 Filantropica Italiana\", a tutela degli italiani indigenti.\nNel primo decennio del Novecento inizi\u00f2 ad aversi nella Costa Rica (che allora aveva appena 300\u00a0000 abitanti, di cui circa 3\u00a0000 italiani) una consistente emigrazione dalla Calabria, principalmente dalla cittadina di Morano Calabro. La Costa Rica divenne la meta preferita della piccola emigrazione italiana nel Centroamerica.\nDopo l'ultima guerra mondiale si ebbe una limitata ripresa dell'emigrazione italiana, in parte anche dalle ex-colonie italiane (come la Libia). La colonizzazione di San Vito de Java negli anni cinquanta ne fu la conseguenza pi\u00f9 notoria e importante:\nInoltre tra il 1962 e il 1966 fu Presidente della Costa Rica Francisco Orlich Bolmarcich (del Partito Liberazione Nazionale), figlio di una dalmata italiana di Cherso.\nAttualmente gli italo-costaricani hanno raggiunto livelli di massima importanza in Costa Rica, e un discendente di mantovani, Alfio Piva Mes\u00e9n, \u00e8 stato primo vicepresidente dal 2010 al 2014."}
{"id": "2788531", "revid": "481666", "url": "https://it.wikipedia.org/wiki?curid=2788531", "title": "Harley Knoles", "text": "Biografia.\nLaureato a Cambridge, Harley Knoles cominci\u00f2 la carriera cinematografica negli anni dieci facendo l'attore (interpret\u00f2 il ruolo di Chefren in \"Cleopatra\", un film con Helen Gardner) nel ruolo del titolo. Nel 1915, Knoles firma il suo primo film da regista e da sceneggiatore. Negli anni trenta lavorer\u00e0 anche come produttore cinematografico.\nTra i suoi film, due violenti pamphlet anti bolscevichi: nel 1919 \"Bolshevism on Trial\" (tratto dal libro \"Comrades\" di Thomas Dixon e, nel 1920, \"The Great Shadow\".\nSposato alla canadese Pinna Nesbit, lavor\u00f2 insieme a lei negli Stati Uniti per case cinematografiche come la Famous Players e la World Film Company. Nel 1926, il regista ritorn\u00f2 nel Regno Unito.\nMor\u00ec a Londra nel 1936, all'et\u00e0 di 55 anni."}
{"id": "2788535", "revid": "486946", "url": "https://it.wikipedia.org/wiki?curid=2788535", "title": "Tatjana Stepanova", "text": ""}
{"id": "2788536", "revid": "1573940", "url": "https://it.wikipedia.org/wiki?curid=2788536", "title": "Adolph Edward Borie", "text": "Biografia.\nFu il venticinquesimo segretario della marina statunitense durante la presidenza di Ulysses S. Grant (18\u00ba presidente). Termino gli studi all'universit\u00e0 di Pennsylvania nel 1825. Nel 1843 divenne console americano nel Belgio.\nNella sua breve carriera come segretario mostr\u00f2 un'insolita fantasia per i nomi delle navi, ispirata alla mitologia greca, quindi non era raro trovare navi con nomi quali Centaur o Medusa, finito il suo mandato il successore George M. Robeson, rinomin\u00f2 le navi tornando ai nomi consueti."}
{"id": "2788539", "revid": "767487", "url": "https://it.wikipedia.org/wiki?curid=2788539", "title": "Spettroscopia ESCA", "text": "La spettroscopia ESCA o spettroscopia elettronica per analisi chimiche o spettroscopia elettronica per applicazioni chimiche, indicata con l'acronimo inglese ESCA (da electron spectroscopy for chemical analysis o electron spectroscopy for chemical applications), \u00e8 un insieme di tecniche di spettroscopia fotoelettronica utilizzata per sondare le superfici dei materiali.\nLe tecniche ESCA sono:"}
{"id": "2788540", "revid": "167951", "url": "https://it.wikipedia.org/wiki?curid=2788540", "title": "Franco Silva", "text": "Biografia.\nDi famiglia romana, nasce a Genova perch\u00e9 suo padre Francesco Vistarini, ufficiale di cavalleria, \u00e8 di stanza in quel periodo nella citt\u00e0 ligure. Presto la famiglia torna nella Capitale e qui Franco Silva si iscrive al corso di recitazione del Centro Sperimentale di Cinematografia, diplomandosi nel 1938. Di seguito debutta nel cinema, diretto nella sua prima pellicola \"Ho visto brillare le stelle\" da Enrico Guazzoni, nel 1939. Lo scoppio della guerra causer\u00e0 un rallentamento dell'attivit\u00e0 artistica che potr\u00e0 riprendere regolarmente solo dopo la fine del conflitto.\nPer il suo fisico atletico viene spesso scelto per ruoli in film d'azione e di avventura, sino a quando il regista Francesco De Robertis gli affider\u00e0 la parte di uno dei protagonisti nel film \"Mizar (Sabotaggio in mare)\" nel 1954.\nFrequenti anche i suoi lavori televisivi sin dall'inizio delle trasmissioni della Rai nel 1954, in sceneggiati e teleromanzi.\nNel 1949 sposa Anna Maria Perini, gi\u00e0 Miss Roma 1948; dal loro matrimonio nascono l'attrice Mita Medici e la sceneggiatrice, scrittrice e autrice di testi di canzoni Carla Vistarini.\nIn televisione \u00e8 comparso, tra l'altro, nel 1959 nello sceneggiato \"Il romanzo di un maestro\", diretto da Mario Landi, oltre che in due episodi de \"Le inchieste del commissario Maigret\" (\"La vecchia signora di Bayeux\" e \"Il ladro solitario\"), sempre con la regia di Mario Landi."}
{"id": "2788541", "revid": "1075510", "url": "https://it.wikipedia.org/wiki?curid=2788541", "title": "Lodovico Bianchini", "text": "Biografia.\nStudente precoce e brillante (frequent\u00f2 giurisprudenza all'Universit\u00e0 di Napoli a soli 15 anni di et\u00e0 e a 18 anni era gi\u00e0 avvocato) si dedic\u00f2 agli studi di economia e di politica. Gi\u00e0 nei suoi primi lavori (cura del \"Breve cenno della scienza del ben essere sociale\" del Cantalupo nel 1825 e i suoi \"Principii sul credito pubblico\" apparsi nel 1827 ma composti all'et\u00e0 di circa 20 anni) impost\u00f2 la ricerca prevalentemente nell'ottica dell'analisi storica, pi\u00f9 che della teoria economica. Nel dibattito sorto negli anni venti dell'800 sulle direzione che avrebbe dovuto perseguire l'economia del Regno delle Due Sicilie, se cio\u00e8 prettamente industriale o anche industriale, Bianchini si fece paladino della tesi che dichiarava fosse necessario attuare delle riforme, sia pure nel senso di un moderato protezionismo, per favorire la nascita e lo sviluppo di industrie moderne e competitive.\nCon l'ascesa al trono di Ferdinando II (1830), Bianchini venne assunto al ministero delle Finanze, retto da Giovanni D'Andrea, lavorando soprattutto per raggiungere il pareggio del bilancio. Nel 1833 divenne direttore della rivista \"Il Progresso delle scienze, delle lettere e delle arti\", la prestigiosa rivista fondata da Giuseppe Ricciardi che nel settembre 1834 verr\u00e0 arrestato per attivit\u00e0 mazziniane. Negli anni trenta Bianchini intervenne nel dibattito in atto sull'industrializzazione delle Due Sicilie: a favore di una industria siderurgica e zuccheriera, contro l'istituzione di porti franchi a Nisida o altrove, ma soprattutto dando inizio alla pubblicazione della monumentale \"Storia delle finanze del Regno di Napoli\".\nL'autorit\u00e0 derivante dall'attivit\u00e0 intellettuale e pubblicistica comport\u00f2 per Bianchini l'assunzione di importanti incarichi pubblici. Nel 1837 fu nominato segretario degli Affari Interni presso il luogotenente di Sicilia, Onorato Caetani duca di Laurenzana. Ricopr\u00ec l'incarico per dieci anni durante i quali cerc\u00f2 di uniformare l'amministrazione della Sicilia a quella di Napoli secondo la politica centralista della dinastia borbonica. La Sicilia non era stata invasa dai Francesi in et\u00e0 napoleonica, periodo durante il quale era stata sempre retta da Ferdinando III con l'appoggio inglese. In Sicilia l'eversione della feudalit\u00e0 era stata fatta nel 1812 a vantaggio degli aristocratici (tutti i feudi trasformati in allodio!) Bianchini appoggi\u00f2 le pretese dei baroni siciliani. Si dedic\u00f2 comunque alla stesura, secondo lo schema della \"Storia delle finanze del Regno di Napoli\", di una \"Storia economica civile della Sicilia\" il cui primo volume usc\u00ec nel 1841. Ai primi del 1848 fu comunque sorpreso dalla rivoluzione e il 22 gennaio 1848 riusc\u00ec a imbarcarsi, insieme con i familiari, per Napoli.\nIl 23 novembre 1854 fu nominato direttore \"ad interim\" per il ministero dell'Interno, ossia ministro dell'interno, nel governo di Ferdinando Troya, succedendo a Salvatore Murena titolare anche del \"Ministero dei Lavori pubblici\". In realt\u00e0 Bianchini aspirava proprio a quest'ultimo ministero, alla guida del quale intendeva procedere alla modernizzazione delle Due Sicilie; invece i Lavori pubblici, come pure il \"Ministero delle Finanze\" vennero mantenute dal Murena. L'attivit\u00e0 governativa del Bianchini, che aveva accettato l'incarico con l'intento di riformare e di liberalizzare il paese, fu abbastanza deludente. Rimosso Troya, nel 1859 ritorn\u00f2 alla prestigiosa cattedra di \"Commercio e di economia pubblica\", gi\u00e0 di Antonio Genovesi, all'Universit\u00e0 di Napoli. Dopo l'unit\u00e0 d'Italia si dedic\u00f2 alla stesura di una \"Storia di Napoli dal 1830\"; L'opera, in nove volumi manoscritti, si prolunga fino ai primi anni dell'unit\u00e0 italiana, ed \u00e8 conservata nella Biblioteca Nazionale di Napoli.\nIl figlio di Lodovico, Eduardo Bianchini, fu ufficiale di artiglieria, e cadde eroicamente durante la battaglia di Adua, meritando la medaglia d'oro al Valor Militare."}
{"id": "2788542", "revid": "729019", "url": "https://it.wikipedia.org/wiki?curid=2788542", "title": "Spettroscopia fotoelettronica ultravioletta", "text": "La spettroscopia fotoelettronica ultravioletta (o spettroscopia con fotoelettroni ultravioletti o spettroscopia fotoelettronica a ultravioletti), comunemente indicata con UPS o UV-PES (sigla dell'inglese \"ultraviolet photoelectron spectroscopy\"), \u00e8 una tecnica di spettroscopia fotoelettronica, per la precisione una spettroscopia ESCA, utilizzata per sondare le superfici dei materiali.\nStrumento.\nSorgente.\nL'energia minima richiesta per ionizzare atomi e molecole \u00e8 tipicamente intorno a 10eV, ma \u00e8 auspicabile che gli elettroni emessi abbiano elevata energia cinetica, quindi \u00e8 necessario che la sorgente fornisca almeno 20eV e a volte anche di pi\u00f9. le sorgenti pi\u00f9 impiegate sono He I e He II.\nIn He I l'elio viene sottoposto a scarica elettrica, che induce eccitazione e quindi fluorescenza.\nLa transizione predominante \u00e8 1P1(1s2p) \u2192 1S0(1s2) di energia 21.22eV e lunghezza d'onda 58.4nm.\nIn He II l'elio \u00e8 molto pi\u00f9 rarefatto e sottoposto a un campo elettrico pi\u00f9 intenso, in queste condizioni si ha una significativa concentrazione di ioni He+ che d\u00e0 transizioni n=2 \u2192 n=1 di energia 40.81eV e lunghezza d'onda 30.4nm.\nLa larghezza delle linee \u00e8 intorno a 4meV (32cm-1), quindi si riesce a vedere la struttura vibrazionale ma non quella rotazionale.\nAnalizzatore.\nUno degli analizzatori pi\u00f9 usati \u00e8 il settore elettrostatico. Un altro \u00e8 il campo ritardante."}
{"id": "2788543", "revid": "219355", "url": "https://it.wikipedia.org/wiki?curid=2788543", "title": "Spettroscopia con fotoelettroni ultravioletti", "text": ""}
{"id": "2788544", "revid": "1573940", "url": "https://it.wikipedia.org/wiki?curid=2788544", "title": "George Maxwell Robeson", "text": "Biografia.\nFu il ventiseiesimo segretario della marina statunitense durante la presidenza di Ulysses S. Grant (18\u00ba presidente).\nNato nello Stato del New Jersey, serv\u00ec la guerra civile durante la quale venne nominato generale di brigata, fu anche Attorney general del New Jersey. Alla sua morte il corpo venne seppellito nel Belvidere Cemetery."}
{"id": "2788545", "revid": "55935", "url": "https://it.wikipedia.org/wiki?curid=2788545", "title": "Ludovico Bianchini", "text": ""}
{"id": "2788546", "revid": "204012", "url": "https://it.wikipedia.org/wiki?curid=2788546", "title": "George M. Robeson", "text": ""}
{"id": "2788547", "revid": "219355", "url": "https://it.wikipedia.org/wiki?curid=2788547", "title": "Spettroscopia fotoelettronica a ultravioletti", "text": ""}
{"id": "2788549", "revid": "219355", "url": "https://it.wikipedia.org/wiki?curid=2788549", "title": "UV-PES", "text": ""}
{"id": "2788550", "revid": "219355", "url": "https://it.wikipedia.org/wiki?curid=2788550", "title": "Spettroscopia fotoelettronica UV", "text": ""}
{"id": "2788551", "revid": "219355", "url": "https://it.wikipedia.org/wiki?curid=2788551", "title": "ESCA spectroscopy", "text": ""}
{"id": "2788552", "revid": "219355", "url": "https://it.wikipedia.org/wiki?curid=2788552", "title": "Ultraviolet photoelectron spectroscopy", "text": ""}
{"id": "2788553", "revid": "219355", "url": "https://it.wikipedia.org/wiki?curid=2788553", "title": "Ultra-violet photoelectron spectroscopy", "text": ""}
{"id": "2788554", "revid": "219355", "url": "https://it.wikipedia.org/wiki?curid=2788554", "title": "Spettroscopie fotoelettroniche", "text": ""}
{"id": "2788555", "revid": "219355", "url": "https://it.wikipedia.org/wiki?curid=2788555", "title": "Materiale certificato", "text": ""}
{"id": "2788556", "revid": "219355", "url": "https://it.wikipedia.org/wiki?curid=2788556", "title": "Standard certificato", "text": ""}
{"id": "2788557", "revid": "219355", "url": "https://it.wikipedia.org/wiki?curid=2788557", "title": "Scarica a luminescenza", "text": ""}
{"id": "2788558", "revid": "219355", "url": "https://it.wikipedia.org/wiki?curid=2788558", "title": "Spettrometria di massa a scarica a luminescenza", "text": ""}
{"id": "2788560", "revid": "184755", "url": "https://it.wikipedia.org/wiki?curid=2788560", "title": "Intervallo dinamico lineare", "text": "Nelle analisi quantitative strumentali, l'intervallo dinamico lineare o range dinamico lineare (in inglese linear dynamic range) \u00e8 l'intervallo dinamico in cui la risposta strumentale \u00e8 lineare.\nIn altre parole \u00e8 il rapporto tra i valori massimo e minimo entro i quali lo strumento d\u00e0 una risposta lineare alla concentrazione dell'analita.\nUn modo per aumentare l'intervallo dinamico lineare di uno strumento \u00e8 avere due o pi\u00f9 rivelatori che lavorano in diversi intervalli di intensit\u00e0 di segnale."}
{"id": "2788561", "revid": "219355", "url": "https://it.wikipedia.org/wiki?curid=2788561", "title": "Range dinamico lineare", "text": ""}
{"id": "2788563", "revid": "219355", "url": "https://it.wikipedia.org/wiki?curid=2788563", "title": "Linear dynamic range", "text": ""}
{"id": "2788566", "revid": "1305772", "url": "https://it.wikipedia.org/wiki?curid=2788566", "title": "Ionizzazione a scintilla", "text": "La ionizzazione a scintilla (o spark ionization o spark source ionization, quest'ultima dizione \u00e8 sconsigliata) \u00e8 un metodo usato per produrre ioni in fase gas da un campione solido. Il campione viene vaporizzato e parzialmente ionizzato da una scarica o scintilla intermittente a radiofrequenze. Questa tecnica \u00e8 usata in spettrometria di massa.\nLa tecnica di spettrometria di massa che usa questo tipo di sorgente si chiama spettrometria di massa a ionizzazione a scintilla (spark ionization mass spectrometry or as a spark source mass spectrometry, SSMS).\nPreparazione del campione.\nIl campione \u00e8 posto tra due elettrodi tra i quali viene prodotto un arco elettrico con un alto voltaggio ionizzando il campione. Uno o entrambi gli elettrodi possono essere costituiti dal campione stesso, se \u00e8 conduttore, altrimenti sono di solito di carbonio o argento."}
{"id": "2788567", "revid": "219355", "url": "https://it.wikipedia.org/wiki?curid=2788567", "title": "Spettrometri di massa", "text": ""}
{"id": "2788569", "revid": "219355", "url": "https://it.wikipedia.org/wiki?curid=2788569", "title": "Spark ionization", "text": ""}
{"id": "2788570", "revid": "219355", "url": "https://it.wikipedia.org/wiki?curid=2788570", "title": "Spark source ionization", "text": ""}
{"id": "2788571", "revid": "648716", "url": "https://it.wikipedia.org/wiki?curid=2788571", "title": "Spettrometria di massa a ionizzazione a scintilla", "text": "La spettrometria di massa a ionizzazione a scintilla, indicata con la sigla SSMS (dall'inglese \"spark source ionization mass spectrometry\" o \"spark ionization mass spectrometry\"), \u00e8 una tecnica di spettrometria di massa basata sull'impiego della ionizzazione a scintilla).\nGli spettrometri di massa che usano questa sorgente sono di solito a doppia focalizzazione con geometria di Mattauch-Herzog, e usano un doppio rivelatore.\nPreparazione del campione.\nIl campione \u00e8 posto tra due elettrodi (di solito di carbonio o argento) tra i quali viene prodotto un arco elettrico con un alto voltaggio ionizzando il campione. Se il campione \u00e8 conduttore pu\u00f2 fare da elettrodo stesso.\nLa camaera di ionizzazione deve essere sotto vuoto.\nAspetti critici.\nLa sorgenti a scarica a bagliore sono pi\u00f9 stabili e pi\u00f9 economiche, per questo la spettrometria di massa a scarica a bagliore ha soppiantato in parte questa tecnica."}
{"id": "2788572", "revid": "219355", "url": "https://it.wikipedia.org/wiki?curid=2788572", "title": "SSMS", "text": ""}
{"id": "2788573", "revid": "219355", "url": "https://it.wikipedia.org/wiki?curid=2788573", "title": "Spark source ionization mass spectrometry", "text": ""}
{"id": "2788574", "revid": "219355", "url": "https://it.wikipedia.org/wiki?curid=2788574", "title": "Spark ionization mass spectrometry", "text": ""}
{"id": "2788578", "revid": "599013", "url": "https://it.wikipedia.org/wiki?curid=2788578", "title": "Ond\u0159ej \u010cel\u016fstka", "text": "Biografia.\nAnche suo padre Rudolf, che oggi svolge il ruolo di procuratore sportivo, \u00e8 stato un calciatore, cos\u00ec come suo fratello minore Tom\u00e1\u0161.\nCaratteristiche tecniche.\n\u00c8 un terzino, destro naturale, capace di giocare anche sulla fascia opposta o al centro della difesa.\n\u00c8 molto veloce, freddo sotto porta e dotato di un fisico imponente che gli permette di sapersi ben comportare in fase di copertura.\nCarriera.\nClub.\nTescoma Zl\u00edn.\nLa passione per il calcio gli \u00e8 nata dopo un provino fatto per una scuola calcio all'et\u00e0 di sette anni.\nDopo aver trascorso tutta la carriera giovanile nel Tescoma Zl\u00edn, la sua carriera da professionista inizia nella stagione 2007-2008 quando, con la stessa maglia, esordisce nel campionato di massima serie ceco, scendendo in campo in due occasioni.\nNella stagione successiva gioca 22 partite segnando 3 reti in campionato e nonostante le sue eccellenti prestazioni, a fine stagione la squadra retrocede in Druh\u00e1 liga.\nSlavia Praga e prestito al Palermo.\nPer la stagione 2009-2010 passa quindi allo Campione della Repubblica Ceca che lo acquista per 12 milioni di corone e per cui firma un contratto quadriennale e veste la maglia numero 5. Scende in campo in 14 occasioni segnando una rete nella prima met\u00e0 della stagione in massima serie ceca. Ha esordito anche nelle Coppe europee, giocando le due partite del Terzo turno preliminare di Champions League non benevolo per la sua squadra uscita sconfitta dal doppio confronto contro i moldavi dello Sheriff Tiraspol e quindi 7 partite di Europa League (comprese le due partite del Turno di play-off).\nIl 1\u00ba febbraio 2010, nell'ultimo giorno di calciomercato, si trasferisce a titolo temporaneo con diritto di riscatto alla squadra italiana del Palermo, scegliendo il numero 89 come l'anno della sua nascita. \u00c8 il primo calciatore ceco della storia della societ\u00e0 rosanero.\nIl 27 marzo 2010, anche a causa dell'assenza per squalifica del titolare Federico Balzaretti, debutta sia nel campionato italiano che con la maglia rosanero, subentrando al 75' della gara interna contro il Bologna conclusasi con la vittoria per 3-1 a Marco Calderoni, altro esordiente di giornata. Questa fu la sua unica presenza nella stagione 2009-2010 del Palermo.\nNon riscattato dal Palermo, fece rientro allo Slavia Praga con cui riesord\u00ec il 16 luglio 2010 nel campionato 2010-2011 nel pareggio per 1-1 contro il Bohemians 1905. Chiude la stagione con 27 presenze in campionato e 6 in Coppa di Cecoslovacchia.\nTrabzonspor e prestito al Sunderland.\nL'8 luglio 2011 viene acquistato a titolo definitivo dai turchi del Trabzonspor, con cui firma un contratto quinquennale. Esordisce con la nuova maglia il 27 luglio in occasione del terzo turno preliminare di Champions League, giocando titolare nella partita persa in trasferta per 2-0 contro i portoghesi del Benfica. Dopo l'insufficiente pareggio per 1-1 al ritorno, e dopo aver disputato l'andata dei play-off di Europa League, la squadra viene ripescata in Champions League \u2013 che disputa per la prima volta nella storia \u2013 dopo l'esclusione della connazionale Fenerbah\u00e7e, e dunque \u010cel\u016fstka esordisce nella fase finale della competizione il 14 settembre, alla prima gara della fase a gironi in cui segna al 74' la rete decisiva per la vittoria di misura sulla squadra italiana dell'.\nIl 10 settembre debutta invece nel campionato turco nel pareggio esterno per 1-1 contro il Manisaspor. Chiude la sua prima stagione in Turchia con 49 presenze, di cui 30 nella stagione regolare del campionato, 6 nei play-off per il titolo chiusi al terzo posto, 2 in Coppa di Turchia e 11 nelle coppe europee. Nella seconda stagione al Trabzonspor gioca invece 19 partite in campionato, 6 nella coppa nazionale e 2 nel quarto turno preliminare di Europa League.\nDopo 4 partite di turni preliminari di Europa League, il 12 agosto 2013 passa in prestito alla societ\u00e0 inglese del Sunderland con cui gioc\u00f2 21 partite in Premier League.\nNorimberga.\nIl 14 agosto 2014, da svincolato, si accas\u00f2 ai tedeschi del Norimberga.\nNazionale.\nNel 2008 ha disputato due incontri con la Nazionale Under-19 ceca, mentre tra il settembre e l'ottobre 2009 ha partecipato al Campionato mondiale di calcio Under-20 2009, svoltosi in Egitto, nella quale ha collezionato 4 presenze con la selezione Under-20.\n\u00c8 quindi passato subito al massimo livello giovanile, disputanto 5 presenze con l'Under-21 ceca nel 2009, segnando pure un gol. Prende parte all'Europeo Under-21 2011, in cui gioca da titolare tutte le cinque partite della sua squadra prima di essere eliminata in semifinale dalla e nello spareggio per la qualificazione ai Giochi olimpici contro la .\nEsordisce in Nazionale maggiore il 15 novembre 2013 nell'amichevole vinta per 2-0 contro il , segnando il gol del vantaggio.\nDopo la partita col Canada non venne convocato in Nazionale fino al 22 marzo 2017, giorno in cui dopo 3 anni e mezzo di assenza dalla Nazionale gioc\u00f2 la partita (amichevole) vinta per 3-0 sulla Lituania. In quella gara subentr\u00f2 al 45' a Theodor Gebre Selassie e consegn\u00f2 a Michael Krmen\u010d\u00edk l'assist del definitivo 3-0 al minuto numero 79.\nStatistiche.\nPresenze e reti nei club.\n\"Statistiche aggiornate al 1\u00ba luglio 2014.\""}
{"id": "2788580", "revid": "287204", "url": "https://it.wikipedia.org/wiki?curid=2788580", "title": "Ondrej Celustka", "text": ""}
{"id": "2788582", "revid": "6923", "url": "https://it.wikipedia.org/wiki?curid=2788582", "title": "Senotainia tricuspis", "text": "Senotainia tricuspis (Meigen, 1838) \u00e8 un insetto appartenente alla famiglia Sarcophagidae.\n\u00c8 un dittero sarcofagide che parassita le api bottinatrici e le porta a morte utilizzandole come substrato per lo sviluppo delle sue forme larvali.\nDescrizione.\n\"Senotainia tricuspis\", a prima vista \u00e8 molto simile di aspetto a una comune mosca domestica.\nL'adulto di \"Senotainia tricuspis\" ha dimensioni che vanno dai 5 agli 8\u00a0mm di lunghezza ed \u00e8 caratterizzato da una striscia mediana facciale di colore bianco-grigiastra percorsa da due file di setole corte. Il tutto interposto tra i grandi occhi composti.\nBiologia.\n\"Senotainia tricuspis\" \u00e8 un insetto olometabolo, larviparo. Le Senotainie sono facilmente individuabili in apiario da giugno ad ottobre mentre sostano in agguato sui tetti degli alveari.\nLe femmine depongono la larva sull'ape adulta; il passaggio da L1 a L2 avviene poco dopo la penetrazione nel torace dell'ospite e la larva di seconda et\u00e0 vi si trattiene per 4-5 giorni alimentandosi di emolinfa (periodo prepatente).\nSuccessivamente, verso la fine della seconda et\u00e0, la larva inizia a lacerare il sistema tracheale e vascolare; in questa fase l'ape inizia a manifestare i primi sintomi, quali la mancata chiusura delle ali a riposo e difficolt\u00e0 nel volo.\nSegue quindi l'attacco della L2 ai muscoli toracici con conseguente incapacit\u00e0 dell'ape di volare. In poche ore l'ospite risente dell'azione traumatica del parassitoide e dopo una grave debilitazione giunge a morte. A questo punto la larva parassitoide muta alla terza et\u00e0 ed esce all'esterno dell'ape, completando il suo sviluppo in 4-5 giorni nutrendosi dei tessuti in decomposizione della sua vittima (attivit\u00e0 saprofagica).\nQuando la L3 \u00e8 giunta a maturit\u00e0 si infossa superficialmente nel terreno per mutare in pupa.\nIl passaggio da L3 a pupa avviene circa in 10 giorni. Dai pupari formatisi tra giugno e fine luglio, dopo appena 15-20 giorni si liberano per buona parte mosche adulte di nuova generazione che porter\u00e0, nell'apiario infestato, ad un incremento notevole delle femmine fecondate in coincidenza della piena estate (ultima decade di luglio-fine agosto)."}
{"id": "2788585", "revid": "767487", "url": "https://it.wikipedia.org/wiki?curid=2788585", "title": "Tom Sawyer (film 1930)", "text": "Tom Sawyer \u00e8 un film del 1930 diretto da John Cromwell.\nTratto dal romanzo \"Le avventure di Tom Sawyer\" di Mark Twain, il film descrive attraverso le avventure di un gruppo di ragazzi del sud, la vita di fine Ottocento sul grande fiume. \u00c8 la prima versione sonora del romanzo. A interpretare la parte del protagonista (che nelle versioni mute del 1917-18 e 1920 era stata affidata rispettivamente a Jack Pickford e Gordon Griffith) \u00e8 ora l'attore bambino Jackie Coogan reso celebre nel 1921 come interprete de \"Il monello\" di Charlie Chaplin. Accanto a lui sono un gruppo tra i migliori attori bambini dell'epoca: Junior Durkin (Huckleberry Finn), Mitzi Green (Becky Thatcher), Jackie Searl (Sid) e Dick Winslow (Joe Harper).\nFu il film col maggiore incasso nell'anno 1930. Il grande successo produsse il sequel \"Huckleberry Finn\", di cui fu protagonista lo stesso cast diretto da Norman Taurog (1931).\nAnche nella vita Jackie Coogan e Junior Durkin erano legati da una forte amicizia. Il 4 maggio 1935, di ritorno da una partita di caccia in Messico con amici, l'auto nella quale viaggiavano i due giovani attori fin\u00ec in una scarpata. Dei passeggeri il solo a sopravvivere fu Jackie Coogan, sbalzato fuori dalla vettura. Al momento della morte Junior Durkin aveva solo 20 anni.\nTrama.\nTom (Jackie Coogan) \u00e8 un orfano che vive insieme al fratello Sid (Jackie Searl) allevato da zia Polly (Clara Blandick). La zia si prende cura dei ragazzi che per\u00f2 sono uno molto diverso dall'altro. Quanto Sid \u00e8 beneducato, studioso e obbediente, tanto Tom fa disperare la zia con i suoi comportamenti da ragazzaccio. Degno compare di avventura di Tom \u00e8 il suo amico Huck (Junior Durkin) che, scalzo e malvestito, vive alla giornata, senza nemmeno frequentare la scuola com'\u00e8 costretto a fare invece Tom.\nUn giorno, a scuola arriva una nuova ragazzina, Becky (Mitzi Green), la figlia del nuovo giudice. I ragazzi, insieme all'amico Joe Harper (Dick Winslow), organizzano una scorribanda notturna al cimitero dove per\u00f2 assistono, col cuore in gola, allo scoperchiamento di una tomba e all'uccisione del medico del paese da parte di Joe l'Indiano (Charles Stevens). Fuggiti a gambe levate, i tre giurano spaventati di non rivelare a nessuno quello che hanno visto.\nPer vivere una vita da pirati, i tre ragazzi fingono di annegare nel Mississippi, mentre invece si nascondono su un isolotto in mezzo al fiume dove possono stare in piena libert\u00e0. Da lontano, assistono alle frenetiche ricerche dei loro corpi da parte degli abitanti del villaggio. Curiosi, una sera tornano di nascosto a spiare dai vetri delle finestre su cosa stia succedendo a casa. Vedono i parenti in lacrime e ascoltano le loro parole che li commuovono. L'unico che non sembra toccato un granch\u00e9 \u00e8 Huck, che non ha parenti che lo piangano.\nJoe e Tom, imbarazzati, trovano una scusa per tornare e abbandonare la carriera da pirata che avevano giurato di seguire per tutta la vita: hanno la bella pensata di riapparire in chiesa il giorno del loro funerale, gettando nello scompiglio tutta la comunit\u00e0.\nDopo la loro riapparizione in pubblico, la vita torna a scorrere nei soliti binari. Tom, che cerca di conquistare le attenzioni di Becky, finalmente ha successo con lei quando si presenta a testimoniare al processo per l'omicidio del dottore: sul banco degli accusati si trova uno dei trafugatori di cadaveri, innocente per\u00f2 del delitto. Quella notte, ubriaco fradicio, si era trovato davanti al corpo del dottore per cui doveva rubare il cadavere al cimitero e Joe, il vero assassino, lo aveva convinto di essere stato lui a uccidere il medico, causa la sua ubriachezza. Tom, quando viene a sapere dell'accusa, non resiste e alla fine si presenta a raccontare come effettivamente si fossero svolti i fatti. Joe, smascherato, fugge e scappa dalla finestra.\nDiventato l'eroe del giorno, Tom diventa ricercatissimo. La scuola organizza una gita cui partecipano tutti gli scolari. Lui con Becky, si avventura a esplorare una grotta dove i due ragazzi si addentrano anche quando tutti gli altri rientrano. Persi nel dedalo dei cunicoli, a un certo punto Tom scorge Joe l'Indiano che, evidentemente, si nasconde l\u00ec dentro. Bene o male, Becky e Tom riescono a uscire dalla grotta: affamati e allo stremo delle forze, vengono riportati a casa e curati. Tempo dopo, ripresosi, Tom scopre che, nel frattempo, la grotta, per impedire altre disavventure come quelle in cui sono incappati lui e Becky, \u00e8 stata chiusa con un cancello. Con orrore, ripensa a Joe e alla possibilit\u00e0 che l'uomo sia rimasto bloccato dentro. Come infatti \u00e8 avvenuto. Joe l'Indiano, che aveva promesso di ritornare per vendicarsi di lui, non torner\u00e0 pi\u00f9.\nProduzione.\nProdotto dalla Paramount, il film venne girato al Paramount Ranch di Agoura in California.\nDistribuzione.\nDistribuito dalla Paramount Publix Corporation, usc\u00ec nelle sale cinematografiche statunitensi il 19 dicembre 1930 dopo essere stato presentato in prima il 15 novembre 1930. Distribuito internazionalmente, usc\u00ec in Finlandia il 4 ottobre 1931. In Spagna, fu ribattezzato con il titolo \"Las aventuras de Tom Sawyer\".\nIl film \u00e8 stato il maggior incasso mondiale del 1930.\nNel 1958, fu riproposto negli Stati Uniti alla tv con una riedizione MCA/Universal Pictures."}
{"id": "2788590", "revid": "466539", "url": "https://it.wikipedia.org/wiki?curid=2788590", "title": "Combinata nordica ai XVI Giochi olimpici invernali", "text": "Nella combinata nordica ai XVI Giochi olimpici invernali furono disputate due gare, riservate agli atleti di sesso maschile: l'individuale e la gara a squadre.\nRisultati.\nIndividuale.\nPresero il via 45 atleti e la prima prova disputata, l'11 febbraio, fu quella di salto. Sul Trampolino del Praz s'impose l'austriaco Klaus Ofner davanti al giapponese Reiichi Mikata, al francese Fabrice Guy e all'altro austriaco Klaus Sulzenbacher; tredicesimo fu l'altro francese Sylvain Guillaume. Il giorno dopo si corse la 15\u00a0km di sci di fondo sul percorso che si snodava a La Praz; a vincere fu il norvegese Trond Einar Elden davanti al connazionale B\u00e5rd J\u00f8rgen Elden e a Guillaume, che risal\u00ec cos\u00ec fino all'argento mentre Guy, sesto nel fondo, ottenne l'oro; Sulzenbacher, tredicesimo, ottenne il bronzo.\nGara a squadre.\nPresero il via 11 squadre nazionali e la prima prova disputata, il 16 febbraio, fu quella di salto. Sul Trampolino del Praz s'impose il Giappone davanti all'Austria e alla Germania; sesta fu la Norvegia. Il giorno dopo si corse la staffetta 3x10 km di sci di fondo sul percorso che si snodava a La Praz; a vincere fu la Norvegia, che risal\u00ec cos\u00ec fino all'argento, davanti alla Francia e all'Austria. Il Giappone, sesto nel fondo, conferm\u00f2 l'oro l'Austria scal\u00f2 al bronzo; la Francia, quinta nella prova di salto, non riusc\u00ec a recuperare il divario acucmulato."}
{"id": "2788593", "revid": "1573940", "url": "https://it.wikipedia.org/wiki?curid=2788593", "title": "Sufian", "text": "Sufian (farsi \u0635\u0648\u0641\u064a\u0627\u0646 - \u015e\u016bf\u012b\u0101n) \u00e8 il capoluogo della circoscrizione omonima dello shahrest\u0101n di Shabestar, nell'Azarbaijan orientale. "}
{"id": "2788594", "revid": "767487", "url": "https://it.wikipedia.org/wiki?curid=2788594", "title": "Bop Doo-Wopp", "text": "Bop Doo-Wopp \u00e8 un album del gruppo vocale statunitense The Manhattan Transfer, pubblicato nel 1984 dalla Atlantic Records.\nIl disco.\nGi\u00e0 nel titolo l'album \u00e8 un omaggio dei Manhattan Transfer al genere del doo-wop, ma contiene, come sempre, anche molti riferimenti pi\u00f9 tipicamente jazzistici. Il disco non ebbe il successo commerciale sperato, di molto inferiore al precedenti \"Mecca for Moderns\", e peggior\u00f2 il risultato di \"Bodies and Souls\" non raggiungendo posizioni elevate nelle classifiche di vendita americane.\nIl disco fu assemblato da Tim Hauser mettendo insieme alcuni pezzi registrati dal vivo e altri provenienti da sessioni in studio. Cinque brani, \"Route 66\", \"Jannine\", \"How High the Moon\", \"Heart's Desire\" e \"That's the Way It Goes\" furono registrati dal vivo in Giappone nel novembre del 1983. Il materiale registrato in quell'occasione fu poi utilizzato nel 1996 per l'album dal vivo \"Man-Tora! Live in Tokyo\". \"The Duke of Dubuque\" fu incisa sempre dal vivo a Boston per il programma televisivo Evening at Pops della rete PBS con il quartetto vocale accompagnato dalla Boston Pops Orchestra, sottosezione della Boston Symphony Orchestra. La musica di \"My Cat Fell in The Well\" fu registrata nel 1976 durante le sessioni di \"Coming Out\", il secondo album dei \"Manhattan Transfer\", mentre le parti vocali furono incise ex novo nel 1984. Gli altri brani del disco furono incisi in studio a New York in varie sessioni nel 1984 e \"Safronia B\" fu incisa a Sydney nel 1983. Sostanzialmente un disco dal vivo con alcuni pezzi in studio come lo defin\u00ec Alan Paul.\nL'omaggio al doo-wop \u00e8 evidente poich\u00e9 alcune canzoni sono dedicate a vecchie e in parte sconosciute formazioni vocali del passato. The Avalons, a cui \u00e8 dedicata \"Heart's Desire\", canzone che proviene dal loro repertorio, furono un gruppo rhythm 'n' blues e gospel attivo a partire dal 1947 fino al 1959. The Four Vagabond furono invece un gruppo vocale jive attivo negli anni quaranta che incisero \"The Duke of Dubuque\" nel 1942.\nDi un altro gruppo vocale doo-wop, The Harptones, \u00e8 \" That's the Way It Goes\", incisa nel 1957 e poi ripresa dai Criterions, il primo gruppo vocale di Tim Hauser, nel 1959.\nTra le tantissime versioni di \"Unchained Melody\", canzone del 1955 divenuta uno standard dopo il successo della versione soul dei The Righteous Brothers del 1965, i Manhattan Transfer decisero di prendere come riferimento quella in stile doo-wop di Vito &amp; The Salutations che ebbe un buon successo nel 1963 raggiungendo la posizione 66 della Hot 100 di Billboard.\nThe Capris sono un gruppo doo-wop formato da italoamericani fondato a New York nel 1957 e ancora attivo alla fine degli anni 2000. Dal loro repertorio proviene \"The Morse Code of Love\", ribattezzata per la versione dei Manhattan Transfer \"Baby Come Back to Me\" e incisa dai The Capris nel 1982. \"Baby Come Back to Me\" fu l'unico singolo estratto da \"Bop Doo-Wopp\" e raggiunse la posizione 83 della Hot 100 di Billboard.\n\"Route 66\" \u00e8 un vecchio successo di Nat King Cole che la incise nel 1946 raggiungenedo i vertici delle classifiche statunitensi. Dedicata alla celebre strada che storicamente collegava Chicago a Los Angeles, la canzone divenne presto uno standard del rhythm 'n' blues e del rock e fu incisa da Chuck Berry e da decine di altri artisti, fino diventare il tema portante del film di animazione \"Cars - Motori ruggenti\" del 2006 dove \u00e8 presente sia nella versione di Berry che in una nuova versione di John Mayer che per questo ottenne una nomina ai Grammy Award per la miglior interpretazione vocale rock maschile.\nI Manhattan Transfer la incisero nel 1981 per la colonna sonora del film \"Pelle di sbirro\" con Burt Reynolds del 1981. La canzone fu pubblicata anche su un 45 giri che raggiunse la posizione 78 nella Hot 100 di Billboard nel 1982. Per la loro versione di \"Route 66\" i Manhattan Transfer vinsero il loro quarto Grammy Award per la miglior interpretazione jazz vocale di gruppo o in duo. La versione di \"Route 66\" presente in questo album non \u00e8 per\u00f2 quella originale in studio che fu pubblicata in un album del quartetto solo nel 1992 all'interno della doppia raccolta \"\".\nIl divertente rhythm 'n' blues \"Safronia B\", incisa dai Manhattan Transfer in studio a Sydney, \u00e8 un vecchio successo del trombettista Calvin Boze che la port\u00f2 al successo nel 1950.\n\"My Cat Fell in The Well (Well! Well! Well!)\" \u00e8 una canzone del repertorio del quartetto vocale The Merry Macs (a volte indicati come The Merry Macks) che la incisero nel 1939.\nAnche se il disco \u00e8 principalmente dedicato al doo-wop, non mancano momenti di grande spessore jazzistico. \"How High the Moon\" \u00e8 dedicato a Ella Fitzgerald che rese la canzone un classico del jazz mescolando scat, vocalese e citazioni be bop. La versione dei Manhattan Transfer \u00e8 ricca di riferimenti boppistici ed \u00e8 sostenuta ritmicamente dalla chitarra di Wayne Johnson e dalla voce di Janis Siegel sempre a suo agio nel riproporre brani di Lady Ella (in \"Pastiche\" aveva gi\u00e0 interpretato \"In a Mellow Tone\" dedicandola alla grande cantante). Il gruppo inser\u00ec il brano nel suo repertorio dopo averla interpretata insieme a Ella Fitgerald alla cerimonia di consegna dei Grammy Awards del 1983.\nUno dei momenti pi\u00f9 interessanti del disco \u00e8 la lunga sequenza scat di \"Jeannine\", un brano composto dal pianista Duke Pearson e incisa tra gli altri da Cannonball Adderley nel 1960. Il quartetto si bas\u00f2 sulla versione vocale del brano realizzata da Eddie Jefferson, in uno scatenato assolo vocale nel quale Cheryl Bentyne si produce in altissimi acuti replicando il fraseggio del sassofono contralto di Cannonball Adderley e della cornetta del fratello Nat mentre gli altri tre Transfer la sostengono con una robusta base hard bop.\n\"Heart's Desire\", insieme a \"Route 66\", \u00e8 l'unico brano del disco non inedito. Nella sua versione originale in studio fu inciso per l'album di debutto dei Manhattan Transfer del 1975 e una precedente versione dal vivo fu inserita nel primo album live del gruppo nel 1978. In entrambi i casi la canzone era interpretata da Laurel Mass\u00e9, mentre in questa versione fu interpretata dalla sua sostituta Cheryl Bentyne.\nNel retro della copertina di \"Bop Doo-Wopp\" sono riprodotte alcune immagini riferite alle precedenti esperienze musicali dei componenti del quartetto. Cheryl Bentyne appare in una immagine del 1975 con la sua precedente formazione, la New Deal Rhythm Band e Janis Siegel con il trio vocale di adolescenti con cui aveva esordito, The Young Generation, in una immagine del 1965. Alan Paul compare nelle vesti di Johnny Casino in una foto promozionale del musical \"Grease\" nel quale aveva recitato a Broadway nella prima edizione del 1972. Tim Hauser appare invece in una immagine del 1959 con i Criterions, il suo primo gruppo vocale."}
{"id": "2788595", "revid": "1573940", "url": "https://it.wikipedia.org/wiki?curid=2788595", "title": "Euplectes franciscanus", "text": "Il vescovo arancio (\"Euplectes franciscanus\" () ) \u00e8 un uccello passeriforme della famiglia Ploceidae, noti anche come uccelli tessitori per l'abitudine di costruire nidi particolarmente grandi e complessi.\nDescrizione.\n\u00c8 un passeriforme lungo 13-15\u00a0cm. Durante la stagione dell'accoppiamento, il maschio sfoggia una livrea nuziale di colore rosso-arancio, a parte la testa e il petto, che sono nere, e la coda e le ali, che sono marroni. Fuori da questa stagione si presenta di colore giallo-marrone chiaro. Le femmine sono simili, ma pi\u00f9 piccole.\nRiproduzione.\nNel periodo nuziale i maschi si riuniscono in stormi e individuano un territorio per la nidificazione, che di solito \u00e8 rappresentato da un grosso cespuglio spinoso. Come gli altri uccelli tessitori intrecciano dei nidi globosi sospesi e quindi attendono l'arrivo delle femmine, le quali dopo aver ispezionato i nidi scelgono quelli che a loro giudizio risultano pi\u00f9 accoglienti. La femmina depone da 3 a 5 uova. Dopo la schiusa i pulcini vengono nutriti con insetti ed erba e raggiungono l'autonomia di volo verso i 25 giorni di vita.\nDistribuzione e habitat.\nHa un areale che si estende su un'ampia zona dell'Africa subsahariana comprendente Benin, Burkina Faso, Camerun, Repubblica Centrafricana, Ciad, Repubblica Democratica del Congo, Costa d'Avorio, Eritrea, Etiopia, Gambia, Ghana, Guinea, Guinea-Bissau, Kenya, Mali, Mauritania, Niger, Nigeria, Senegal, Sierra Leone, Somalia, Sudan, Togo e Uganda.\n\u00c8 stato introdotto dall'uomo anche alle Bermuda, Martinica e Porto Rico.\nPopola la savana e le praterie, prediligendo le aree vicine all'acqua.\nTassonomia.\nIn precedenza era considerato una sottospecie del vescovo rosso (\"Euplectes orix\") ma ora le due specie sono considerate distinte.\nNe sono note due sottospecie:"}
{"id": "2788598", "revid": "1573940", "url": "https://it.wikipedia.org/wiki?curid=2788598", "title": "Tasuj", "text": "Tas\u016bj (farsi \u062a\u0633\u0648\u062c) \u00e8 il capoluogo della circoscrizione omonima dello shahrest\u0101n di Shabestar, nell'Azarbaijan orientale. "}
{"id": "2788599", "revid": "1573940", "url": "https://it.wikipedia.org/wiki?curid=2788599", "title": "Shandabad", "text": "Shand\u0101b\u0101d (farsi \u0634\u0646\u062f\u0627\u0628\u0627\u062f) \u00e8 una citt\u00e0 della circoscrizione Centrale dello shahrest\u0101n di Shabestar, nell'Azarbaijan orientale. "}
{"id": "2788601", "revid": "6923", "url": "https://it.wikipedia.org/wiki?curid=2788601", "title": "Combinata nordica ai XVII Giochi olimpici invernali", "text": "Nella combinata nordica ai XVII Giochi olimpici invernali furono disputate due gare, riservate agli atleti di sesso maschile: l'individuale e la gara a squadre.\nRisultati.\nIndividuale.\nPresero il via 53 atleti e la prima prova disputata, il 18 febbraio, fu quella di salto. Sul Lysg\u00e5rdsbakken K90 s'impose il norvegese Fred B\u00f8rre Lundberg davanti all'estone Ago Markvardt, all'altro norvegese Bjarte Engen Vik e al giapponese Takanori K\u014dno. Il giorno dopo si corse la 15\u00a0km di sci di fondo sul percorso che si snodava nello stadio Birkebeineren con un dislivello massimo di 66\u00a0m; a vincere fu il norvegese Trond Einar Elden davanti al francese Sylvain Guillaume e all'estone Allar Levandi; nessuno dei tre, tuttavia, riusc\u00ec a recuperare il divario accumulato nella gara di salto fino ad accedere al podio. Lundberg e Vik si confermarono primo e terzo chiudendo rispettivamente ottavo e quindicesimo nel fondo; invece Markvardt, trentacinquesimo, retrocedette fino al quinto posto finale, cedendo a K\u014dno, tredicesimo, la seconda piazza.\nGara a squadre.\nPresero il via 12 squadre nazionali e la prima prova disputata, il 23 febbraio, fu quella di salto. Sul Lysg\u00e5rdsbakken K90 s'impose il Giappone davanti alla Norvegia e alla Svizzera. Il giorno dopo si corse la staffetta 3x10\u00a0km di sci di fondo sul percorso che si snodava nello stadio Birkebeineren con un dislivello massimo di 66\u00a0m; a vincere fu la Francia davanti alla Norvegia, al Giappone e alla Svizzera. Giappone, Norvegia e Svizzera confermarono cos\u00ec i rispettivi piazzamenti nel salto; la Francia, decima nella prima prova, non riusc\u00ec a recuperare il divario acucmulato."}
{"id": "2788604", "revid": "462459", "url": "https://it.wikipedia.org/wiki?curid=2788604", "title": "Tom and Huck", "text": ""}
{"id": "2788605", "revid": "339392", "url": "https://it.wikipedia.org/wiki?curid=2788605", "title": "Barbie La Principessa e la Povera", "text": ""}
{"id": "2788609", "revid": "1878557", "url": "https://it.wikipedia.org/wiki?curid=2788609", "title": "Cantone di Santo Domingo (Costa Rica)", "text": "Il cantone di Santo Domingo \u00e8 un cantone della Costa Rica facente parte della provincia di Heredia.\nGeografia antropica.\nSuddivisioni amministrative.\nIl cantone \u00e8 suddiviso in 8 distretti:"}
{"id": "2788610", "revid": "599013", "url": "https://it.wikipedia.org/wiki?curid=2788610", "title": "Andr\u00e1s Gosztonyi", "text": "Carriera.\nClub.\nGosztonyi ha cominciato a giocare calcio nel M\u00e9zga nel 1997. Nel 2006 l'MTK Budapest lo ha acquistato, ed ha giocato la prima partita di NBI contro il Gy\u0151ri ETO nel 2009. In questa stagione ha giocato 11 partite.\nNella stagione 2009-2010 ha segnato 5 reti in 13 partite.\nNel mercato invernale della stagione 2009-2010 \u00e8 passato in prestito con diritto di riscatto al , esordendo nel campionato italiano l'11 aprile 2010 in -Bari (3-2).\nAl termine della stagione i pugliesi non hanno esercitato il diritto di riscatto, quindi il calciatore \u00e8 tornato all'MTK Budapest.\nNazionale.\nGosztonyi ha partecipato al Campionato mondiale di calcio Under-20 nel 2009, che si \u00e8 svolta in Egitto. Gosztonyi ha segnato un rigore contro la Repubblica Ceca negli ottavi di finale."}
{"id": "2788613", "revid": "287204", "url": "https://it.wikipedia.org/wiki?curid=2788613", "title": "Andras Gosztonyi", "text": ""}
{"id": "2788615", "revid": "599013", "url": "https://it.wikipedia.org/wiki?curid=2788615", "title": "Emilio Da Re", "text": "Carriera.\nComincia la sua carriera nel Santa Giustina di Vittorio Veneto esordendo in Terza Categoria. Successivamente passa al Conegliano dove gioca in Serie D e Serie C2.\nPassa nel 1979 ma solo per tre mesi al Campobasso in Serie C1 per poi essere ceduto al Mestre in Serie C2.\nNel 1981 approda al Padova dove gioca tra Serie C1 e Serie B, otto stagioni diventando anche capitano della squadra.\nCon i biancoscudati ottiene due promozioni in Serie B e disputa la Coppa Anglo-Italiana nella stagione 1983-1984 arrivando in finale.\nChiude la carriera nel 1991 al in Serie C1.\nCon il Padova ha giocato 136 partite in Serie B segnando 11 gol.\nDopo il ritiro.\nLaureato in Economia e Commercio all'Universit\u00e0 degli Studi di Venezia nel 1984, vive a Selvazzano Dentro in (Provincia di Padova), dove si occupa di servizi assicurativi bancari e finanziari."}
{"id": "2788616", "revid": "462459", "url": "https://it.wikipedia.org/wiki?curid=2788616", "title": "Barbie la principessa e la povera", "text": ""}
{"id": "2788617", "revid": "110157", "url": "https://it.wikipedia.org/wiki?curid=2788617", "title": "Cantone di Santa B\u00e1rbara", "text": "Il cantone di Santa B\u00e1rbara \u00e8 un cantone della Costa Rica facente parte della provincia di Heredia.\nGeografia antropica.\nSuddivisioni amministrative.\nIl cantone \u00e8 suddiviso in 6 distretti:"}
{"id": "2788619", "revid": "1543377", "url": "https://it.wikipedia.org/wiki?curid=2788619", "title": "Combinata nordica ai XVIII Giochi olimpici invernali", "text": "Nella combinata nordica ai XVIII Giochi olimpici invernali furono disputate due gare, riservate agli atleti di sesso maschile: l'individuale e la gara a squadre.\nRisultati.\nIndividuale.\nPresero il via 48 atleti e la prima prova disputata, il 13 febbraio, fu quella di salto. Sull'Hakuba K90 s'impose il norvegese Bjarte Engen Vik davanti al russo Valerij Stoljarov e al giapponese Tsugiharu Ogiwara; sesto si classific\u00f2 il finlandese Samppa Lajunen. Il giorno dopo si corse la 15\u00a0km di sci di fondo sul percorso che si snodava nello stadio Snow Harp con un dislivello massimo di 57\u00a0m; a vincere fu lo svizzero Marco Zarucchi davanti all'austriaco Felix Gottwald e all'altro svizzero Urs Kunz; nessuno dei tre, tuttavia, riusc\u00ec a recuperare il divario accumulato nella gara di salto fino ad accedere al podio. Vik si conferm\u00f2 primo chiudendo sedicesimo nel fondo; Stoljarov, quattordicesimo, retrocedette fino al terzo posto finale, cedendo a Lajunen, ottavo, la seconda piazza.\nGara a squadre.\nPresero il via 11 squadre nazionali e la prima prova disputata, il 19 febbraio, fu quella di salto. Sull'Hakuba K90 s'impose la Finlandia davanti all'Austria e alla Norvegia; sesta si classific\u00f2 la Francia. Il giorno dopo si corse la staffetta 4x5\u00a0km di sci di fondo sul percorso che si snodava nello stadio Snow Harp con un dislivello massimo di 57\u00a0m; a vincere fu la Svizzera davanti alla Norvegia e alla Francia. La Norvegia sopravanz\u00f2 cos\u00ec la Finlandia, quinta nel fondo, e ottenne l'oro; la Francia risal\u00ec fino al bronzo mentre la Svizzera, decima nella prima prova, non riusc\u00ec a recuperare il divario accumulato. A sua volta l'Austria, ottava nel fondo, scal\u00f2 fino al quarto posto finale."}
{"id": "2788620", "revid": "2091899", "url": "https://it.wikipedia.org/wiki?curid=2788620", "title": "Nikolaos Triantaphyllakos", "text": "In seguito alle sconfitte subite dall'esercito greco da parte delle forze turche, la situazione politica ad Atene inizi\u00f2 a deteriorarsi ed l'8 settembre 1922 gabinetto di Petros Pr\u014dtopapadak\u012bs si dimise. Re Costantino I nomin\u00f2 premier Nikolaos Kalogeropoulos ma dopo due giorni di infruttuosi negoziati per la creazione di un esecutivo fu costretto a rinunciare all'incarico e Triantaphyllakos, che era stato ambasciatore a Costantinopoli, form\u00f2 un nuovo governo.\nLa situazione era per\u00f2 gravemente compromessa ed il 26 settembre fu necessario proclamare la legge marziale per mantenere l'ordine.\nBen presto anche l'esercito inizi\u00f2 a sollevarsi: a Mitilene il colonnello Stylianos Gonatas form\u00f2 un comitato rivoluzionario chiedendo le dimissioni del governo e l'abdicazione di Costantino in favore del principe Giorgio.\nTriantaphyllakos rassegn\u00f2 le sue dimissioni il 29 settembre, Costantino si dimise per la seconda volta nella sua vita ed il trono di Grecia and\u00f2 a Giorgio II."}
{"id": "2788624", "revid": "110157", "url": "https://it.wikipedia.org/wiki?curid=2788624", "title": "Cantone di San Rafael", "text": "Il cantone di San Rafael \u00e8 un cantone della Costa Rica facente parte della provincia di Heredia.\nGeografia antropica.\nSuddivisioni amministrative.\nIl cantone \u00e8 suddiviso in 5 distretti:"}
{"id": "2788626", "revid": "628767", "url": "https://it.wikipedia.org/wiki?curid=2788626", "title": "Cantone di San Isidro", "text": "Il cantone di San Isidro \u00e8 un cantone della Costa Rica facente parte della provincia di Heredia.\nGeografia antropica.\nSuddivisioni amministrative.\nIl cantone \u00e8 suddiviso in 4 distretti:"}
{"id": "2788629", "revid": "729019", "url": "https://it.wikipedia.org/wiki?curid=2788629", "title": "Georgios Kondylis", "text": "Biografia.\nDopo essere entrato nell'esercito nel 1896 ed aver combattuto per l'annessione di Creta alla Grecia partecip\u00f2 alle guerre balcaniche.\nSostenne il movimento di difesa nazionale di Eleutherios Venizelos durante la prima guerra mondiale opponendosi alla restaurazione di re Costantino I e nel 1923 represse la rivolta monarchica.\nNel marzo 1924 divenne primo ministro per qualche mese. Il 21 agosto 1926 organizz\u00f2 un golpe incruento contro Theodoros Pangalos.\nNel 1932 venne nominato ministro della guerra. Quando il 10 ottobre 1935 i capi di Stato maggiore delle Forze armate, tra i quali il comandante della flotta Alexandros Sakellariou, che ebbe un ruolo determinante nella sollevazione, costrinsero alle dimissioni il governo di Panag\u012bs Tsaldar\u012bs, Kondylis si dichiar\u00f2 reggente di Grecia e abol\u00ec la repubblica indicendo un referendum per il ritorno della monarchia. Dopo l'insediamento di Giorgio II il 25 novembre, in seguito a contrasti con il re, si dimise.\nAlle elezioni del gennaio 1936 si alle\u00f2 con I\u014dann\u012bs Rall\u012bs riuscendo a far eleggere 15 suoi sostenitori in Parlamento, ma poco dopo morir\u00e0 d'infarto."}
{"id": "2788633", "revid": "1543377", "url": "https://it.wikipedia.org/wiki?curid=2788633", "title": "Combinata nordica ai XIX Giochi olimpici invernali", "text": "Nella combinata nordica ai XIX Giochi olimpici invernali furono disputate tre gare, riservate agli atleti di sesso maschile: la sprint, l'individuale e la gara a squadre.\nLa gara sprint, con prova dal trampolino lungo e 7,5\u00a0km di fondo, debutt\u00f2 in sede olimpica dopo aver fatto del programma iridato da Trondheim 1999.\nRisultati.\nSprint.\nPresero il via 40 atleti e la prima prova disputata, il 21 febbraio, fu quella di salto. Sul trampolino K120 dello Utah Olympic Park Jumps si effettu\u00f2 un solo salto, con valutazione della distanza e dello stile. S'impose il finlandese Samppa Lajunen davanti al tedesco Ronny Ackermann e all'altro finlandese Jaakko Tallus; undicesimo fu l'austriaco Felix Gottwald. Il giorno dopo si corse la 7,5\u00a0km di sci di fondo nella formula a inseguimento a tecnica libera, sul percorso che si snodava a Soldier Hollow con un dislivello massimo di 45\u00a0m; Gottwald, autore del quinto tempo, riusc\u00ec a risalire fino al bronzo superando Tallus, che non and\u00f2 oltre il venticinquesimo tempo.\nIndividuale.\nPresero il via 45 atleti e la prima prova disputata, il 9 febbraio, fu quella di salto. Sul trampolino K90 dello Utah Olympic Park Jumps si effettuarono due salti, con valutazione della distanza e dello stile. S'impose il finlandese Jaakko Tallus davanti all'austriaco Mario Stecher e all'altro finlandese Samppa Lajunen; undicesimo fu l'altro austriaco Felix Gottwald. Il giorno dopo si corse la 15\u00a0km di sci di fondo sul percorso che si snodava a Soldier Hollow con un dislivello massimo di 76\u00a0m; Gottwald, autore del miglior tempo, riusc\u00ec a risalire fino al bronzo superando Stecher (trentunesimo tempo), sopravanzato anche da Lajunen (sesto tempo) al pari di Tallus (ventesimo tempo), che tuttavia scal\u00f2 di solo una posizione.\nGara a squadre.\nPresero il via 10 squadre nazionali e la prima prova disputata, il 16 febbraio, fu quella di salto. Sul trampolino K90 dello Utah Olympic Park Jumps s'impose la Finlandia davanti all'Austria e agli Stati Uniti; quinta si classific\u00f2 la Germania. Il giorno dopo si corse la staffetta 4x5\u00a0km di sci di fondo sul percorso che si snodava a Soldier Hollow con un dislivello massimo di 77\u00a0m; a vincere fu la Norvegia davanti alla Germania e all'Austria; sesta si classific\u00f2 la Finlandia, che conserv\u00f2 la prima posizione. La Germania risal\u00ec fino al secondo posto sopravanzando l'Austria, mentre la Norvegia, decima nella prima prova, non riusc\u00ec a recuperare il divario accumulato. A loro volta gli Stati Uniti, quarti nel fondo, scalarono fino al quarto posto finale. La Russia non concluse la gara."}
{"id": "2788638", "revid": "174788", "url": "https://it.wikipedia.org/wiki?curid=2788638", "title": "Bhadrasana", "text": ""}
{"id": "2788641", "revid": "74801", "url": "https://it.wikipedia.org/wiki?curid=2788641", "title": "Erik von Markovik", "text": "Biografia.\nIl personaggio di Mystery \u00e8 stato creato da Markovi\u0107 alla fine degli anni '90. All'epoca, col nome di \"Natural Magic\", eseguiva numeri da mentalista in vari locali di Toronto, Las Vegas e Hollywood. Il nuovo nomignolo nacque come nickname per Internet. Ha acquisito fama mondiale di seduttore a partire dal 2005, anno di pubblicazione del suo libro \"The Mystery Method: How to Get Beautiful Women Into Bed\", pubblicato in Italia con il nome di \"Il metodo Mystery: un approccio infallibile per sedurre le donne pi\u00f9 belle del mondo\".\nDescrive s\u00e9 stesso come un talento scopertosi tardi, con uno scarsissimo successo iniziale con le donne. Il libro riporta vari casi di amicizie giunte oltre i trenta anni con poche o nulle relazioni (femminili), e amicizie maschili vere e proprie.\nFrequentando locali notturni, con la pratica, l'osservazione delle interazioni sociali in luoghi quali bar, discoteche, night, caff\u00e8 e posti del genere, insieme a varie idee prese a prestito dalla psicologia evoluzionistica, ha elaborato il \"Mistery Method\", ora divenuto \"Love Systems\". Condivise queste idee nella Usenet \"alt.seduction.fast\", dove acquis\u00ec una certa notoriet\u00e0 per il suo approccio sistematico: \"idea\", pratica nei locali notturni, report dettagliato della serata.\nTrasmise le sue conoscenze a Neil Strauss, che poi divenne il suo braccio destro (\"wingman\"). Insieme ad un gruppo di aspiranti apprendisti, condivisero uno spazio a Hollywood dal quale prese avvio il cosiddetto \"Progetto Hollywood\". La storia dell'amicizia tra Mistery e Neil Strauss \u00e8 raccontata nel libro \"The Game\".\nMistery \u00e8 stato il conduttore del reality show \"Il Re del Rimorchio\" (\"The Pickup Artist\"), in due serie.\nAlla conclusione del libro \"The Game\", scritto con Neil Strauss, quest'ultimo afferma che una vita di solo rimorchio (femminile) \u00e8 da perdenti, e auspica che i metodi di rimorchio insegnati diventino quanto prima parte di una pi\u00f9 sana vita, equilibrata e bilanciata.\nNel 2004, Mistery ha formato una nuova partnership con l'esperto di dating Nick Savoy, fondando la \"Mistery Method Corporation\", sebbene Mistery abbia smesso di condurre programmi televisivi nel 2005. Alla fine del 2006, fonda la sua propria societ\u00e0, la \"Venusian Arts\". La Mistery Corporation continu\u00f2 ad operare anche dopo il suo abbandono, cambiando nome in Love Systems.\n\"Il Metodo Mistery\".\nNel libro \"il Metodo Mistery\", descrive, con un suo lessico di termini, un metodo per creare attrazione sessuale col soggetto del proprio interesse. Per il metodo, ogni relazione ha un inizio (Corteggiamento), un centro (Relazione sessuale) e una conclusione (Separazione). L'inizio (\"corteggiamento\") avrebbe tre stadi: \"rimorchio\", centro partita e finale di partita. La struttura del corteggiamento si svolge in tre passi: Attrazione, Costruzione del Confort e Seduzione.\nSalute, ricchezza e amore offrono lo scopo ultimo della vita che sarebbe la sopravvivenza, mentre il penultimo scopo \u00e8 la riproduzione dei propri geni. Le arti marziali sono una serie di routine apprese con la ripetizione e interiorizzate, che migliorano la probabilit\u00e0 di sopravvivenza; le arti venusiane sono routine apprese con la ripetizione, che migliorano la probabilit\u00e0 di riproduzione. In questo processo, l'attrazione sessuale non sarebbe la libera scelta di un principio di amore, ma un meccanismo di selezione inconscio ed ereditario da attivare con opportune modalit\u00e0.\nIl maschio alfa dominante del gruppo ha, fra le altre, queste caratteristiche:\nIl Metodo M3 si divide in tre fasi e ciascuna in tre ulteriori sottofasi:"}
{"id": "2788648", "revid": "2093951", "url": "https://it.wikipedia.org/wiki?curid=2788648", "title": "La zia marchesa", "text": "La zia marchesa \u00e8 il secondo romanzo di Simonetta Agnello Hornby, edito nel 2004 da Feltrinelli.\nDopo \"La Mennulara\", \"La zia marchesa\" rappresenta per certi versi un altro spaccato della storia della Sicilia e quindi il secondo romanzo della Trilogia Siciliana che si conclude con \"Boccamurata\". Se con \"La Mennulara\" siamo negli anni Sessanta, con \"La zia marchesa\" si torna indietro dal punto di vista storico: alla Sicilia di fine Ottocento. Il romanzo offre almeno tre piani di lettura: quello dello svolgimento della vicenda, quello storico e quello sociale.\nTrama.\n\u00c8 la storia di una famiglia aristocratica siciliana, quella dei Safamita, ritratta attraverso tre generazioni con tutti i suoi privilegi e ricchezze, ma anche con tutti i suoi vizi: arroganza, adulteri, invidie, incesti, ricatti. Una famiglia destinata inevitabilmente a sfaldarsi sulla spinta dell'evoluzione sociale dei \u201cburgisi\u201d e della forza che acquista sempre di pi\u00f9 la mafia, che impone con maggiore determinazione le proprie regole. La vicenda narrativa ha inizio nel 1898, appena tre anni dopo la scomparsa della protagonista, Costanza Safamita. A narrare \u00e8 Amalia Cuffaro, la balia della Marchesa, che adesso vive alla Montagnazza accudendo una sua nipote: Pinuzza. Ma c'\u00e8 anche un'altra voce narrante che offre ulteriori dettagli su vicende che neppure Amalia conosce. Si comincia con la nascita di Costanza nel maggio del 1859 e la narrazione procede fino alla morte della Marchesa a soli 36 anni, arrivando quindi al 1895.\nIn questi anni il lettore impara a conoscere i componenti principali della famiglia Safamita: il Barone Guglielmo, padre di Caterina, madre di Costanza; il Baronello Domenico, fratello di Guglielmo, che sposa la nipote pi\u00f9 giovane di lui, dalla quale nascono Stefano, il figlio maggiore, Costanza e Giacomo; la Baronessa Assunta Safamita, rimasta nubile e dedita alle preghiere con le sue fimmine mistiche, la cui aspirazione maggiore \u00e8 quella di essere \u201cbeata\u201d dopo la sua morte; la Baronessa Carolina Safamita Scravaglio, mal sopportata dai fratelli e della quale si diceva che fosse cleptomane. La protagonista \u00e8 Costanza, secondogenita di Caterina e Domenico Safamita, che dopo la nascita viene rifiutata dalla madre che avrebbe voluto dare al marito un altro maschio e invece era nata lei, Costanza, fimmina e per giunta coi capelli rossi e piena di lentiggini. Cos\u00ec l'infante allontanata dalla madre si affeziona sempre di pi\u00f9 alla sua balia e alle donne di servizio in mezzo alle quali cresce. Sente affetto anche per i fratelli, soprattutto per Stefano, il pi\u00f9 grande, e per il padre che invece ha per lei una notevole predilezione perch\u00e9 \u00e8 quella che sente pi\u00f9 vicina a lui e pi\u00f9 adatta a gestire il patrimonio del casato. Il Baronello non si sbaglia: infatti i figli maschi, cos\u00ec voluti e desiderati, si rivelano una completa delusione: Stefano viene allontanato da casa perch\u00e9 si innamora di una donna non nobile, figlia di un firraru, e si intestardisce a volerla sposare contro il volere del padre; Giacomo, il pi\u00f9 piccolo dei, figli sposa Adelaide Lattuca e si dimostra invidioso dello stato patrimoniale ereditato dalla sorella alla morte del padre: non solo la minaccia, la chiama \u201c'u malu pilu\u201d e poi \u201cbastarda\u201d, ma le mette le mani intorno al collo e solo l'intervento del marito di Costanza evita il peggio.\nIl matrimonio di Costanza \u00e8 piuttosto tormentato, anche se, contrariamente agli usi della nobilt\u00e0, \u00e8 stata proprio lei a decidere di sposare il marchese Pietro Patella di Sabbiamena, attratta dai suoi modi gentili e dal suo fascino. Il Marchese accetta di sposare Costanza per la sua dote ma, almeno i primi anni, non la ama; il matrimonio non viene consumato se non dopo qualche anno, e il marchese tradisce continuamente la moglie anche dentro le mura del loro palazzo. Da una relazione con una donna di servizio nascer\u00e0 un figlio, che Costanza cercher\u00e0 di proteggere.\nI proverbi siciliani.\n\"\"Amuri \u00e8 amaru, ma arricria lu cori\"\" Nei trentasei anni in cui si snodano molte vicende e compaiono molti personaggi il lettore si sente come catapultato nella storia di questa famiglia grazie ai due narratori, uno interno (Amalia) e l'altro esterno e grazie anche ad un linguaggio chiaro, semplice, quotidiano. Anche i dialettismi sono facilmente comprensibili. Una caratteristica particolare del romanzo \u00e8 rappresentata dai proverbi siciliani che si trovano in testa ad ogni capitolo. Questa \u201cstrana\u201d particolarit\u00e0 \u00e8 spiegata dalla stessa autrice in una nota ala fine del romanzo, nella quale sostiene: \u201cPer me il siciliano non \u00e8 mai stato un dialetto, bens\u00ec la lingua della tenerezza, della rabbia e della saggezza, una lingua intima e domestica. Da qui i proverbi che sono acuti, amari, ironici, ma anche soavi e delicati\u201d. \"\"La leggi \u00e8 uguali pri tutti. Cu avi denari si 'nni futti\"\" Il Titolo del romanzo \u00e8 spiegato benissimo in un'intervista di Maria Serena Palieri alla scrittrice siciliana. \u201c'\u00c8 volgare come la Zia Marchesa. Cattiva come la Zia Marchesa. Si veste male come la Zia Marchesa. Rossa di capelli, brutta, come la Zia Marchesa\u201d: Simonetta Agnello Hornby spiega che il suo secondo romanzo, che s'intitola appunto La zia marchesa, \u00e8 nato dal desiderio di riscattare la figura di un'ava destinata, nei discorsi dei discendenti, a diventare la pietra di paragone per ogni nequizia\u201d. \"\"Fimmina ca ti ridi, t'ha dittu s\u00ec\"\".\nIl periodo storico.\nL'ultima annotazione \u00e8 di carattere storico. La vicenda attraversa un periodo che sotto il profilo storico \u00e8 molto importante per la Sicilia e di cui nel romanzo compaiono gli echi. Intanto c'\u00e8 il passaggio dai Borboni al nuovo Regno d'Italia, con i problemi che ci\u00f2 comporta per i contadini che speravano di avere una condizione sociale migliore e che invece vedono peggiorare la situazione soffocati da nuove tasse e balzelli imposti dal nuovo stato. Non ultimo il servizio militare, che toglie braccia utili e risorse alle campagne e che dura ben cinque anni. La disperazione contadina esplode durante una manifestazione organizzata dai Fasci Siciliani, che diventa una vera insurrezione sfuggendo al controllo dei suoi organizzatori. Furono occupate terre, presi d'assalto gli odiosi uffici delle imposte, testimonianza del servaggio contadino, e ci furono scontri con la polizia. L'allora presidente del Consiglio, Giovanni Giolitti, non seppe agire con risolutezza come la classe politica e gli aristocratici chiedevano e per questo motivo, seguito allo scandalo della Banca Romana, dovette dimettersi. Torno cos\u00ec alla presidenza del Consiglio Francesco Crispi, peraltro anche lui coinvolto nello scandalo della Banca Romana, che risolse a modo suo il \"fastidioso\" problema dei Fasci: il 3 gennaio 1894 proclam\u00f2 la legge marziale in Sicilia e invi\u00f2 40.000 soldati per ristabilire l'ordine. Anche per l'aristocrazia sono tempi duri, perch\u00e9 comincia a perdere terreno nei confronti della borghesia cittadina pronta ad inserirsi senza alcuno scrupolo nella vita politica del nuovo stato. Nelle campagne la mafia aumenta sempre di pi\u00f9 il suo potere ed alcune famiglie si contendono il territorio; i campieri dei nobili sono legati a famiglie mafiose e fanno da intermediari con l'aristocrazia, che \u00e8 costretta ad accettare questa situazione, anche perch\u00e9 la mafia garantisce ai nobili di mantenere intatto il loro potere ed i propri privilegi ed una grande quantit\u00e0 di voti elettorali. Anche questo \u00e8 un aspetto della \u201cmodernit\u00e0\u201d."}
{"id": "2788649", "revid": "113263868", "url": "https://it.wikipedia.org/wiki?curid=2788649", "title": "Dim sum", "text": "Il dim sum (, , pronuncia cantonese: ; in mandarino ) \u00e8 un tipo di cucina della Cina meridionale, che comprende una vasta gamma di piatti leggeri da servire insieme al t\u00e8 cinese.\n\"Yum cha\" (letteralmente: bere il t\u00e8) \u00e8 il termine usato per descrivere l'intera esperienza del pranzo, specie in cantonese moderno. Solitamente \u00e8 servita al mattino, sino a mezzogiorno, nei ristoranti cinesi e in rivendite specializzate in \"dim sum\" dove sono disponibili durante l'intero giorno. I piatti sono formati da piccole porzioni e possono includere carne, pesce, verdure, oltre a \"dessert\" e frutta. Di solito le pietanze sono servite in un cestino o in un piattino. Alcune famiglie cinesi amano acquistare \"dim sum\" in occasioni speciali quali la festa della mamma o il capodanno cinese. Inoltre i genitori portano i loro bambini a mangiare \"dim sum\" la domenica mattina per incontrare e salutare i nonni. Alcuni portano con s\u00e9 giornali e commentano le notizie con i familiari.\nStoria.\nIl \"dim sum\" \u00e8 di solito collegato con l'antica tradizione dello \"yum cha\" (bere il t\u00e8), che ha radici nei viaggiatori dell'antica via della seta, che avevano bisogno di un posto per riposarsi. Quindi furono aperte case da t\u00e8 lungo il percorso. Gli agricoltori rurali, esausti dopo il lavoro duro nei campi, andavano a prendervi il t\u00e8, per rilassarsi al pomeriggio. Dapprima era considerato inappropriato abbinare il t\u00e8 con il cibo, credendo che ci\u00f2 portasse ad aumento di peso; in seguito si scopr\u00ec che il t\u00e8 poteva aiutare la digestione, cos\u00ec le case da t\u00e8 iniziarono a vendere anche spuntini vari.\nLa singolare arte gastronomica del \"dim sum\" si \u00e8 originata con i cantonesi nella Cina meridionale, i quali nei secoli trasformarono il \"yum cha\" da un pasto rilassante ad una vivace e festosa esperienza. Ad Hong Kong e nella provincia di Guangdong molti ristoranti cinesi iniziano a servire \"dim sum\" dalle cinque di mattina. Per gli anziani \u00e8 tradizione prendere \"dim sum\" dopo gli esercizi mattutini, spesso leggendo i quotidiani. \nI ristoranti specializzati di solito servono \"dim sum\" fino a met\u00e0 pomeriggio e gli altri piatti della cucina cantonese alla sera. Oggigiorno vari articoli \"dim sum\" sono venduti anche come cibo da asporto agli studenti e agli impiegati.\nNonostante il \"dim sum\" non fosse in origine un pasto principale ma soltanto uno spuntino tradizionale, oggi \u00e8 un ingrediente principale della cultura alimentare cinese, specie ad Hong Kong. I nutrizionisti recentemente hanno criticato l'eccesso di grassi saturi e sodio in alcuni piatti \"dim sum\" e raccomandano di abbinarli a verdure bollite e meno salse.\nCucina.\nIl \"dim sum\" tradizionale include vari tipi di pietanze cotte al vapore quali \"cha siu baau\", fagottini di carne e \u00abnidi di rondine\u00bb, che contengono vari ingredienti incluso manzo, pollo, maiale, scampi, zampe di gallina e scelte vegetariane. Molti locali \"dim sum\" offrono anche piatti di verdure al vapore, carni arrosto, \"porridge\" e altre zuppe. I \"dessert\" sono anche reperibili, molti ristoranti offrono il loro \"egg tart\".\nI metodi di cottura del \"dim sum\" sono al vapore e la frittura, tra gli altri. Viste le piccole porzioni i commensali possono assaggiare una gran variet\u00e0 di cibi.\nI piatti possono essere ordinati da un menu o talvolta sono scelti dal carrello portato dai camerieri."}
{"id": "2788654", "revid": "36426", "url": "https://it.wikipedia.org/wiki?curid=2788654", "title": "Fra Sabba da Castiglione", "text": ""}
{"id": "2788655", "revid": "36426", "url": "https://it.wikipedia.org/wiki?curid=2788655", "title": "Medaglistica", "text": ""}
{"id": "2788656", "revid": "2519", "url": "https://it.wikipedia.org/wiki?curid=2788656", "title": "Citt\u00e0 del Ghana", "text": "Lista delle principali citt\u00e0 del Ghana in ordine di popolazione."}
{"id": "2788657", "revid": "1226", "url": "https://it.wikipedia.org/wiki?curid=2788657", "title": "All the King's Men", "text": ""}
{"id": "2788667", "revid": "767487", "url": "https://it.wikipedia.org/wiki?curid=2788667", "title": "Simhasana", "text": "Simhasana ovvero \"posizione del leone\", \u00e8 una \u0101sana di Hatha Yoga della categoria delle \"posizioni sedute\". Il termine deriva dal sanscrito \"simha\" che significa \"leone\" e \"\u0101sana\" che significa \"posizione\". Questa posizione viene associata al mudr\u0101 Simhamudra realizzato con la bocca.\nScopo della posizione.\nLa posizione ha lo scopo di allungare le caviglie e le gambe. Associata a Simhamudra aiuta la lingua e le corde vocali.\nPosizione.\nLa posizione \u00e8 realizzata posizionandosi in ginocchio con il dorso dei piedi appoggiato a terra, e appoggiando il dorso della caviglia destra sopra il tallone del piede sinistro. Sedersi sui piedi in modo da appoggiare il peso del corpo all'altezza del perineo sul tallone del piede superiore, il destro.\nAssociando Simhamudra, si allungano le braccia in avanti allargando le dita delle mani come fossero le zampe artigliate di un leone. \"Inspirando\" si raccoglie l'aria profondamente con il naso, \"espirando\" si allarga la bocca al massimo, si porta fuori la lingua e si emette il suono \"aaaah\" facendo uscire l'aria come un ruggito.\nRipetere l'asana invertendo le gambe, ponendo il piede sinistro sopra il destro."}
{"id": "2788669", "revid": "110157", "url": "https://it.wikipedia.org/wiki?curid=2788669", "title": "Stuck (Puddle of Mudd)", "text": "Stuck \u00e8 l'EP di debutto del gruppo post-grunge statunitense Puddle of Mudd."}
{"id": "2788680", "revid": "1543377", "url": "https://it.wikipedia.org/wiki?curid=2788680", "title": "Combinata nordica ai XX Giochi olimpici invernali", "text": "Nella combinata nordica ai XX Giochi olimpici invernali furono disputate tre gare, riservate agli atleti di sesso maschile: la sprint, l'individuale e la gara a squadre.\nRispetto all'edizione precedente fu introdotta una variazione nel programma: la prima prova della gara a squadre si disput\u00f2 dal trampolino lungo anzich\u00e9 dal trampolino normale.\nRisultati.\nSprint.\nPresero il via 48 atleti e la prima prova disputata, il 21 febbraio, fu quella di salto. Sul trampolino K125 dello Stadio del Trampolino dalle ore 11:52 si effettu\u00f2 un solo salto, con valutazione della distanza e dello stile. S'impose il tedesco Georg Hettich davanti al francese Jason Lamy-Chappuis e al finlandese Anssi Koivuranta; dodicesimo e tredicesimo furono l'austriaco Felix Gottwald e il norvegese Magnus Moan. Lo stesso giorno, dalle ore 15:00, si corse la 7,5 km di sci di fondo nella formula a inseguimento a tecnica libera, sul percorso di Pragelato Plan con un dislivello massimo di 59 m; Gottwald e Moan, autori dei primi due migliori tempi, riuscirono a risalire fino all'oro e all'argento superando Hettich, che non and\u00f2 oltre il ventiseiesimo tempo.\nIndividuale.\nPresero il via 50 atleti e la prima prova disputata, l'11 febbraio, fu quella di salto. Sul trampolino K95 dello Stadio del Trampolino dalle ore 11:00 si effettuarono due salti, con valutazione della distanza e dello stile. S'impose il tedesco Georg Hettich davanti al norvegese Petter Tande e - terzi a pari merito - al francese Jason Lamy-Chappuis e al finlandese Jaakko Tallus; nono e undicesimo furono l'altro norvegese Magnus Moan e l'austriaco Felix Gottwald. Lo stesso giorno, dalle ore 15:00, si corse la 15 km di sci di fondo a tecnica libera, sul percorso di Pragelato Plan con un dislivello massimo di 69 m; il tedesco Sebastian Haseney, autore del miglior tempo, non riusc\u00ec a colmare accumulato nella prima prova, mentre Gottwald e Moan, rispettivamente secondo e terzo, riuscirono a risalire fino all'argento e al bronzo. Hettich, diciottesimo, conferm\u00f2 l'oro.\nGara a squadre.\nPresero il via 10 squadre nazionali e la prima prova disputata, il 15 febbraio, fu quella di salto. La gara, in programma nella sola giornata del 15, venne sospesa dalla giuria dopo il primo turno di salti per avverse condizioni atmosferiche: il secondo salto e la staffetta 4 x 5 km vennero posticipati al 16 febbraio. Sul trampolino K125 dello Stadio del Trampolino dalle ore 10:30 s'impose la Germania davanti all'Austria, alla Russia e alla Finlandia. Il 16, dalle ore 15:00, si corse la staffetta 4x5 km di sci di fondo a tecnica libera, sul percorso di Pragelato Plan con un dislivello massimo di 59 m; l'Austria marc\u00f2 il miglior tempo e ottenne l'oro, mentre la Finlandia, seconda, risal\u00ec fino al bronzo. Terza fu la Svizzera, che non riusc\u00ec a colmare il divario accumulato nella prima prova, mentre la Germania con il quarto tempo scal\u00f2 in seconda posizione. L'Italia non concluse la gara."}
{"id": "2788695", "revid": "729019", "url": "https://it.wikipedia.org/wiki?curid=2788695", "title": "Battalion z.b.V. der Waffen SS", "text": "Costituzione dell'unit\u00e0 speciale.\nBataillon z.b.V. der Waffen-SS \u00e8 stata costituita come \"Sonderkommando Ribbentrop\" (noto anche come \"Sonderkommando K\u00fcnsberg\", \"Gruppe K\u00fcnsberg\" e \"AA Sonderkommando\") ed \u00e8 stata una unit\u00e0 che ha partecipato al saccheggio sistematico del patrimonio culturale delle aree occupate dalle forze armate tedesche, soprattutto in Europa orientale.\nAttivit\u00e0 operativa dell'unit\u00e0 speciale.\nMirava soprattutto ai palazzi, ai musei, alle istituzioni scientifiche ed alle biblioteche delle citt\u00e0 occupate e tra le cose rubate da questa unit\u00e0 vi fu la famosa \"camera d'ambra\" del Palazzo di Tsarskoe Selo della Grande Zarina Caterina. Si stima che un totale di oltre 300.000 pezzi siano stati saccheggiati da questa unit\u00e0 speciale e che la maggior parte siano stati consegnati al ministero del Reich per i Territori occupati dell'Est (Reichsministerium f\u00fcr die besetzten Ostgebiete, RMfdbO) di cui era Ministro Alfred Rosenberg. Si stima che 40-50 vagoni siano stati inviati in Germania ogni mese, con oggetti di valore rubati da questa unit\u00e0 e nel marzo 1942 si tenne una mostra a Berlino con tali opere saccheggiate.\nQuesta unit\u00e0 con compiti speciali originariamente faceva parte del Ministero degli Esteri, di cui era ministro Joachim von Ribbentrop, e la Waffen-SS e NSKK forniva il trasporto e gli altri elementi logostici che servivano all'unit\u00e0. \u00c8 stata attiva in Polonia e nei Balcani, ma soprattutto durante l'invasione dell'Unione Sovietica, quando tre delle quattro compagnie di tale unit\u00e0 speciale erano aggregate a ciascuna delle tre \"Heeresgruppe\". Una quarta compagnia si crede sia stata inviata in Nord Africa.\nPoi l'unit\u00e0 veniva trasferita nel 1942 nelle Waffen-SS e nel 1943 veniva sciolta."}
{"id": "2788696", "revid": "762947", "url": "https://it.wikipedia.org/wiki?curid=2788696", "title": "Tiana Lemnitz", "text": "Biografia.\nTiana Lemnitz ha frequentato dapprima l'accademia musicale della sua citt\u00e0, successivamente ha studiato al conservatorio di Francoforte sul Meno con Antoni Kohmann.\nHa debuttato nel 1920 a Heilbronn come Undine nell'opera omonima di Lortzing, in seguito ha cantato regolarmente ad Aquisgrana (1922-26) e Hannover (1928-33), prima di debuttare nel 1934 alla Staatsoper di Berlino, dove canter\u00e0 con frequenza fino al 1951.\nDal 1935 ha sviluppato la carriera in Europa, in particolare in Germania (Dresda, Monaco di Baviera), Austria (Vienna, Salisburgo) e Londra, dove ha debuttato il 27 aprile 1936 nel ruolo di Eva, ritornando nel 1938 per cantare Pamina, Elsa, Sigliende e Oktavian.\nNegli anni quaranta, oltre ad esibirsi frequentemente nei Paesi di lingua tedesca, ha cantato spesso anche al Col\u00f3n di Buenos Aires. A causa della guerra, la Lemnitz non ha potuto onorare un contratto con il Metropolitan Opera di New York, precludendole di fatto una possibile carriera negli Stati Uniti.\nDopo la guerra, la Lemnitz si \u00e8 esibita di nuovo a Berlino, ma poich\u00e9 il teatro dell'opera era stato distrutto dai bombardamenti, le recite erano allestite all'Admiralspalast. Nel 1950 \u00e8 tornata a Buenos Aires con la \"Jen\u016ffa\" di Jan\u00e1\u010dek, successivamente ha aggiunto al proprio repertorio Donna Anna e la Marescialla, che insieme ad Eva sono stati i suoi ruoli pi\u00f9 interpretati nella fase finale della carriera.\nDopo essere tornata alla Staatsoper di Berlino nel 1955, la Lemnitz si \u00e8 ritirata dalle scene il 7 aprile 1957 con un concerto all'Apollosaal.\nVocalit\u00e0 e personalit\u00e0 interpretativa.\nDotata di una voce luminosa, morbida, omogenea e sorretta da un'eccellente tecnica, si \u00e8 imposta come soprano lirico dalla grande musicalit\u00e0 e dal fraseggio cangiante ed elegante.\nCome attrice ha brillato sia in parti elegiache sia in ruoli drammatici e comici grazie alla versatilit\u00e0 stilistica e al senso della misura.\nPur non essendo un soprano drammatico, ha affrontato i ruoli pi\u00f9 spinti in virt\u00f9 di una dinamica varia e sfumata, senza mai forzare la voce alla ricerca di un volume maggiore, risultando in ogni caso convincente grazie ad un fraseggio castigato ma penetrante.\nDiscografia.\nNel corso degli anni trenta e '40 ha inciso diversi brani d'opera e una selezione di arie dal \"Rosenkalier\" (Oktavian) e \"Arabella\". Ha inoltre consegnato al disco tre opere complete: \"Die Zauberfl\u00f6te\" (1937), \"Der Rosenkavalier\" (1950) e \"Die Meistersinger von N\u00fcrnberg\" (1951)."}
{"id": "2788697", "revid": "120027255", "url": "https://it.wikipedia.org/wiki?curid=2788697", "title": "Cammeo Gonzaga", "text": "Il Cammeo Gonzaga \u00e8 un'opera della glittica arte ellenistica in sardonice (15,7x11,8\u00a0cm), databile forse al III secolo a.C. e conservato oggi nel Museo dell'Ermitage a San Pietroburgo.\nStoria.\nIl nome del cammeo richiama le collezioni Gonzaga di cui faceva parte. In particolare \u00e8 menzionato per la prima volta nell'inventario del 1542 dello studiolo di Isabella d'Este nel Palazzo Ducale di Mantova, come rappresentante Augusto e Livia.\nCitato dal giovane Pieter Paul Rubens, che lo defin\u00ec il pi\u00f9 bel cammeo esistente, durante la guerra di successione di Mantova e del Monferrato (1628-1631) venne requisito dalle truppe imperiali e portato a Vienna, per poi essere destinato al tesoro del castello di Praga durante la Guerra dei trent'anni, per essere saccheggiato durante la battaglia di Praga. Anni dopo ricomparve nelle collezioni di Cristina di Svezia. Le informazioni successive sono frammentarie. Probabilmente portato in Italia durante il suo soggiorno a Roma, venne forse lasciato per testamento al cardinale Decio Azzolini e poi acquistato, con il resto delle collezioni artistiche della regina, da Livio Odescalchi, duca di Bracciano e nipote di papa Innocenzo XI.\nNel 1794 il cameo figurava tra le collezioni di Pio VI nel palazzo Apostolico in Vaticano. Con l'Occupazione francese di Roma fu trasportato a Parigi oggetto delle spoliazioni napoleoniche, dove entr\u00f2 nelle collezioni di Napoleone Bonaparte e Giuseppina. Dopo la caduta dell'imperatore rimase di propriet\u00e0 della consorte, la quale lo don\u00f2 allo zar Alessandro I di Russia in riconoscenza del suo aiuto durante una vista di quest'ultimo al castello di Malmaison. Chiamato da allora anche \"Cammeo Malmaison\", rest\u00f2 da allora nelle collezioni russe dell'Ermitage.\nDescrizione.\nIl cammeo mostra due figure di profilo, maschile in primo piano e femminile in secondo. Esse vengono oggi identificate come Alessandro Magno e Olimpiade o Tolomeo II e Arsinoe II, ma non mancano ipotesi di altre celebri coppie dell'antichit\u00e0, come Germanico e Agrippina maggiore o Nerone e Agrippina minore. La figura maschile presenta l'elmo laurato, tipico di Alessandro Magno o di chi si voleva far ritrarre nelle sue vesti, e un mantello tenuto da una spilla a forma di testa di Gorgone e una con una testa maschile, probabilmente Zeus Ammone. La ghirlanda di alloro culmina in una serpentello, che ricorda l'ureo dei faraoni egizi.\nI collari bronzei sono un'aggiunta successiva per mascherare che a un certo momento il cammeo fin\u00ec spezzato a met\u00e0.\nA Vienna nel Kunsthistorisches Museum esiste un altro cammeo ellenistico, il Cammeo tolemaico, con una storia simile, ma ritenuto di qualit\u00e0 leggermente inferiore, che in passato era stato confuso col Cammeo Gonzaga."}
{"id": "2788699", "revid": "599013", "url": "https://it.wikipedia.org/wiki?curid=2788699", "title": "Simhamudra", "text": "Simhamudra o \"mudra del leone\" \u00e8 un mudr\u0101 della disciplina yoga di natura psicofisica realizzato con la lingua. Deriva dal sanscrito \"simha\" che significa \"leone\" e \"mudra\" che significa \"segno\". \u00c8 spesso associata alla \u0101sana Simhasana ovvero la \"posizione del leone\".\nPosizione.\nIl mudra viene realizzato allungando le braccia in avanti ed allargando le mani come se fossero le zampe artigliate di un leone. \"Inspirando\" si raccoglie l'aria profondamente con il naso, \"espirando\" si allarga la bocca al massimo, si porta fuori la lingua e si emette il suono \"aaaah\" facendo uscire l'aria come un ruggito."}
{"id": "2788706", "revid": "36426", "url": "https://it.wikipedia.org/wiki?curid=2788706", "title": "Ch\u00e2teau de Malmaison", "text": ""}
{"id": "2788708", "revid": "125446002", "url": "https://it.wikipedia.org/wiki?curid=2788708", "title": "Caproni Ca.405", "text": "Il Caproni Ca.405C \"Procellaria\" era un aereo da competizione bimotore realizzato dall'azienda italiana Caproni Reggiane nella seconda parte degli anni trenta.\nRealizzato a partire da esemplari di Piaggio P.32bis in fase di allestimento, fu appositamente modificato per partecipare al Raid \"Nastro Azzurro\" Istres-Damasco-Parigi, ma non prese parte alla competizione per ritardi nella messa a punto, e la scarsa potenza dei motori Isotta Fraschini fecero s\u00ec che i \"Procellaria\" non presero parte alla competizione.\nStoria.\nSviluppo.\nIl 18 marzo 1937 il Ministero dell'Aeronautica stipul\u00f2 un contratto con la Caproni Reggiane per la realizzazione di due velivoli da utilizzare per rappresentare l'Italia alla competizione aerea Nastro Azzurro, che si sarebbe svolta tra il 20 ed il 21 agosto dello stesso anno sul percorso Istres - Damasco - Parigi; velivoli da consegnarsi entro il 15 maggio successivo.\nL'ingegnere Giovanni Pegna, che nel 1936 si era trasferito dalla Piaggio alla Reggiane, inform\u00f2 il Ministero che, a causa del tempo ristretto a sua disposizione, non sarebbe stato in grado di progettare da zero un modello atto allo scopo e di dover quindi ricorrere allo sviluppo di un suo precedente progetto, il bombardiere medio Piaggio P.32, adattandolo alle nuove esigenze. Dopo l'approvazione del Ministero, che stipul\u00f2 il contratto di fornitura il 18 marzo 1937, Pegna venne autorizzato a prelevare due esemplari di P.32bis di serie dalla catena di montaggio, ai quali vennero assegnate le matricole militari MM.375 e 376, iniziando cos\u00ec ad effettuare le modifiche atte ad alleggerirli, togliendo le installazioni militari ed affinandone le caratteristiche aerodinamiche, rifacendosi allo studio per il Ca.405, bombardiere/aereo postale veloce con fusoliera con chiglia, avion marin per facilitare il galleggiamento del velivolo in caso di ammaraggio forzato..\nIl primo dei due esemplari, che introduceva rispetto al P.32bis una nuova fusoliera pi\u00f9 stretta e dotata di un lungo naso, venne portato in volo gi\u00e0 il 19 maggio 1937. Successivamente al 5\u00b0 volo del 26 maggio, le prove del velivolo subirono uno stop, in seguito alle prove statiche sull'ala del P.32bis: P.32bis e C.405C mantenevano infatti la stessa ala. L'ala modificata venne installata sul secondo prototipo che vol\u00f2 la prima volta il 30 giugno. Lo sviluppo del velivolo per la corsa Istres-Damasco-Parigi subiva per\u00f2 un definitivo stop il 24 luglio successivo, con un incidente in fase di atterraggio. Sul campo di volo di Reggio Emilia, il Ca.405C, pilotato da Suster e Anzani, urtava con la ruota destra un carrello impiegato per lavori sulla pista. I danni furono comunque limitati, ma il complesso del carrello for\u00f2 la parte superiore dell'ala.\nLa coppia di C.405C venne poi trasferita a Guidonia, a partire dal 9 agosto. In realt\u00e0, come riporta Sergio Govi, \u00e8 anche possibile che a Guidonia sia stato trasferito un solo velivolo, mentre quello danneggiato nell'incidente del 24 luglio potrebbe essere stato riparato a Reggio, e poi sottoposto a modifiche alla fusoliera adottandone una di tipo avion marin, come nel progetto originario del C.405. Non esistono foto di entrambi i prototipi a Guidonia, ma solo quella dell'esemplare con numero di gara I-9. Govi propende comunque per entrambi gli esemplari trasferiti a Guidonia.\nI voli di prova continuarono fino al 20 agosto, ma i ritardi nella messa a punto e la scarsa potenza dei motori Isotta Fraschini fecero s\u00ec che i \"Procellaria\" non prendessero parte alla competizione.\nSicuramente il Ca.405C con fusoliera di tipo nautico verr\u00e0 poi trasferito a Guidonia il 9 gennaio 1939. Secondo Sergio Govi non si hanno notizie del destino finale dei due \"Procellaria\". Il velivolo rimasto risultava troppo specializzato per essere utilizzato in un ruolo operativo all'interno della Regia Aeronautica per cui un suo eventuale ricondizionamento non venne preso in considerazione e l'esemplare venne trasportato al poligono di Furbara dove termin\u00f2 la sua esistenza come bersaglio nel 1942."}
{"id": "2788712", "revid": "599013", "url": "https://it.wikipedia.org/wiki?curid=2788712", "title": "Enrico Franchi", "text": "Carriera.\nDopo tutta la trafila nel settore giovanile del Chievo Verona, approda in prima squadra nel 1990, ed a fine campionato fa registrare 6 presenze.\nNel 1992 passa in prestito all'Officine Bra in Serie D. Nel 1993 fa ritorno al Chievo rimanendo fino al 2002 e ottenendo nel 2000-2001 una storica promozione in Serie A.\nTra il 2002 e il 2006 gioca in Serie C1 per Catania, , Cittadella, Sangiovannese.\nCon la Sambenedettese disputa, il primo anno, i play-off, perdendo con il Pescara (che poi vincer\u00e0 il campionato): risulta uno dei pi\u00f9 continui della squadra allenata da Stefano Colantuono.\nDisputa degli storici play-off per la Serie B anche con la Sangiovannese, che viene sconfitta in semifinale contro il Frosinone (che poi verr\u00e0 promosso).\nChiude la carriera nel 2007 con la .\nHa giocato 121 partite in Serie B con il Chievo segnando 5 gol.\nDopo la Laurea in Giurisprudenza frequenta, con profitto, il Master in Strategie e Business dello Sport (SBS) organizzato da Verde Sport.\nAttualmente \u00e8 il Responsabile dell'Area Competizioni della Lega Serie B."}
{"id": "2788714", "revid": "1543377", "url": "https://it.wikipedia.org/wiki?curid=2788714", "title": "Discografia di Kasia Cerekwicka", "text": "Questa pagina contiene la discografia della cantante pop, R&amp;B e soul polacca Kasia Cerekwicka, vincitrice dell'edizione del 1997 del talent show polacco \"Szans\u0119 na sukces\"."}
{"id": "2788716", "revid": "174925", "url": "https://it.wikipedia.org/wiki?curid=2788716", "title": "Collera", "text": ""}
{"id": "2788717", "revid": "1543377", "url": "https://it.wikipedia.org/wiki?curid=2788717", "title": "Ladies Tour of Qatar 2010", "text": "Il Ladies Tour of Qatar 2010, seconda edizione della corsa, si svolse in tre tappe dal 3 al 5 febbraio 2010, per un percorso totale di 286,5\u00a0km. Fu vinta, per la seconda volta consecutiva, dall'olandese Kirsten Wild, che termin\u00f2 in 8h18'39\".\nSquadre partecipanti.\nCome da regolamento UCI, \u00e8 aperta a UCI Women's Teams, Squadre nazionali, regionali e club. Prendono il via quindici squadre, sette rappresentative nazionale ed otto squadre professionistiche, rappresentanti sedici differenti nazionalit\u00e0.\nResoconto degli eventi.\nDopo l'edizione inaugurale del 2009, si ripet\u00e9 l'organizzazione del \"Ladies Tour of Qatar\", gestita dalla \"Qatar Cycling Federation\" con il supporto tecnico e sportivo della Amaury Sport Organisation e regolamentare della Unione Ciclistica Internazionale. Era la gara di apertura del Calendario internazionale femminile UCI 2010, classificata come gara di Classe 1 ed aperta all'\u00e9lite del ciclismo femminile.\nFavorite della vigilia erano la vincitrice dell'edizione 2009 Kirsten Wild della Cerv\u00e9lo TestTeam Women, Giorgia Bronzini, vincitrice di due tappe nel 2009, che gareggiava con i colori della Nazionale italiana ed era appoggiata dalla campionessa del mondo Tatiana Guderzo. Ellen Van Dijk, vincitrice della classifica giovani nel 2009, Chloe Hosking della HTC-Columbia Women e Rochelle Gilmore, capitana della Lotto Ladies Team, completano il quadro delle atlete che potevano giocarsi la vittoria.\nLa prima tappa fu dominata dalla ventunenne lituana Rasa Leleivyt\u0117, che alla Safi-Pasta Zara aveva preso il posto della Bronzini per gli arrivi in volata. Batt\u00e9 in volata la stessa Bronzini e Hosking, conquistando la maglia di leader delle classifiche generale, a punti e giovani. La seconda frazione, accorciata a 89\u00a0km per via del forte vento, vide invece Bronzini battere allo sprint Gilmore e Bras e conquistare anche la maglia oro di leader della classifica generale con soli 4 secondi di vantaggio su Wild. Proprio quest'ultima, battendo l'italiana nella volata della terza tappa, si aggiudic\u00f2 i secondi necessari a scavalcarla nella classifica generale, ottenendo cos\u00ec la vittoria della corsa per il secondo anno consecutivo. A Bronzini non rimase che la vittoria della classifica a punti, mentre la maglia blu di miglior giovane rimase sulle spalle di Leleivyt\u0117 per tutte le tre tappe.\nEvoluzione delle classifiche.\nCome nell'edizione precedente, vennero assegnate tre maglie distintive di tre classifiche differenti: la \"maglia oro\" distingueva il leader della \"classifica generale\", che era calcolata in base ai tempi sul traguardo di ogni ciclista ed assegnando dei bonus ai primi tre che tagliavano i traguardi intermedi e quello finale (rispettivamente 3, 2 ed un secondo per gli sprint intermedi e 10, 6 e 4 secondi per i primi tre sul traguardo finale). La \"classifica a punti\", contraddistinta dalla \"maglia argento\", era calcolata assegnando dei punti ai primi tre che tagliavano i due traguardi intermedi di ogni tappa (rispettivamente 3, 2 ed un punto) ed ai primi venti che giungevano sul traguardo finale (rispettivamente 30, 27, 25, 23, 21, 19, 17, 15, 13, 11, 10, 9, 8, 7, 6, 5, 4, 3, 2 ed un punto). In caso di pari merito si consideravano il numero di tappe vinte, il numero di sprint intermedi vinti e la posizione in classifica generale.\nLa terza ed ultima maglia, di color blu, distingueva il leader della \"classifica giovani\", calcolata in base ai tempi sul traguardo delle atlete nate dopo il 1\u00ba gennaio 1985.\nUna quarta graduatoria era calcolata, la \"classifica a squadre\", sommando i tempi delle prime tre atlete di ogni squadra giunte sul traguardo.\nPunteggi UCI.\nCome da regolamento UCI, venivano attribuiti diversi punteggi in base al piazzamento parziale e finale, in base ai quali vengono stilate classifiche individuale, a squadre e per nazioni. I punteggi vengono attribuiti come segue:"}
{"id": "2788725", "revid": "174925", "url": "https://it.wikipedia.org/wiki?curid=2788725", "title": "Iracondia", "text": ""}
{"id": "2788728", "revid": "1543377", "url": "https://it.wikipedia.org/wiki?curid=2788728", "title": "Mozaika", "text": "Mozaika \u00e8 l'album di debutto della cantante pop polacca Kasia Cerekwicka. Il CD ha venduto circa 5.000 copie in Polonia, rivelandosi un fallimento commerciale, nonostante la notoriet\u00e0 dell'artista."}
{"id": "2788730", "revid": "6923", "url": "https://it.wikipedia.org/wiki?curid=2788730", "title": "Brentwood (Regno Unito)", "text": ""}
{"id": "2788738", "revid": "767487", "url": "https://it.wikipedia.org/wiki?curid=2788738", "title": "Feniks", "text": "Feniks \u00e8 il secondo album di studio della cantante pop polacca Kasia Cerekwicka. Il CD ha venduto circa 30.000 copie in Polonia ed \u00e8 stato certificato disco di platino. \u00c8 stata pubblicata un'edizione speciale dell'album, contenente il singolo \"Potrafi\u0119 kocha\u0107\" e dei video musicali."}
{"id": "2788742", "revid": "287204", "url": "https://it.wikipedia.org/wiki?curid=2788742", "title": "Campionato ceco di pallavolo femminile", "text": "Il campionato ceco di pallavolo femminile \u00e8 un insieme di tornei pallavolistici per squadre di club ceche, istituiti dalla Federazione pallavolistica della Repubblica Ceca."}
{"id": "2788744", "revid": "1788047", "url": "https://it.wikipedia.org/wiki?curid=2788744", "title": "Richard Wigginton Thompson", "text": "Biografia.\nFu il ventisettesimo segretario della marina statunitense durante la presidenza di Rutherford Hayes (19\u00ba presidente). La carica di segretario, rimasta scoperta dal 4 marzo 1877 fino all'inizio suo mandato, venne ricoperta temporaneamente da William Faxon.\nNato nella contea di Culpeper, stato della Virginia nel 1831 lasci\u00f2 il paese per trasferirsi prima a Louisville, Kentucky ed in seguito nella contea di Lawrence nello Stato dell'Indiana. Stato che prefer\u00ec al momento del suo ritiro dalle scene politiche.\nRiconoscimenti.\nIl cacciatorpediniere USS Thompson (DD-305) deve a lui il suo nome."}
{"id": "2788749", "revid": "1048993", "url": "https://it.wikipedia.org/wiki?curid=2788749", "title": "La banda del brasiliano", "text": "La banda del brasiliano \u00e8 un film del 2010 realizzato dal collettivo John Snellinberg, con Carlo Monni e Luke Tahiti.\nIl film \u00e8 stato girato tra il 2008 e il 2009 a Prato, Vaiano, Livorno e Napoli, con un budget molto ridotto (circa 2000 euro). Il film intende essere al tempo stesso una commedia amara a sfondo sociale e un omaggio ai poliziotteschi degli anni settanta. \"La banda del Brasiliano\" ha vinto il C\"oncorso Opera Prima Italia 2010\" del \"Lodi Citt\u00e0 Film Festival\"\nTrama.\nUn gruppo di trentenni discoccupati e precari della provincia di Prato rapisce un impiegato comunale. Saranno l'Ispettore Brozzi (Carlo Monni) e il suo giovane assistente Vannini (Luke Tahiti) a cercare di fare luce sul caso: si scoprir\u00e0 che i ragazzi hanno un movente molto bizzarro, e che si sono infilati senza volere in un gioco ben pi\u00f9 grande di loro.\nColonna sonora.\nLa colonna sonora comprende brani originali di Calibro 35, Enri, Sam Paglia, Capiozzo &amp; Mecco, La Band del Brasiliano, Pippo Guarnera e brani editi di Gallara, Appaloosa, Gatto Ciliegia contro il Grande Freddo, Dilatazione.\nLa tracklist dei brani in ordine di apparizione:"}
{"id": "2788750", "revid": "767487", "url": "https://it.wikipedia.org/wiki?curid=2788750", "title": "Pok\u00f3j 203", "text": "Pok\u00f3j 203 \u00e8 il terzo album di studio della cantante pop polacca Kasia Cerekwicka. Il CD ha venduto circa 26.000 copie in Polonia ed \u00e8 stato certificato disco d'oro. Da esso sono stati pubblicati sei singoli."}
{"id": "2788755", "revid": "729019", "url": "https://it.wikipedia.org/wiki?curid=2788755", "title": "Rahim Ademi", "text": "Biografia.\nRahim Ademi nacque nel villaggio jugoslavo di Kara\u010d, nell'allora PSA del Kosovo.\nNel 1976 ottiene la laurea all'accademia militare jugoslava di Belgrado e viene assegnato alla stazione di Rogoznica vicino a Sebenico in Croazia dove si sposa e ha due figli.\nNel 1986 la Corte Militare di Sarajevo lo condanna per \"azioni controrivoluzionarie\" e \"irredentismo albanese\", ma dopo un anno e mezzo di prigione la Corte Suprema Militare accoglie il suo appello e lo assolve. Gli anni successivi li trascorre servendo da ufficiale a Sinj. Nel 1991 entra a far parte del MUP (ministero degli interni croato) e si arruola nell'esercito croato.\nTra il 1992 e il 1993 ha comandato le forze croate nell'area di Sinj. Nel 1993 divenne vicecomandante del distretto militare di Gospi\u0107 e fu uno dei principali comandanti durante l'Operazione Medak Pocket. La partecipazione a questa operazione militare coster\u00e0 successivamente ad Ademi diverse accuse da parte del Tribunale penale internazionale per l'ex-Jugoslavia.\nSuccessivamente Ademi divenne vicecomandante del distretto militare di Spalato e venne promosso a brigadier generale per i suoi successi nell'Operazione Tempesta del 1995. L'anno dopo diviene il Comandante del Distretto Militare di Tenin. Nel 1999 gli venne assegnato il posto di Assistente al Capo Ispettore delle Forze Armate.\nAccusa per crimini durante la guerra.\nNel 2001 Rahim Ademi venne accusato dal Tribunale penale internazionale per l'ex-Jugoslavia per crimini contro l'umanit\u00e0 e di violazioni delle leggi e dei costumi di guerra perpetrati durante l'Operazione Medak Pocket contro civili e soldati serbi. Le sue responsabilit\u00e0 erano sia dirette che indirette, ossia tali crimini erano stati compiuti secondo l'accusa sia da lui che da uomini sotto il suo comando.\nI reati dell'accusa erano:\nTra le \"persecuzioni\" possono essere citati gli atti di violenza compiuti contro i civili serbi e i soldati feriti: tiro al bersaglio, accoltellamento, taglio delle dita, dure percosse, bruciature con sigarette, saltare sui corpi, legare i corpi alle auto e trascinarli lungo la strada, mutilazioni e altre forme di maltrattamenti.\nIl processo.\nRahin Ademi decise di consegnarsi spontaneamente alle autorit\u00e0 del tribunale e vol\u00f2 all'Aia il 25 luglio 2001, quando per la prima volte apparve davanti alla corte si proclam\u00f2 innocente da tutte le accuse.\nIl 30 luglio del 2002 il casi di Ademi venne unito a quello relativo Mirko Norac.\nIl 1\u00ba novembre 2005 il caso di Ademi e Norac venne trasferito alla corte croata. La proposta di tale trasferimento era stata inoltrata del Procuratore Capo il 2 settembre 2005 e approvata dal tribunale il 14 settembre 2005. La missione OCSE ha notato che nel periodo che va dai mesi settembre a ottobre 26 testimoni dell'accusa, di cui 10 \"a rischio\" non hanno testimoniato. Di questi testimoni la stragrande maggioranza risiede o si ritiene che viva in Serbia.\nIl processo contro Ademi e Norac inizi\u00f2 davanti alla Corte di Zagabria il 18 giugno 2007 e si concluse il 30 maggio 2008 con l'assoluzione da tutte le accuse per Rahim Ademi e la condanna a sette anni per Mirko Norac."}
{"id": "2788756", "revid": "599013", "url": "https://it.wikipedia.org/wiki?curid=2788756", "title": "Oratorio di San Rocco (Giusvalla)", "text": "L'oratorio di San Rocco \u00e8 stato un luogo di culto cattolico situato nel comune di Giusvalla, in corso Bovio, in provincia di Savona. Situato a pochi metri della chiesa parrocchiale di San Matteo, nella seconda met\u00e0 del XX secolo \u00e8 stato convertito in teatro comunale.\nStoria e descrizione.\nL'edificio era un tempo sede della confraternita di San Rocco, ora spostatasi nell'attigua chiesa. L'oratorio \u00e8 di modeste dimensioni, a navata unica con volta a botte a sesto ribassato.\nCostruito durante il Seicento, certamente in relazione alle epidemie di peste imperversanti in quell'epoca, fu trasformato in teatro nella seconda met\u00e0 del Novecento. La statua lignea di \"San Rocco\" fu traslata in chiesa in una cappella laterale. L'edificio conserva la struttura originale (eccetto l'altare smantellato al cui posto c'\u00e8 ora il palco), ma non gli arredi. Sul muro di destra \u00e8 ancora visibile la nicchia dove veniva riposta la statua del santo titolare."}
{"id": "2788757", "revid": "204012", "url": "https://it.wikipedia.org/wiki?curid=2788757", "title": "Richard W. Thompson", "text": ""}
{"id": "2788758", "revid": "104458", "url": "https://it.wikipedia.org/wiki?curid=2788758", "title": "Karin Oberhofer", "text": "Biografia.\nOriginaria di Velturno, \u00e8 entrata a far parte della nazionale italiana nel 2004. Tra i suoi primi risultati di rilievo figurano quelli ottenuti in occasione dei Mondiali juniores disputati a Presque Isle, negli Stati Uniti nel 2006, dove ha conquistato come miglior piazzamento il 5\u00ba posto nella staffetta.\nIn Coppa del Mondo ha esordito nel 2008 nella staffetta di Ruhpolding, chiusa al 12\u00ba posto, ha conquistato il primo podio nel 2010 nella staffetta mista di Kontiolahti (3\u00aa) e la prima vittoria il 13 dicembre 2015 nella staffetta di Hochfilzen.\nIn carriera ha preso parte a due edizioni dei Giochi olimpici invernali, (47\u00aa nella sprint, 75\u00aa nell'individuale, 53\u00aa nell'inseguimento, 11\u00aa nella staffetta) e (4\u00aa nella sprint, 14\u00aa nell'individuale, 8\u00aa nell'inseguimento, 13\u00aa nella partenza in linea, 6\u00aa nella staffetta, 3\u00aa nella staffetta mista), e a cinque edizioni dei Campionati mondiali, vincendo tre medaglie.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nRL = staffetta"}
{"id": "2788768", "revid": "1305772", "url": "https://it.wikipedia.org/wiki?curid=2788768", "title": "Giovanni di Montfort", "text": "Diversi personaggi storici sono conosciuti col nome di Giovanni di Montfort:"}
{"id": "2788769", "revid": "729019", "url": "https://it.wikipedia.org/wiki?curid=2788769", "title": "Componente marittima dell'armata belga", "text": "Componente marittima dell'armata belga (in francese Composante marine, in neerlandese Marinecomponent, in tedesco Marinekomponente) \u00e8 l'attuale denominazione della marina militare del Belgio e parte integrante del suo sistema difensivo. Nel 2002 il governo decise di seguire l'esempio del Canada e impose una \"struttura unica\" alle forze armate fondendole nell'Armata. Come conseguenza, la Forza navale (\"Force navale - Zeemacht\") belga cess\u00f2 di esistere come forza autonoma, assumendo la denominazione di Componente marittima, modificando, con regia determinazione, la sola dizione in francese con quella attuale di \"Composante marine\" per renderla pi\u00f9 simile a quella neerlandese di \"Marinecomponent\".\nDescrizione.\nNel 1991 disponeva delle seguenti unit\u00e0:\nLa Marina non era particolarmente sviluppata, specialmente a confronto con quella olandese. Nessun sottomarino era presente, mentre le navi maggiori erano solo 4 fregate E-71 classe Wielingen, dotate di un cannone da 100\u00a0mm francese, un lanciamissili Sea Sparrow, 4 Exocet e altre armi, ma troppo piccole per avere anche elicotteri, comunque non disponibili eccetto pochi Alouette.\nPer il resto, oltre a queste piccole fregate (essenzialmente costiere) vi erano molti dragamine/cacciamine, per lo pi\u00f9 obsoleti. In fase di acquisizione vi erano per\u00f2 10, poi aumentati a 15 cacciamine classe Tripartite, moderne unit\u00e0 in vetroresina (per essere pi\u00f9 smagnetizzate di quelle in acciaio) costruite con un programma francese, belga e olandese. Questo costoso programma confermava che la marina belga era primariamente destinata alla difesa costiera, soprattutto aiutando nella difesa antimine con una forza pi\u00f9 consistente di quella di altre marine NATO. Le capacit\u00e0 di operare oltremare erano pressoch\u00e9 inesistenti, nonostante il recente passato di potenza coloniale del Belgio.\nLa spesa nel 2008 \u00e8 stata di 3,4 miliardi di euro, pari all'1,3% del PIL nazionale. Nonostante le riduzioni considerevoli avvenute ultimamente, sono attualmente in corso ulteriori riduzioni per rendere lo strumento militare pi\u00f9 rapido, soprattutto nel rispondere alle crisi umanitarie e alle missioni di peacekeeping, il che presuppone una struttura \"leggera\". Questa situazione sta portando all'ulteriore radiazione di vecchie unit\u00e0, che nella maggior parte dei casi non vengono rimpiazzate."}
{"id": "2788772", "revid": "1442080", "url": "https://it.wikipedia.org/wiki?curid=2788772", "title": "Dedryck Boyata", "text": "Caratteristiche tecniche.\nNel 2010 \u00e8 stato inserito nella lista dei migliori calciatori nati dopo il 1989 stilata da Don Bal\u00f3n.\n\u00c8 un difensore centrale, abile nel gioco aereo e sulle palle inattive.\nCarriera.\nClub.\nNato nel quartiere di Uccle a Bruxelles, comincia la sua carriera da professionista in una squadra giovanile di Bruxelles dove gioca fino al 2006, anno dell'ingaggio da parte del Manchester City. Nel 2008 vince la Fa Youth Cup, giocando da titolare in entrambe le partite della finale contro le giovanili del Chelsea. Nell'aprile del 2009 si guadagna il titolo di giocatore del mese del Manchester City. Il debutto in prima squadra \u00e8 avvenuto nel gennaio del 2010, quando ha sostituito Martin Petrov all'86\u00ba minuto, dando man forte alla difesa nella vittoria per 1-0 contro i Blackburn Rovers in FA Cup.\nIl 6 febbraio 2010 ha esordito in Premier League nell'incontro con l'Hull City perso dal City per 2-1.\nIl 20 agosto 2010, Boyata segna la sua prima rete con la maglia del , nell'incontro di Europa League contro i rumeni del Timi\u015foara. Nel 2011/2012 ha disputato 14 incontri di Premier con la maglia del Bolton in prestito dal City.\nIl 31 agosto 2012 viene mandato ancora in prestito, questa volta agli olandesi del . Il 9 gennaio 2013, dopo sole 5 presenze di campionato, torna al City.\nIl 2 giugno 2015 viene acquistato dagli scozzesi del Celtic per 1.5 milioni di euro, firmando un contratto quadriennale. In quattro stagioni con il Celtic colleziona globalmente tra tutte le competizioni 135 presenze, segnando 15 reti.\nIl 1\u00ba luglio 2019 viene ingaggiato a parametro zero dall' firmando un contratto triennale con la societ\u00e0 tedesca. Il 29 settembre successivo, realizza la sua prima rete in Bundesliga, con la maglia dell'Herta, nella vittoria per 4-0 in trasferta contro il .\nNazionale.\nDopo aver disputato 12 partite con la Nazionale Belga Under 19 dal 2008 al 2010, realizzando due reti, nel marzo 2010 ha giocato la sua prima partita con l'Under 21 dove disputa 11 gare. Cinque mesi dopo viene convocato per la prima volta per la nazionale maggiore in occasione di un'amichevole contro la Finlandia, tuttavia il debutto avviene il 12 ottobre successivo, nella partita di qualificazione al campionato europeo 2012 contro l'Austria subentrando dopo l'intervallo a Toby Alderweireld.\nNell'ottobre 2015 torna in nazionale dopo pi\u00f9 di cinque anni dall'ultima volta, venendo convocato dal CT Wilmots, per le partite valide per la qualificazione all'Europeo 2016 contro e , tuttavia senza mai scendere in campo.\nIl 29 marzo 2016 gioca qualche minuto, nell'amichevole contro il . Tuttavia non viene convocato per Euro 2016. Con la selezione belga partecipa ai Mondiali 2018.\nIl 16 novembre 2019, al rientro in campo dopo l'intervallo della partita giocata a San Pietroburgo contro la Russia valevole per le qualificazioni ad Euro 2020 vinta per 4-1, indossa per errore la maglietta numero 23 del compagno Batshuayi al posto della sua numero 4.\nStatistiche.\nPresenze e reti nei club.\n\"Statistiche aggiornate al 21 giugno 2021.\""}
{"id": "2788774", "revid": "29754488", "url": "https://it.wikipedia.org/wiki?curid=2788774", "title": "Sant'Egidio Maria di San Giuseppe", "text": ""}
{"id": "2788776", "revid": "1305772", "url": "https://it.wikipedia.org/wiki?curid=2788776", "title": "Gamesa G80-2MW", "text": "Il Gamesa G 80-2MW, costruito dalla ditta spagnola \"Gamesa E\u00f3lica\" \u00e8 un modello di aerogeneratore ad asse orizzontale, ad elica tri-pala a sopravvento (upwind) che utilizza sistemi di controllo dell'angolo d'attacco delle pale (pitch control) e il generatore DFIG (versione a 50\u00a0Hz). La ditta spagnola Gamesa ha installato pi\u00f9 di 500 unit\u00e0 di questo tipo in tutto il mondo sin dalla loro presentazione.\nLa tecnologia di base deriva da studi compiuti assieme alla ditta danese Vestas, per il suo aerogeneratore V 80-2MW. Attualmente la ditta ispanica possiede i suoi propri centri per la ricerca e la progettazione di nuove turbine. Gamesa occupa il secondo posto a livello mondiale come numero di aerogeneratori prodotti.\nPer il terzo quarto dell'anno 2008, grazie agli aerogeneratori, la ditta Gamesa aveva annunciato profitti di circa 311 milioni di euro. Nello stesso periodo dell'anno 2009, a causa della crisi, i profitti si ridussero a 86 milioni di euro.\nCaratteristiche.\nLa G80-2MW \u00e8 particolarmente adatta a venti incostanti, con raffiche di vento forte, come quelli che si hanno nelle regioni attorno al bacino del Mediterraneo.\nTra i suoi pregi si pu\u00f2 citare il sistema Gamesa SGIPE, per il controllo e monitoraggio in remoto dell'aerogeneratore tramite accesso via internet \"WindNet\". Da segnalare anche l'automatizzazione del \"Sistema de Mantenimiento Predictivo\" SMP.\nLe pale sono in fibra di vetro, impregnate con resine epossidiche, rinforzate con fibra di carbonio, fatto che le rende pi\u00f9 leggere ed economiche da produrre.\nLa torre \u00e8 di tipo modulare, tubolare, e pu\u00f2 avere da tre sezioni (alta 60 m e 127 t di peso) fino a cinque sezioni (alta 100 m con peso di 283 tonnellate).\nLa scatola del moltiplicatore ha tre stadi, uno planetario e due ad assi paralleli.\nPer la refrigerazione si utilizza un circuito ad olio, con radiatore nella parte posteriore della gondola, capace di smaltire 2,2\u00a0kW di calore.\nModalit\u00e0 di rumore.\nL'aerogeneratore G80-2MW pu\u00f2 essere programmato per lavorare con cinque diverse modalit\u00e0 di rumore ('noise modes'). Ogni modalit\u00e0 viene stabilita nel software della turbine come parte della installazione, e la modalit\u00e0 pu\u00f2 essere cambiata successivamente. Ogni diverso \"noise mode\" implica l'erogazione di una differente curva di potenza, e dunque per un'operativit\u00e0 pi\u00f9 silenziosa pu\u00f2 essere necessario sacrificare una parte dell'erogazione di energia. Il controllo del rumore viene ottenuto grazie ad aggiustamenti dell'angolo di incidenza delle pale.\nDifferenze con le versioni installate in USA e Canada.\nPer ragioni di licenza operativa, il modello a 60\u00a0Hz venduto nei mercati di USA e Canada utilizzano un sistema convertitore lievemente diverso, permettendo il flusso di potenza soltanto a una via attraverso il convertitore del rotore, piuttosto che il flusso di potenza a due vie usato nella versione standard. Questa restrizione non si applica ai modelli a 60\u00a0Hz venduti in altre regioni (ad.es. in Giappone).\nCostruttore.\nAttualmente, le gondole vengono prodotte dalla fabbrica spagnola \"Gamesa\". Le torri di sostegno e le pale degli aerogeneratori provengono da diversi fornitori, spesso locali."}
{"id": "2788777", "revid": "29754526", "url": "https://it.wikipedia.org/wiki?curid=2788777", "title": "Egidio Maria di San Giuseppe", "text": ""}
{"id": "2788788", "revid": "204391", "url": "https://it.wikipedia.org/wiki?curid=2788788", "title": "Glomerulonefrite lupica", "text": ""}
{"id": "2788791", "revid": "287204", "url": "https://it.wikipedia.org/wiki?curid=2788791", "title": "Liberty (Pennsylvania)", "text": ""}
{"id": "2788794", "revid": "729019", "url": "https://it.wikipedia.org/wiki?curid=2788794", "title": "Arterie segmentali del rene", "text": "Le arterie segmentali sono rami delle arterie renali. Si tratta di arterie terminali, ovvero non formano anastomosi con altri rami arteriosi.\nL'arteria renale, giunta all'ilo del rene, si divide nelle cinque arterie segmentali, una per ciascun segmento del rene:\nLe arterie segmentali si dividono in due o tre arterie interlobari prima di penetrare profondamente nella midollare renale."}
{"id": "2788795", "revid": "486946", "url": "https://it.wikipedia.org/wiki?curid=2788795", "title": "Reale Marina militare danese", "text": ""}
{"id": "2788796", "revid": "1543377", "url": "https://it.wikipedia.org/wiki?curid=2788796", "title": "Liberty (Contea di Adams, Pennsylvania)", "text": "Liberty \u00e8 una township degli Stati Uniti d'America, nella Contea di Adams, Pennsylvania. Secondo il censimento del 2010 la popolazione \u00e8 di abitanti.\nSociet\u00e0.\nEvoluzione demografica.\nLa composizione etnica vede una prevalenza della razza bianca ()."}
{"id": "2788798", "revid": "121007205", "url": "https://it.wikipedia.org/wiki?curid=2788798", "title": "Velika Kladu\u0161a", "text": "Velika Kladu\u0161a \u00e8 un comune della Federazione di Bosnia ed Erzegovina situato nel Cantone dell'Una-Sana con 44.770 abitanti al censimento 2013.\nConfina con il comune di Cazin e con la Croazia.\nStoria.\nIl comune \u00e8 menzionato per la prima volta in un documento ufficiale nel 1280, come \"Cladosa\" anche se popolazioni nel suo territorio si trovavano fin dall'Impero Romano. Fu conquistata dall'Impero Ottomano nel 1633 e in seguito dagli Asburgo. Durante la seconda guerra mondiale la regione era teatro degli scontri tra i partigiani e i nazisti. Ha qui sede la societ\u00e0 Agrokomerc che nel periodo della Iugoslavia arriv\u00f2 a contare 13.000 dipendenti, rendendo questa zona una delle pi\u00f9 ricche della repubblica socialista.\nLa guerra civile degli anni novanta ha lambito marginalmente la zona. La citt\u00e0 era la capitale della Repubblica della Bosnia occidentale ed era la sede delle forze NATO canadesi dal 1995 al 2003\nLocalit\u00e0.\nIl comune di Velika Kladu\u0161a ha 49 localit\u00e0:\nSociet\u00e0.\nEvoluzione demografica.\nNei censimenti precedenti la popolazione era cos\u00ec divisa in base alla etnia:"}
{"id": "2788799", "revid": "287204", "url": "https://it.wikipedia.org/wiki?curid=2788799", "title": "Nacho Duato", "text": "Dopo una lunga carriera, \u00e8 stato scelto, dal Ministero della Cultura e dell'educazione spagnolo, quale direttore della \"Compa\u00f1\u00eda Nacional de Danza de Espa\u00f1a\" nel 1990.\nBiografia.\nHa studiato alla Rambert School di Londra e quindi con Maurice B\u00e9jart alla Mudra School di Bruxelles per poi passare all'Alvin Ailey American Dance Theater di New York City.\nHa iniziato la sua attivit\u00e0 professionale al Cullberg Ballet di Stoccolma e l'anno successivo \u00e8 passato al Nederlands Dans Theater, sotto la guida del direttore artistico Ji\u0159\u00ed Kili\u00e1n, dove \u00e8 rimasto per dieci anni. Durante questo periodo, si \u00e8 rivelato essere uno dei danzatori pi\u00f9 importanti del panorama europeo e ha realizzato la coreografia del balletto \"Jard\u00ed tancat\" (\"Giardino chiuso\") nel 1983, su musiche di Maria del Mar Bonet, che venne premiata con il primo premio all\"'Internationaler Choreographischer Wettbewerb\" di Colonia. Nel 1988 venne nominato coreografo stabile al \"Nederlands Dans Theater\" assieme a Hans van Manen e Ji\u0159\u00ed Kili\u00e1n.\nSue coreografie sono state inserite in molte prestigiose compagnie internazionali quali \"Cullberg Ballet\" e \"Nederlands Dans Theater\", \"American Ballet Theatre\", \"The Australian Ballet\", \"Les Grands Ballets Canadiens\", \"Stuttgart Ballet\", \"Ballet Gulbenkian\", \"San Francisco Ballet\", \"Royal Ballet\" e \"Balletto dell'Op\u00e9ra di Parigi\"."}
{"id": "2788811", "revid": "204391", "url": "https://it.wikipedia.org/wiki?curid=2788811", "title": "Nefrosi lipoidea", "text": ""}
{"id": "2788812", "revid": "1305772", "url": "https://it.wikipedia.org/wiki?curid=2788812", "title": "Trattato di Stettino", "text": "Con il nome di Trattato di Stettino si identificano:"}
{"id": "2788814", "revid": "204391", "url": "https://it.wikipedia.org/wiki?curid=2788814", "title": "Glomeruli", "text": ""}
{"id": "2788816", "revid": "155634", "url": "https://it.wikipedia.org/wiki?curid=2788816", "title": "Marine Gauthier", "text": "Biografia.\nLa Gauthier, originaria di Tignes e attiva in gare FIS dal dicembre del 2005, ha esordito in Coppa Europa il 15 febbraio 2007 a Sella Nevea in supergigante, senza completare la prova; nella stagione seguente ha raccolto i primi punti nel circuito continentale ed \u00e8 stata convocata per i Mondiali juniores di Formigal, dove \u00e8 stata 11\u00aa nella discesa libera.\nIl 24 gennaio 2009 ha disputato la sua prima gara di Coppa del Mondo, la discesa libera di Cortina d'Ampezzo, piazzandosi 55\u00aa. Nel marzo seguente si \u00e8 laureata campionessa mondiale juniores a Garmisch-Partenkirchen nella discesa libera e l'anno seguente nella medesima competizione si \u00e8 ripetuta, conquistando la medaglia d'oro questa volta nel supergigante disputato a Meg\u00e8ve. .\nIn Coppa del Mondo ha ottenuto il suo miglior piazzamento il 7 dicembre 2013 a Lake Louise in discesa libera (18\u00aa) e ha preso per l'ultima volta il via il 7 marzo 2015, nella discesa libera di Garmisch-Partenkirchen dove \u00e8 stata 37\u00aa. Si \u00e8 ritirata al termine di quella stessa stagione 2014-2015 e la sua ultima gara \u00e8 stata lo slalom gigante dei Campionati francesi 2015, il 28 marzo a Serre Chevalier, chiuso dalla Gauthier al 13\u00ba posto; in carriera non ha preso parte n\u00e9 a rassegne olimpiche n\u00e9 iridate.\nPalmar\u00e8s.\nSouth American Cup.\nSouth American Cup - vittorie.\nLegenda:\nDH = discesa libera\nGS = slalom gigante"}
{"id": "2788819", "revid": "3115", "url": "https://it.wikipedia.org/wiki?curid=2788819", "title": "'Mpanatigghi", "text": "Le mpanatigghi sono biscotti ripieni impanati, simili a piccoli panzerotti a forma di semiluna, riempiti con un composto di mandorle, noci, cioccolato, zucchero, cannella, chiodi di garofano e carne di manzo.\nI dolcieri modicani si sono tramandati un'antica ricetta per la preparazione di questo dolce conosciuto con il termine siciliano di mpanatigghi, ormai italianizzate in \"impanatiglie\", o \"dolce di carne\".\nStoria.\nQuesti dolci, tipici di Modica (situata in provincia di Ragusa, nella Sicilia orientale), furono probabilmente creati da pasticcieri siciliani durante la dominazione spagnola del Regno di Sicilia, avvenuta nel XVI secolo; lo provano sia l'etimologia del nome derivante dallo spagnolo \"empanadillas\" (empanada), sia l'accostamento alquanto inusuale di carne e cioccolato arrivato proprio in quel periodo dall'America ispanica.\nNei secoli passati per la preparazione delle mpanatigghi veniva usata carne di selvaggina, ma oggi viene utilizzata carne di manzo.\nAneddoti.\nAttorno a questo dolce si raccontano alcuni curiosi aneddoti. Le mpanatigghi, si narra, nacquero per mano delle suore di un monastero, le quali (forse impietosite per le fatiche dei confratelli predicatori che giravano fra i vari conventi in periodo quaresimale) nascosero carne tritata tra il pesto di mandorle e il dolce di cioccolato, il cui consumo era consentito anche in periodo di digiuno, perch\u00e9 ritenuto alimento di magro.\nSecondo altri, invece, la preparazione di questo dolce era legata all'utilizzo di carne di selvaggina nei periodi di sovrabbondante caccia.\nVarianti.\nEsistono delle varianti che prevedono la preparazione di un'unica tortiera, foderata con la pasta, e coperta con la stessa ed anche una variante meno ricca con le melanzane al posto della carne. D'altra parte di elaborati a base di carne la cucina tradizionale della Sicilia \u00e8 piena: si pensi, ad esempio, alla ricetta del pasticcio di pollo di un emiro di Catania di nome Ibn Timnah. Inoltre tra la fine del Settecento ed i primi dell'Ottocento erano molto noti i dolci di carne delle monache del Monastero dell'Origlione di Palermo e i \"pasticciotti di carni c\u00e2 cicculatti\" del convento di Mazzarino in provincia di Caltanissetta."}
{"id": "2788820", "revid": "123222912", "url": "https://it.wikipedia.org/wiki?curid=2788820", "title": "Automotrice FS ALb 25", "text": "Le automotrici gruppo ALb 25 erano rotabili ferroviari a due assi, con motore a benzina, che le Ferrovie dello Stato acquistarono per la breve linea pugliese Cerignola Citt\u00e0-Cerignola Campagna.\nStoria.\nTale tipo di automotrice fu l'ultimo prodotto di derivazione automobilistica costruito negli anni trenta dalla Fiat. Gli anni trenta sono infatti quelli in cui viene maturando il progetto che dar\u00e0 luogo alla fortunata serie delle \"Littorine\". Le ALb 25 vennero consegnate nel 1931 con motore a benzina, (a quel tempo pi\u00f9 conveniente del gasolio), e fornite per l'esercizio della breve linea tra Cerignola e la sua stazione, Cerignola Campagna, posta sulla linea Adriatica. Si trattava di un rotabile da 25 posti a sedere dalle forme tozze, monomotore e monodirezionale, in grado di trainare un rimorchio. Nello stesso periodo un analogo tipo di rotabile venne fornito dalla stessa Fiat alla Rete tranviaria provinciale di Cremona.\nI prototipi ebbero molti problemi di affidabilit\u00e0 ma furono comunque usati sulla linea ferroviaria Cerignola campagna\u2013Cerignola Citt\u00e0, dove nei loro pochi anni di servizio fornirono dati utili per costruire gi\u00e0 nel 1932 da parte di FIAT per le FS delle ALb 48, evoluzioni della Alb 25, simile alla progenitrice soprattutto nel frontale, che portarono nel tempo alle costruzioni delle prime automotrici a nafta.\nOltre alle automotrici furono costruiti anche due rimorchi, classificati R 101 - 102 con le stesse dimensioni della Alb 25, ma con un maggior numero di posti a sedere.\nCaratteristiche.\nIl rotabile era simile ad un autobus dell'epoca di cui conservava anche l'impostazione meccanica e la motorizzazione. Il motore era il diffuso FIAT 235-A alimentato a benzina, della potenza di 55\u00a0kW accoppiato ad un cambio a 4 marce + retromarcia che permetteva una velocit\u00e0 massima di 60\u00a0km/h. Il rimorchio accoppiato era della stessa forma. L'arredamento interno era essenziale, senza ritirata. I posti a sedere offerti erano 24 con la possibilit\u00e0 di 16 in piedi. A fine corsa una piattaforma integrata sotto il telaio sollevava il veicolo permettendone la giratura."}
{"id": "2788826", "revid": "1783371", "url": "https://it.wikipedia.org/wiki?curid=2788826", "title": "Dittongo mobile", "text": "In linguistica, il dittongo mobile \u00e8 un fenomeno, presente in alcune lingue neolatine, che consiste nella regressione dei dittonghi originati inizialmente da dittongazione romanza a semplici monottonghi dovuto allo spostamento dell'accento a causa di coniugazione, alterazione e derivazione.\nDittongo mobile nell'italiano.\nIn italiano, l'alternanza coinvolge i seguenti dittonghi e monottonghi:\n \n\u00c8 possibile soltanto in sillaba aperta, ovvero terminante per vocale, mentre in sillaba chiusa, terminante per consonante, \u00e8 possibile soltanto la monottongazione; ci\u00f2 \u00e8 apprezzabile soprattutto nelle coniugazioni di alcuni verbi irregolari come ad esempio \"mu\u00f2vere\", dal latino \"m\u014fv\u0113re\", dove nell'indicativo presente \"mu\u00f2-vo\" (sillaba rizotonica aperta) il dittongo \u00e8 presente, nel passato remoto \"m\u00f2s-si\" (sillaba rizotonica chiusa) \u00e8 assente.\nSi tratta comunque di una \"regola\" gi\u00e0 soggetta a numerose oscillazioni fin dai principi della lingua italiana, per cui si sono nel tempo attestate diverse \"infrazioni\" (dittonghi in sede atona: \"presied\u00e8ndo\"; vocali semplici in sede tonica: \"n\u00e9go\" vs. \"dini\u00e8go\"), sia forme tra loro concorrenti (\"muov\u00e8ndo\" vs \"mov\u00e8ndo\") dove quella conforme al dittongo mobile ha talvolta assunto, a seconda dei casi, un sapore dal tono letterario o addirittura pedantesco."}
{"id": "2788829", "revid": "287204", "url": "https://it.wikipedia.org/wiki?curid=2788829", "title": "Equity", "text": ""}
{"id": "2788831", "revid": "767487", "url": "https://it.wikipedia.org/wiki?curid=2788831", "title": "Utkatasana", "text": "Utkatasana ovvero \"posizione della sedia\", \u00e8 una posizione di Hatha Yoga. Deriva dal sanscrito \"utkata\" che significa \"forza\" e \"\u0101sana\" che significa \"posizione\".\nScopo della posizione.\nLa posizione ha lo scopo di rafforzare le gambe e le braccia, ed estendere la spina, le spalle ed i muscoli pettorali.\nPosizione.\nPartendo dalla posizione in piedi, con le gambe dritte aperte come l'apertura delle anche, portare le braccia dritte in alto sopra la testa unendo le mani come in preghiera con le dita verso l'alto. \"Inspirando\", piegare lentamente le gambe ad angolo retto, mantenendo le piante dei piedi ancorate al pavimento e le braccia ben distese in alto."}
{"id": "2788832", "revid": "547034", "url": "https://it.wikipedia.org/wiki?curid=2788832", "title": "Domenico Russo (pittore)", "text": "Studi\u00f2 all'Accademia di belle arti di Napoli sotto il Mancinelli, il Guerra ed il Morelli. \nFece ritorno in patria nel 1854 nonostante le sollecitazioni degli amici e degli insegnanti a restare a Napoli per motivi prettamente familiari. Qui oper\u00f2 moltissimo, specialmente nel campo della ritrattistica e della decorazione delle chiese, non solo di Nicotera ma anche di Mileto e Tropea. Della sua vasta produzione artistica le sue opere principali si trovano a Nicotera nella chiesa del Rosario (catino absidale col \"Coro delle vergini\", la \"Madonna di sette veli con san Domenico e santa Caterina da Siena\" - sulla cupola un insieme di angeli a figura intera - sui pinnacoli i quattro evangelisti - lateralmente il roveto ardente - la scala di Giacobbe e Sisra che uccide Jaele); nella chiesa parrocchiale di Nicotera Marina (intero catino absidale, cupola, volta e pinnacoli).\nNella locale Pinacoteca Vescovile provinciale \u00e8 dato ammirare una vasta rassegna di ritratti ad olio raffiguranti soggetti sacri, personaggi illustri della citt\u00e0 ed alcuni vescovi di Nicotera. Mori a Nicotera nel 1907. \u00c8 sepolto nel cimitero della sua Citt\u00e0 natale."}
{"id": "2788833", "revid": "1305772", "url": "https://it.wikipedia.org/wiki?curid=2788833", "title": "Menallen", "text": "Menallen \u00e8 il nome di diverse township presenti a Pennsylvania, Stati Uniti d'America."}
{"id": "2788834", "revid": "1498232", "url": "https://it.wikipedia.org/wiki?curid=2788834", "title": "Subb\u00e9tica (Cordova)", "text": "La Subb\u00e9tica \u00e8 una comarca di 1.597 km\u00b2 situata al sudovest della provincia di Cordova, nel centro geografico dell'Andalusia. Sul suo territorio \u00e8 situato il Parco Naturale di Sierras Subb\u00e9ticas.\nComuni.\nLa comarca comprende i comuni di Almedinilla, Benamej\u00ed, Cabra, Carcabuey, Do\u00f1a Menc\u00eda, Encinas Reales, Fuente-T\u00f3jar, Izn\u00e1jar, Lucena, Luque, Palenciana, Priego de C\u00f3rdoba, Rute e Zuheros. Nel 2006 contava un totale di 123.651 abitanti.\nConfini.\nConfina con:"}
{"id": "2788835", "revid": "1543377", "url": "https://it.wikipedia.org/wiki?curid=2788835", "title": "Menallen (Contea di Adams, Pennsylvania)", "text": "Menallen \u00e8 una township degli Stati Uniti d'America, nella Contea di Adams, Pennsylvania. Secondo il censimento del 2010 la popolazione \u00e8 di abitanti.\nSociet\u00e0.\nEvoluzione demografica.\nLa composizione etnica vede una prevalenza della razza bianca ()."}
{"id": "2788836", "revid": "1305772", "url": "https://it.wikipedia.org/wiki?curid=2788836", "title": "Lomellini", "text": "Lomellini \u00e8 un cognome italiano."}
{"id": "2788851", "revid": "4175", "url": "https://it.wikipedia.org/wiki?curid=2788851", "title": "Herman Mazino", "text": ""}
{"id": "2788853", "revid": "830939", "url": "https://it.wikipedia.org/wiki?curid=2788853", "title": "Friedrich Amelung", "text": "Nato in una famiglia di scacchisti, apprese il gioco da suo padre. Nel 1862 si batt\u00e9 a Berlino con Adolf Anderssen, Karl Mayet e Gustav Neumann, terminando in parit\u00e0. Nel 1877 si batt\u00e9 con Emmanuel Schiffers, ma perse. Dal 1879 al 1901 fu editore e redattore dei \"Baltische Schachbl\u00e4tter\". Scrisse articoli sulla storia degli scacchi nelle province baltiche dal 1260 in poi. Nel 1900 pubblic\u00f2 un articolo teorico sulla \"Deutsche Schachzeitung\" sul finale di torre e cavallo.\nCompose circa 230 studi, per la maggior parte miniature.\nEra proprietario di una fabbrica di specchi ereditata da suo padre."}
{"id": "2788862", "revid": "339392", "url": "https://it.wikipedia.org/wiki?curid=2788862", "title": "Capitale sociale (diritto)", "text": ""}
{"id": "2788863", "revid": "729019", "url": "https://it.wikipedia.org/wiki?curid=2788863", "title": "Ferrovia Cerignola Campagna-Cerignola Citt\u00e0", "text": "La ferrovia Cerignola Campagna\u2013Cerignola Citt\u00e0 era una breve linea a scartamento normale, delle Ferrovie dello Stato, che collegava il centro urbano di Cerignola alla stazione di Cerignola Campagna posta nel tratto pugliese della ferrovia Adriatica.\nStoria.\nLa linea venne progettata per collegare la citt\u00e0 di Cerignola alla sua stazione ferroviaria, e venne aperta al traffico il 15 settembre 1891. Nei primi anni di esercizio sulla breve linea i treni furono effettuati con trazione a vapore e la gestione fu assunta dalla Societ\u00e0 Adriatica previo contratto con l'amministrazione comunale di Cerignola che ne deteneva la concessione. Dopo il passaggio della rete ferroviaria alle Ferrovie dello Stato il comune di Cerignola rinnov\u00f2 il contratto per affidare a queste l'esercizio: per economizzare sui costi a partire dal 1931 vennero sperimentate delle automotrici a due assi con rimorchi, di costruzione Fiat da 24 posti a sedere, che ebbero un discreto risultato, ma si rivelarono poco affidabili e dopo alcuni anni vennero sostituite e adibite a corsette per il personale.\nLa breve linea fu chiusa all'esercizio, in seguito al D.M. 7 dicembre 1955 n. 2283, il 1\u00ba marzo 1956 e il collegamento tra le due stazioni venne sostituito da autoservizio delle stesse FS con costo annuo di esercizio di 15,18 milioni. Dal 1\u00ba dicembre del 1976 il servizio venne assunto nelle competenze della Regione Puglia.\nCaratteristiche.\nLa breve ferrovia era a scartamento normale; aveva origine dalla stazione di Cerignola Campagna posta sulla Ferrovia Adriatica e collegava il grosso centro di Cerignola all'importante arteria ferroviaria.\nRotabili.\nI mezzi di trazione facevano capo al deposito locomotive di Foggia. Vi svolsero servizio le locomotive a vapore e automotrici di costruzione Fiat."}
{"id": "2788868", "revid": "74801", "url": "https://it.wikipedia.org/wiki?curid=2788868", "title": "Sambuceto (Bomba)", "text": "Sambuceto \u00e8 una frazione di Bomba in provincia di Chieti.\nSambuceto dista 1,77 chilometri da Bomba Vallecupa. La frazione \u00e8 sita a ed ha 90 abitanti."}
{"id": "2788874", "revid": "767487", "url": "https://it.wikipedia.org/wiki?curid=2788874", "title": "Australian Championships 1955", "text": "Gli Australian Championships 1955 (conosciuto oggi come Australian Open) sono stati la 43\u00aa edizione degli Australian Championships e prima prova stagionale dello Slam per il 1955. Si \u00e8 disputato dal 21 al 31 gennaio 1955 sui campi in erba del Memorial Drive Park di Adelaide in Australia. Il singolare maschile \u00e8 stato vinto dall'australiano Ken Rosewall, che si \u00e8 imposto sul connazionale Lew Hoad in 3 set. Il singolare femminile \u00e8 stato vinto dall'australiana Beryl Penrose, che ha battuto la connazionale Thelma Coyne Long in 3 set. Nel doppio maschile si \u00e8 imposta la coppia formata da Vic Seixas e Tony Trabert, mentre nel doppio femminile hanno trionfato Mary Bevis Hawton e Beryl Penrose. Il doppio misto \u00e8 stato vinto da Thelma Coyne Long e George Worthington.\nRisultati.\nSingolare maschile.\n Ken Rosewall ha battuto in finale Lew Hoad 9-7 6-4 6-4\nSingolare femminile.\n Beryl Penrose ha battuto in finale Thelma Coyne Long 6-4, 6-3\nDoppio maschile.\n Vic Seixas / Tony Trabert hanno battuto in finale Lew Hoad / Ken Rosewall 6-3, 6-2, 2-6, 3-6, 6-1\nDoppio femminile.\n Mary Bevis Hawton / Beryl Penrose hanno battuto in finale Nell Hall Hopman / Gwen Thiele 7-5, 6-1\nDoppio misto.\n Thelma Coyne Long / George Worthington hanno battuto in finale Jenny Staley / Lew Hoad 6-2, 6-1"}
{"id": "2788877", "revid": "93556", "url": "https://it.wikipedia.org/wiki?curid=2788877", "title": "Citt\u00e0 della Cina", "text": "Le principali citt\u00e0 della Cina (non contando gli agglomerati) ordinate per popolazione (stima 2010, 2017 per la Repubblica di Cina)."}
{"id": "2788878", "revid": "110157", "url": "https://it.wikipedia.org/wiki?curid=2788878", "title": "Isernhagen", "text": "Isernhagen \u00e8 un comune di 22.846 abitanti della Bassa Sassonia, in Germania.\nAppartiene alla regione di Hannover (targa H).\nBarsinghausen si fregia del titolo di \"Comune indipendente\" (\"Selbst\u00e4ndige Gemeinde\")."}
{"id": "2788885", "revid": "110157", "url": "https://it.wikipedia.org/wiki?curid=2788885", "title": "Uetze", "text": "Uetze \u00e8 un comune di 20.265 abitanti della Bassa Sassonia, in Germania.\nAppartiene alla regione di Hannover (targa H)."}
{"id": "2788890", "revid": "117823277", "url": "https://it.wikipedia.org/wiki?curid=2788890", "title": "Wedemark", "text": "Wedemark \u00e8 un comune di 29.582 abitanti (2019) della Bassa Sassonia, in Germania.\nAppartiene alla regione di Hannover (targa H)."}
{"id": "2788892", "revid": "29756505", "url": "https://it.wikipedia.org/wiki?curid=2788892", "title": "Intellettuale engag\u00e9", "text": ""}
{"id": "2788893", "revid": "110157", "url": "https://it.wikipedia.org/wiki?curid=2788893", "title": "Wennigsen am Deister", "text": "Wennigsen \u00e8 un comune di 14.156 abitanti della Bassa Sassonia, in Germania.\nAppartiene alla regione di Hannover (targa H)."}
{"id": "2788895", "revid": "599013", "url": "https://it.wikipedia.org/wiki?curid=2788895", "title": "Danny Schwarz (calciatore)", "text": "Carriera.\nHa disputato 122 partite (7 reti) in Bundesliga, massima divisione tedesca.\nDal 2009 al 2012 \u00e8 una stata pedina importante del Bayern Monaco II."}
{"id": "2788896", "revid": "767487", "url": "https://it.wikipedia.org/wiki?curid=2788896", "title": "Provincia di Barahona", "text": "Barahona \u00e8 una delle 32 province della Repubblica Dominicana. Il suo capoluogo \u00e8 Santa Cruz de Barahona. Malgrado la presenza di interessanti attrattive turistiche, la zona non ha un interesse particolare, i prezzi di abitazioni in vendita o affitto sono bassi. Rimane un problema, la micro criminalit\u00e0, relativamente sotto controllo dove il Governo desidera incentivare il turismo.\nGeografia antropica.\nSuddivisioni amministrative.\nLa provincia si suddivide in 11 comuni e 10 distretti municipali (\"distrito municipal\" - D.M.):"}
{"id": "2788902", "revid": "1305772", "url": "https://it.wikipedia.org/wiki?curid=2788902", "title": "Natchez", "text": ""}
{"id": "2788906", "revid": "339392", "url": "https://it.wikipedia.org/wiki?curid=2788906", "title": "El Abiar", "text": ""}
{"id": "2788916", "revid": "767487", "url": "https://it.wikipedia.org/wiki?curid=2788916", "title": "Il'ja Valer'evi\u010d Kormil'cev", "text": ""}
{"id": "2788919", "revid": "122183360", "url": "https://it.wikipedia.org/wiki?curid=2788919", "title": "Ai Uchikawa", "text": ""}
{"id": "2788921", "revid": "830939", "url": "https://it.wikipedia.org/wiki?curid=2788921", "title": "Richard Paul Lohse", "text": "In qualit\u00e0 di pittore \u00e8 stato tra i fondatori del gruppo concretista svizzero \"Allianz\" e successivamente del movimento \"Konkrete kunst\". Partito da esperienze post-cubiste e vicine a Mondrian e Vantongerloo, ha maturato col tempo uno stile caratterizzato da composizioni facenti riferimento a griglie ortogonali e basato su moduli geometrici semplici e accostamenti graduali di colori.\nIn qualit\u00e0 di grafico \u00e8 stato uno dei principali esponenti della \"Scuola svizzera\". Ha contribuito assieme a Max Bill e a Herber Bayer all'introduzione della griglia nella composizione grafica. Ha inoltre compiuto ricerche scientifiche sulla struttura grafica e sul colore ricavandone valori scientifici.\nBiografia.\nLohse compie i propri studi alla Kunstgewerbschule di Zurigo. A partire dal 1918 intraprende sia l'attivit\u00e0 di grafico sia quella di pittore: viene assunto dall'agenzia pubblicitaria Max Dalang e al contempo inizia a dipingere da autodidatta.\nLavora per importanti aziende e enti pubblici europei, e durante gli anni trenta, grazie ai propri lavori grafici e tipografici, viene annoverato tra i pionieri del moderno graphic design svizzero.\nNel 1937, assieme a Leo Luppi, fonda \"Allianz\", un'associazione di artisti moderni svizzeri. Nel 1938 collabora con Irmgard Burchard all'organizzazione dell'esposizione \"Twentieth Century German Art\" a Londra.\nNel 1942, nel 1950 e nel 1958 viene premiato dal Dipartimento federale svizzero per aver realizzato architetture d'interni e manifesti di particolare pregio.\nNel 1944 \u00e8 tra i fondatori del movimento \"Konkrete kunst\" assieme a Max Bill.\nNel 1947 viene cooptato, in qualit\u00e0 di consulente, dalla rivista internazionale di architettura \"Bauen+Wohen\". Grazie a tale incarico vincer\u00e0 la medaglia d'oro alla Triennale di Milano nel 1952.\nNel 1953 pubblica la monografia \"New Design in Exhibitions\".\nNel 1958 fonda assieme a Josef M\u00fcller-Brockmann, Hans Neuburg e Carlo Vivarelli la rivista \"Neue Grafik\". Le pubblicazioni andranno avanti per 18 numeri, dal settembre del 1958 fino al febbraio del 1965. Obiettivi principali della rivista saranno quelli di divulgare la nuova grafica moderna svizzera, commentare opere influenti, e costituire un tavolo di discussione per i principi spirituali e artistici della grafica contemporanea."}
{"id": "2788927", "revid": "6923", "url": "https://it.wikipedia.org/wiki?curid=2788927", "title": "Eye (Inghilterra)", "text": ""}
{"id": "2788929", "revid": "339392", "url": "https://it.wikipedia.org/wiki?curid=2788929", "title": "Gamesa G80", "text": ""}
{"id": "2788932", "revid": "110157", "url": "https://it.wikipedia.org/wiki?curid=2788932", "title": "Provincia di Dajab\u00f3n", "text": "Dajab\u00f3n \u00e8 una delle 32 province della Repubblica Dominicana. Il suo capoluogo \u00e8 Dajab\u00f3n.\nGeografia antropica.\nSuddivisioni amministrative.\nLa provincia si suddivide in 5 comuni e 4 distretti municipali (\"distrito municipal\" - D.M.):"}
{"id": "2788934", "revid": "6923", "url": "https://it.wikipedia.org/wiki?curid=2788934", "title": "Epping (Regno Unito)", "text": ""}
{"id": "2788937", "revid": "206466", "url": "https://it.wikipedia.org/wiki?curid=2788937", "title": "Salto con gli sci ai II Giochi olimpici invernali", "text": "Nel salto con gli sci ai II Giochi olimpici invernali fu disputata una sola gara, il 14 febbraio, riservata agli atleti di sesso maschile. Le medaglie assegnate furono ritenute valide anche ai fini dei Campionati mondiali di sci nordico 1928.\nRisultati.\nSull'Olympiaschanze gareggiariono 38 atleti di 13 diverse nazionalit\u00e0, che effettuarono due salti con valutazione della distanza e dello stile. A prevalere furono i norvegesi Alf Andersen e Sigmund Ruud; terzo si classific\u00f2 il cecoslovacco Rudolf Burkert. Dopo il primo salto la terza piazza era occupata dal campione olimpico uscente, il norvegese Jacob Tullin Thams; tra le due prove per\u00f2 s'inser\u00ec una vibrante protesta degli atleti scandinavi contro le condizioni del trampolino, che giudicarono insicuro a causa del ghiaccio. Dopo un ritardo di quaranta minuti la seconda prova prese comunque il via; Thams, furioso, anzich\u00e9 effettuare un salto di sicurezza che gli avrebbe garantito la medaglia scelse di dimostrare il proprio coraggio agli atleti svizzeri, che l'avevano accusato di codardia: in effetti consegu\u00ec la massima misura della gara, 73\u00a0m, ma al prezzo di un cattivo atterraggio che lo penalizz\u00f2 fortemente nel punteggio, facendolo retrocedere al ventottesimo posto finale."}
{"id": "2788940", "revid": "104458", "url": "https://it.wikipedia.org/wiki?curid=2788940", "title": "Wheelchair hockey", "text": ""}
{"id": "2788949", "revid": "729019", "url": "https://it.wikipedia.org/wiki?curid=2788949", "title": "Salto con gli sci ai III Giochi olimpici invernali", "text": "Nel salto con gli sci ai III Giochi olimpici invernali fu disputata una sola gara, il 12 febbraio, riservata agli atleti di sesso maschile. Le medaglie assegnate furono ritenute valide anche ai fini dei Campionati mondiali di sci nordico 1932.\nRisultati.\nSul trampolino MacKenzie gareggiariono 34 atleti di 10 diverse nazionalit\u00e0, che effettuarono due salti con valutazione della distanza e dello stile. Al termine del primo salto la classifica era guidata dai norvegesi Hans Beck e Birger Ruud, con lo svedese Sven Eriksson in terza posizione e l'altro norvegese K\u00e5re Walberg in quarta. Nel secondo salto Beck eccedette in prudenza e offr\u00ec a Ruud l'occasione per sopravanzarlo; a sua volta Eriksson fu superato da Wahlberg, portando cos\u00ec alla Norvegia tutte e tre le medaglie."}
{"id": "2788951", "revid": "486946", "url": "https://it.wikipedia.org/wiki?curid=2788951", "title": "Luq (Somalia)", "text": ""}
{"id": "2788953", "revid": "767487", "url": "https://it.wikipedia.org/wiki?curid=2788953", "title": "Maria del Mar Bonet", "text": "Biografia.\nInizi\u00f2 lo studio della ceramica alla scuola di arte e mestieri, ma lasci\u00f2 presto per dedicarsi alla musica e al canto. Si trasfer\u00ec a Barcellona nel 1967, dove inizi\u00f2 a cantare con \"Els Setze Jutges\" e fu una delle fondatrici del movimento Nova Can\u00e7\u00f3.\nHa registrato numerosi dischi folk in catalano esibendosi in Europa, Nordafrica, Stati Uniti, Giappone e America latina.\nFra i suoi primi successi si ricordano \"Qu\u00e8 volen aquesta gent?\", la sua canzone di maggior impegno civile, e la sua versione di \"L'\u00e0guila negra\", della cantante francese Barbara, oltre a \"No voldria res m\u00e9s ara\" con la quale vinse un disco d'oro in Spagna nel 1971.\nNel 1974 realizza un album con canzoni tratte da alcune poesie di Bartomeu Rossell\u00f3-P\u00f2rcel al quale collaborarono anche il musicista Hilario Camacho oltre che Joan Mir\u00f3 per la copertina dell'album.\nNel 1993 dedic\u00f2 un album all'opera di Mik\u012bs Theod\u014drak\u012bs con testi adattati in lingua catalana.\nNel 2007 \u00e8 stata insignita della \"Medalla d'Honor del Parlament de Catalunya\", come riconoscimento per la sua attivit\u00e0 con \"Els Setze Jutges\" e realizz\u00f2 l'album \"Terra secreta\" e lo spettacolo \"Els treballs i els dies\" assieme al cantante di flamenco Miguel Poveda.\nHa collaborato con numerosi artisti come Llu\u00eds Llach, Ovidi Montllor, Milton Nascimento, Nacho Duato, Manolo Garc\u00eda, Martirio, Georges Moustaki, Amancio Prada, Quilapay\u00fan e Haris Alexiou."}
{"id": "2788968", "revid": "119218013", "url": "https://it.wikipedia.org/wiki?curid=2788968", "title": "Brilliant Classics", "text": "La Brilliant Classics \u00e8 un'etichetta discografica olandese, specializzata in dischi di musica classica.\nStoria.\nLa Brilliant Classics ha fatto parte della Foreign Media Music fino al marzo 2011, quando \u00e8 stata acquisita da Triacta.\nLa caratteristica peculiare di questa casa discografica \u00e8 quella di avere puntato fin dall'inizio ad una strategia di marketing basata sull'offerta al pubblico del proprio CD ad un prezzo economico, aggirando di fatto il problema del crollo nella vendita di dischi nel settore classico. Per ottenere questo risultato l'azienda si \u00e8 orientata su tre versanti: la realizzazione di registrazioni proprie, la ristampa in licenza di registrazioni di altre case discografiche e la ristampa di registrazioni storiche.\nLa compagnia si \u00e8 contraddistinta per la realizzazione di importanti edizioni integrali dell'opera omnia dei pi\u00f9 famosi compositori di musica classica come Girolamo Frescobaldi (15 CD), Arcangelo Corelli (10 CD), Johann Sebastian Bach (160 CD), Wolfgang Amadeus Mozart (170 CD), Ludwig van Beethoven (100 CD), Fryderyk Chopin (17 CD), Johannes Brahms (58 CD) e Sergej Vasil'evi\u010d Rachmaninov (28 CD). Questa operazione ha riscosso un notevole successo commerciale, permettendo a molti appassionati di conoscere anche le opere meno note di questi musicisti ad un prezzo contenuto.\nAccanto alle \"Complete Edition\" la Brilliant ha realizzato anche altre edizioni di importanti compositori, anche se non raccolgono l'opera completa: tra esse citiamo quella su Antonio Vivaldi (66 CD), Georg Philipp Telemann (50 CD), Georg Friedrich H\u00e4ndel (65 CD), Franz Joseph Haydn (160 CD), Franz Schubert (69 CD), Felix Mendelssohn (40 CD), Robert Schumann (45 CD), Franz Liszt (30 CD), P\u00ebtr Il'i\u010d \u010cajkovskij (60 CD), Nikolaj Andreevi\u010d Rimskij-Korsakov (25 CD), Richard Strauss (35 CD), Paul Dessau (12 CD) e Joaqu\u00edn Rodrigo (21 CD).\nAccanto a queste ricche edizioni, estremamente appetibili per il prezzo e per il package, l'azienda ha reso disponibili anche singoli cofanetti o Cd-Box. Questa strategia di marketing, focalizzata in primis sul singolo compositore (con opere complete), sulla quantit\u00e0 di produzione e sulla distribuzione capillare del prodotto, ha influito sensibilmente sul mercato discografico contribuendo a rivitalizzare il settore della musica colta.\nSono varie le case discografiche che hanno ceduto i loro diritti alla Brilliant Classics, in forma non esclusiva o esclusiva per la sola stampa del disco fisico. Tra queste ci sono la svedese BIS, la italiana Tactus e la OnClassical. Attualmente la casa sta producendo sempre pi\u00f9 in forma propria puntando sulla qualit\u00e0 degli interpreti laddove, nelle edizioni integrali, non sempre questo fattore veniva tenuto in debito conto."}
{"id": "2788976", "revid": "1543377", "url": "https://it.wikipedia.org/wiki?curid=2788976", "title": "Salto con gli sci ai IV Giochi olimpici invernali", "text": "Nel salto con gli sci ai IV Giochi olimpici invernali fu disputata una sola gara, il 16 febbraio, riservata agli atleti di sesso maschile. Le medaglie assegnate furono ritenute valide anche ai fini dei Campionati mondiali di sci nordico 1936\nRisultati.\nSul Gro\u00dfe Olympiaschanze K 90 gareggiarono, di fronte a 150.000 spettatori (tra i quali le massime cariche del Terzo Reich: Adolf Hitler, Hermann G\u00f6ring e Joseph Goebbels), 48 atleti di 14 diverse nazionalit\u00e0, che effettuarono due salti con valutazione della distanza e dello stile. Fu una delle gare pi\u00f9 combattute nella storia del salto con gli sci ai Giochi olimpici: al termine del primo salto la classifica era guidata dallo svedese Sven Sel\u00e5nger davanti ai norvegesi Birger Ruud e K\u00e5re Walberg, con il finlandese Lauri Valonen in quarta posizione e l'altro norvegese Reidar Andersen in quinta. Nel secondo salto il giapponese Shinji Tatsuta stabil\u00ec la massima misura della gara, ma non pot\u00e9 comunque competere per le medaglie a causa di una caduta nel primo salto. Walberg realizz\u00f2 un ottimo salto, sia per distanza sia per stile, ma pi\u00f9 tardi Ruud lo sopravanz\u00f2 di un metro, sempre con ottimo stile. Sel\u00e5nger invece ottenne una buona misura, ma difett\u00f2 in stile, scalando cos\u00ec al secondo posto; Wahlberg fu infine superato anche da Andersen. Nella classifica a squadre, che tuttavia non assegnava medaglie, dietro alla Norvegia si piazz\u00f2 la Germania con quattro giovani atleti; tutti i tedeschi sarebbero caduti pochi anni dopo, durante la Seconda guerra mondiale."}
{"id": "2788984", "revid": "486946", "url": "https://it.wikipedia.org/wiki?curid=2788984", "title": "Luuq", "text": ""}
{"id": "2788986", "revid": "123788531", "url": "https://it.wikipedia.org/wiki?curid=2788986", "title": "Alto Reno (Italia)", "text": "L'Alto Reno (\"\u00c8lt Raggn\" in dialetto bolognese montano alto) \u00e8 un territorio che si sviluppa nell'estremo sud della Provincia di Bologna sull'Appennino bolognese ed in parte nella Montagna pistoiese in Provincia di Pistoia, lungo il corso del fiume Reno e dei suoi affluenti.\nCon questo termine si intende per\u00f2 meglio descrivere il territorio costituito all'incirca dai Comuni di Alto Reno Terme, Castel di Casio, Gaggio Montano e Lizzano in Belvedere.\nLa superficie complessiva di quest'area, cos\u00ec composta, \u00e8 di 265,21\u00a0km2 e una popolazione di 17.906 abitanti (al 2008).\nIl comprensorio ha una naturale vocazione turistica testimoniata dalla presenza di numerose attrazioni come la stazione sciistica del Corno alle Scale, le Terme a Porretta, il Lago di Suviana, boschi rigogliosi, numerosi sentieri CAI, tutto testimoniato dalla presenza di due Parchi regionali il Parco regionale del Corno alle Scale e il Parco regionale dei laghi Suviana e Brasimone.\nIdentit\u00e0.\nL'identit\u00e0 dell'Alto Reno come territorio omogeneo e integrato \u00e8 testimoniata anche da un dibattito amministrativo che punta ad una riorganizzazione territoriale in un'unica entit\u00e0 Comunale. Gi\u00e0 nella seconda met\u00e0 del \u2018900 ci sono stati tentativi di unificare i Comuni di Porretta Terme e Castel di Casio, i tentativi (non andati a buon fine) sono poi proseguiti con l'istituzione di un ufficio tecnico sovra comunale fra i comuni di Porretta Terme, Castel di Casio e Gaggio Montano che per\u00f2 nel 2007 \u00e8 stato chiuso.\nNel corso degli anni si sono costituiti numerosi Comitati che proponevano la fusione delle cinque entit\u00e0 amministrative, senza per\u00f2 riuscire a raggiungere il risultato.\nNel 2009 si \u00e8 dato vita all'Unione dell'Alto Reno che comprendeva quattro comuni dell'area: Camugnano, Granaglione, Lizzano in Belvedere e Porretta Terme.\nIl processo di integrazione amministrativa \u00e8 continuato con l'indizione di un referendum sulla Fusione fra i Comuni di Porretta Terme e di Granaglione e la costituzione di un unico Comune, tenuto domenica 11 ottobre 2015. Il quesito referendario inoltre stabilisce quale dovrebbe essere il nome dell'eventuale nuovo Comune facendo scegliere i cittadini fra tre nomi indicati: Acque Alte, Alto Reno Terme e Granaglione Porretta Terme.\nL'appartenenza a questo territorio come regione identitaria si riscontra per\u00f2 nel nome di numerose attivit\u00e0 come il Sistema Museale Alto Reno, l'Associazione Medici Alto Reno, la Banca di Credito Cooperativo dell'Alto Reno e numerose attivit\u00e0 commerciali che a questa identit\u00e0 fanno riferimento. Il 1\u00ba gennaio 2016, a seguito del referendum, i Comuni di Porretta Terme e Granaglione si sono fusi dando vita al nuovo Comune di Alto Reno Terme."}
{"id": "2788990", "revid": "438678", "url": "https://it.wikipedia.org/wiki?curid=2788990", "title": "Gli ultimi zar", "text": "Gli ultimi zar \u00e8 un film del 1928 diretto da Baldassarre Negroni."}
{"id": "2788997", "revid": "29757945", "url": "https://it.wikipedia.org/wiki?curid=2788997", "title": "Misure per la tutela del cittadino contro la durata indeterminata dei processi", "text": ""}
{"id": "2788999", "revid": "125708684", "url": "https://it.wikipedia.org/wiki?curid=2788999", "title": "Turbina eolica", "text": "Un generatore eolico (o aerogeneratore o turbina eolica, gergalmente pala eolica) \u00e8 una struttura o una macchina elettro-meccanica costruita per sfruttare/trasformare l'energia cinetica del vento (energia eolica) in energia elettrica attraverso l'utilizzo di pale. Un insieme di turbine eoliche raggruppate in un unico luogo \u00e8 detto parco eolico.\nStoria.\nLe prime turbine eoliche sono state costruite verso la fine del diciannovesimo secolo dal professor James Blyth in Scozia (1887), Charles F.Bush a Cleveland, Ohio (1887-1888) e Poul la Cour in Danimarca (1890). La turbina eolica di Cour dal 1896 divent\u00f2 la fonte di elettricit\u00e0 per il villaggio di Aaskov. Dal 1908 erano presenti 72 generatori eolici in Danimarca, che producevano dai 5 fino a 25\u00a0kW. Dal 1930, le turbine eoliche erano ampiamente utilizzate per generare elettricit\u00e0 nelle aziende agricole degli Stati Uniti dove non erano stati ancora installati sistemi di distribuzione dell'elettricit\u00e0; erano costruite da compagnie come Jacobs Wind, Wincharger, Miller Airlite, Universal Aeroelectric, Paris-Dunn, Airline e Winpower. La Dunlite Corporation produsse turbine per motivi simili in Australia.\nIl precursore delle moderne turbine eoliche a asse orizzontale era il WIME-3D in servizio a Balaklava in USSR dal 1931 fino al 1942, un generatore da 100\u00a0kW su una torre di 30 metri, la turbina eolica Smith-Putnam costruita nel 1941 sulla montagna conosciuta come Grandpa's Know a Castleton, Vermont, USA, di 1,25 MW e la turbina NASA sviluppata dal 1974 fino alla met\u00e0 degli anni ottanta. La produzione di queste tredici turbine eoliche sperimentali apr\u00ec la strada allo sviluppo del design delle turbine moderne in uso attualmente. \nL'industria moderna della produzione delle turbine eoliche cominci\u00f2 nel 1979 con la produzione in serie di turbine eoliche da parte del produttore danese Kuriant, Vestas, Nordtank e Bonus. Queste prime turbine erano piccole comparate agli standard attuali, avendo la capacit\u00e0 di produrre dai 20 ai 30\u00a0kW ciascuna. Da allora, le turbine commerciali sono aumentate in dimensioni e potenza: ad esempio la moderna turbina Enercon E-126 pu\u00f2 produrre fino a 7\u00a0MW. La produzione di turbine eoliche \u00e8 attualmente in corso in diversi paesi.\nDall'inizio del ventunesimo secolo sono nate delle preoccupazioni riguardo ai metodi di produzione dell'energia elettrica, al riscaldamento globale e l'eventuale esaurimento dei giacimenti di combustibili fossili; questo ha portato all'espansione dell'interesse riguardo a forme alternative di energie rinnovabili. Globalmente, molte migliaia di turbine eoliche sono attualmente operative, con una capacit\u00e0 stimata di 194,400\u00a0MW. Nel 2009 la produzione di tale energia \u00e8 da attribuire per il 48% all'Europa.\nTipologie.\nLo sfruttamento del vento \u00e8 attuato tramite macchine eoliche divisibili in due gruppi distinti in funzione del tipo di modulo base adoperato definito generatore eolico o aerogeneratore:\nGeneratore ad asse orizzontale.\nUn generatore eolico ad asse di rotazione orizzontale al suolo (HAWT, in inglese \"Horizontal Axis Wind Turbines\") \u00e8 formato da una torre in acciaio di altezze tra i 60 e i 100 metri sulla cui sommit\u00e0 si trova un involucro (gondola) che contiene un generatore elettrico azionato da un rotore a pale lunghe tra i 20 e i 60 metri. Esso genera una potenza molto variabile, che pu\u00f2 andare da pochi kW fino a 5-6\u00a0MW, in funzione della ventosit\u00e0 del luogo e del tempo.\nCome i generatori ad asse verticale anche quelli ad asse orizzontale richiedono una velocit\u00e0 minima di 3\u20135\u00a0m/s ed erogano la potenza di progetto ad una velocit\u00e0 del vento di 12\u201314\u00a0m/s. Ad elevate velocit\u00e0 (20\u201325\u00a0m/s) l'aerogeneratore viene invece bloccato dal sistema frenante per ragioni di sicurezza.\nGli aerogeneratori tradizionali hanno, quasi senza eccezioni, l'asse di rotazione orizzontale. Questa caratteristica \u00e8 il limite principale alla realizzazione di macchine molto pi\u00f9 grandi di quelle attualmente prodotte: i requisiti statici e dinamici che bisogna rispettare non consentono di ipotizzare rotori con diametri molto superiori a 100 metri e altezze di torre maggiori di 180 metri. Queste dimensioni riguardano macchine per esclusiva installazione \"off-shore\". Le macchine \"on-shore\" pi\u00f9 grandi hanno diametri di rotore di 70-100 metri e altezze di torre di 110 metri. In una macchina cos\u00ec costruita il diametro della fondazione in calcestruzzo armato \u00e8 pari a circa 20 metri. La velocit\u00e0 del vento cresce con la distanza dal suolo; questa \u00e8 la principale ragione per la quale i costruttori di aerogeneratori tradizionali spingono le torri a quote cos\u00ec elevate. La crescita dell'altezza, insieme al diametro del rotore che essa rende possibile, sono la causa delle complicazioni statiche dell'intera macchina, che impone fondazioni complesse e costose e strategie sofisticate di protezione in caso di improvvise raffiche di vento troppo forti. Una turbina eolica tipicamente comprende una struttura di sostegno tubolare in metallo, generatori a velocit\u00e0 variabile, vele in materiale composito, e controllo parziale del beccheggio, aerodinamica, struttura e acustica.\nI rotori sono ad asse orizzontale di tipo:\nL'albero del rotore che trasmette il moto \u00e8 chiamato \u201calbero lento\u201d o principale. Le pale pi\u00f9 utilizzate sono realizzate in fibra di vetro o lega di alluminio ed hanno un profilo simile ad un'ala di aereo.\n\u00c8 posizionata sulla cima della torre e pu\u00f2 girare di 360\u00b0 sul proprio asse orientandosi nella direzione opportuna secondo quella del vento. Nella cabina sono ubicati i vari componenti di un aerogeneratore:\nGli aerogeneratori di piccola taglia, in condizioni di normale regime, si orientano automaticamente attraverso un semplice timone. Solo nei pi\u00f9 sofisticati sono installate pale a passo variabile, in modo da poter adeguare la loro inclinazione in base alla velocit\u00e0 del vento per migliorarne la resa. Nelle macchine di piccola taglia il sistema di controllo \u00e8 solitamente di tipo passivo, senza servomotori che agiscono sull'angolo di calettamento delle pale e sull'angolo tra la navicella e il vento:\nL'ultimo elemento dell'aerogeneratore \u00e8 la torre per la sospensione del rotore e della navicella. La torre pu\u00f2 raggiungere dimensioni notevoli in altezza fino anche a 180 metri; tipicamente tanto pi\u00f9 alta \u00e8 la torre tanto migliori sono le condizioni di ventosit\u00e0 in termini di intensit\u00e0 e costanza, tanto pi\u00f9 grande pu\u00f2 essere il rotore con aumento dell'energia prodotta, tanto pi\u00f9 larga \u00e8 la sezione, tanto pi\u00f9 stabile e ben progettata deve essere la fondazione nel terreno, tanto maggiori sono i costi e peggiore \u00e8 l'impatto paesaggistico. I materiali utilizzati sono frequentemente di tipo metallico che garantiscono la massima robustezza a stress interni meccanici dovuti alle sollecitazioni esterne durante il funzionamento dell'aerogeneratore.\nGeneratore ad asse verticale.\nUn generatore eolico ad asse di rotazione verticale al suolo (VAWT, in inglese \"Vertical Axis Wind Turbines\") \u00e8 un tipo di macchina eolica contraddistinta da una ridotta quantit\u00e0 di parti mobili nella sua struttura, il che le conferisce un'alta resistenza alle forti raffiche di vento e la possibilit\u00e0 di sfruttare qualsiasi direzione del vento senza doversi orientare di continuo. \u00c8 una macchina molto versatile, adatta sia all'uso domestico che alla produzione centralizzata di energia elettrica nell'ordine del megawatt (una sola turbina soddisfa il fabbisogno elettrico mediamente di circa 1000 case). Un altro vantaggio consiste nel minor ingombro rispetto a turbine ad asse orizzontale e secondo una ricerca del California Institute of Technology un parco eolico VAWT progettato con cura pu\u00f2 avere una potenza di uscita dieci volte superiore a quella di uno HAWT della stessa dimensione.\nMacchine eoliche ad asse verticale sono state concepite e realizzate fin dal 1920. La sostanziale differenza rispetto alle turbine ad asse orizzontale \u00e8 la forte variazione di coppia sulle pale durante la rotazione, che provoca una grande fatica rischiando di spezzarle. Col tempo, tuttavia, si sono trovati dei rimedi verso questi difetti impiegando materiali compositi e modificando la forma delle turbine in versioni elicoidali, permettendo di distribuire meglio le forze. \nLa turbina a vento di Savonius \u00e8 un tipo di turbina a vento ad asse verticale utilizzata per la conversione di coppia dell'energia del vento su un albero rotante. Inventata dall'ingegnere finlandese Sigurd J. Savonius nel 1922 e brevettata nel 1929, \u00e8 una delle turbine pi\u00f9 semplici. Il difetto principale si trova nella maggiore resistenza all'aria, a causa della quale si raggiungono velocit\u00e0 minori rispetto ad una turbina eolica di Darrieus, anche se si pu\u00f2 parzialmente risolvere utilizzando un profilo elicoidale.\nFunzionamento.\nI generatori, sia ad asse verticale sia ad asse orizzontale, richiedono una velocit\u00e0 minima del vento (\"cut-in\") di 3\u20135\u00a0m/s ed erogano la potenza di progetto ad una velocit\u00e0 del vento di 12\u201314\u00a0m/s. Ad elevate velocit\u00e0 (20\u201325\u00a0m/s, velocit\u00e0 di \"cut-off\") l'aerogeneratore viene bloccato dal sistema frenante per ragioni di sicurezza. Il bloccaggio pu\u00f2 avvenire con freni che bloccano il rotore o con metodi che si basano sul fenomeno dello stallo e \"nascondono le pale al vento\".\nI giri al minuto del rotore dell'aerogeneratore sono molto variabili, come lo \u00e8 la velocit\u00e0 del vento; la maggior parte utilizzano delle scatole d'ingranaggi (moltiplicatore di giri o gearbox), interposti tra rotore e generatore, per aumentare e rendere costante la velocit\u00e0 del rotore del generatore e per permettere un avvio pi\u00f9 facile con venti deboli.\nIl moltiplicatore di giri \u00e8 di fatto un organo di grosse dimensioni, circa 20 tonnellate per turbine da , lubrificato da circa di olio (sintetico o minerale). Quest'ultimo viene raffreddato ad aria, da un radiatore in alluminio, simile a quello utilizzato nel settore dell'automotive, posizionato all'esterno della navicella ed attraverso un sistema idraulico che ne mette in circolo il lubrificante durante il funzionamento dell'aerogeneratore, garantendo il mantenimento della temperatura prescritta dal produttore dell'aerogeneratore.\nLa frequenza immessa nella rete deve essere costante a 50 hertz in Europa e 60\u00a0Hz in America. .\nLa cinematica del generatore eolico \u00e8 caratterizzata da bassi attriti, moderato surriscaldamento che necessita di un sistema di refrigeranti, olio oppure acqua che disperdono il calore grazie a radiatori, e un costo di manutenzione relativamente basso o pressoch\u00e9 nullo soprattutto per il magnetoeolico.\nProduzione.\nI principali produttori mondiali di aerogeneratori sono aziende americane, cinesi, danesi, tedesche, spagnole: Vestas, Enercon, Siemens, Gamesa E\u00f3lica, GE Wind Energy (ex Enron Wind), Liberty, Nordex, NedWind. Sono circa 26 le aziende che producono gli aerogeneratori."}
{"id": "2789010", "revid": "287204", "url": "https://it.wikipedia.org/wiki?curid=2789010", "title": "Lui e lei", "text": ""}
{"id": "2789011", "revid": "729019", "url": "https://it.wikipedia.org/wiki?curid=2789011", "title": "Salto con gli sci ai V Giochi olimpici invernali", "text": "Nel salto con gli sci ai V Giochi olimpici invernali fu disputata una sola gara, il 7 febbraio, riservata agli atleti di sesso maschile. Le medaglie assegnate furono ritenute valide anche ai fini dei Campionati mondiali di sci nordico 1948.\nRisultati.\nSull'Olympiaschanze gareggiarono 49 atleti di 14 diverse nazionalit\u00e0, che effettuarono due salti con valutazione della distanza e dello stile. Per la prima volta lo stile fu valutato da cinque giudici, con l'eliminazione dei punteggi pi\u00f9 alto e pi\u00f9 basso; fino ad allora si esprimevano tre giudici e nessuna valutazione veniva scartata. Al termine del primo salto la classifica era guidata dal finlandese Matti Pietik\u00e4inen davanti ai norvegesi Petter Hugsted, Birger Ruud (ormai trentaseienne e subentrato appena il giorno, su pressione degli organizzatori e della FIS, a Georg Thrane) e Thorleif Schjelderup. Nel secondo salto Pietik\u00e4inen fu sopravanzato da tutti e tre i norvegesi."}
{"id": "2789015", "revid": "31360", "url": "https://it.wikipedia.org/wiki?curid=2789015", "title": "Clipper C-96 2,5 MW", "text": ""}
{"id": "2789019", "revid": "29758237", "url": "https://it.wikipedia.org/wiki?curid=2789019", "title": "Engag\u00e9", "text": ""}
{"id": "2789020", "revid": "287204", "url": "https://it.wikipedia.org/wiki?curid=2789020", "title": "Soldati francesi del '59", "text": "Soldati francesi del '59 \u00e8 una delle opere pi\u00f9 famose del pittore italiano Giovanni Fattori.\nI tratti caratteristici della grande pittura macchiaiola emergono in questa tavoletta, un olio di piccole dimensioni (solo 15,5x32 cm) oggi appartenente ad una collezione privata milanese.\nQuest'opera rappresenta otto soldati ed un ufficiale in attesa, tutti accennati in modo sintetico. \nInfatti, dal punto di vista tecnico, l'autore rifiuta il tradizionale chiaroscuro preferendo di gran lunga l'accostamento di pure e semplici macchie di colore di tonalit\u00e0 diversa, riportando la tecnica tipica dei Macchiaioli.\nTecnica dell'opera.\nIl dipinto \u00e8 organizzato per fasce di colore sovrapposte e sviluppate in larghezza. La prima fascia \u00e8 pi\u00f9 larga, di tonalit\u00e0 ocra ed \u00e8 costituita dal terreno; la seconda, di tonalit\u00e0 grigiastra, rappresenta un muro; la terza, sottilissima, di colore azzurro pallido, indica invece una striscia di cielo al di l\u00e0 del muro, contribuendo cos\u00ec al senso di profondit\u00e0 dell'intera scena.\nI personaggi sono rappresentati sinteticamente, con veloci pennellate accostate di colori puri, ma decisamente pi\u00f9 forti, per mettere in risalto le nove figure e distaccarle dallo sfondo in cui prevale una colorazione neutra.\nGenesi dell'opera.\nScoppiata la seconda guerra d'indipendenza il 29 aprile 1859, con il passaggio del Ticino da parte dell'armata austriaca, nel maggio il corpo di spedizione di Napoleone III sbarcava a Livorno per dirigersi verso Firenze, dove dopo la fuga del Granduca Leopoldo II di Toscana si era stabilito un governo provvisorio sotto il controllo del Regno di Sardegna, con Bettino Ricasoli ministro degli interni.\nIn Toscana i francesi rimangono fino al giugno 1860, ed \u00e8 tra il 1859 e il 1860 che Giovanni Fattori si reca sui luoghi degli scontri con gli austriaci, per documentarsi su un grande quadro dedicato ai recenti, drammatici avvenimenti contemporanei.\nUno dei provvedimenti del governo provvisorio \u00e8 la censura di un concorso (poi noto come concorso Ricasoli) per la rappresentazione delle pi\u00f9 importanti battaglie del Risorgimento: un tema ancora poco praticato dalla pittura di storia, solitamente volta a ricordare, anche se spesso con usanza vaga, storie e personaggi del passato.\nLa ricerca pittorica di Fattori, che pur non arruolandosi come volontario, come avevano fatto i colleghi artisti e amici, aderiva al clima patriottico che caratterizzava la Firenze di met\u00e0 secolo, risultava invece perfettamente in linea con le norme del concorso: la pratica del disegno e della pittura dal vero, che Fattori condivide proprio a partire da questa data con i colleghi macchiaioli.\nRicorder\u00e0 infatti l'artista, ormai anziano, in un passo dell'autobiografia del 1901: \u201c il '59 e il '66 mi entusiasmai per la redenzione d'Italia che suscit\u00f2 in me i migliori sentimenti innamorandomi dei fatti d'arme. Studiai la vita militare e illustrai i principali fatti d'arme [\u2026]. I francesi passando per la Toscana mi dettero agio di studiarli minutamente da vicino\" (Fattori 1908).\nL'interesse per la rappresentazione di fatti avvertiti come cruciali sin dall'inizio per la storia della nazione e del popolo italiano; ed \u00e8 da un punto di vista \"popolare\", vale a dire umanissimo ed essenziale, che Fattori imposter\u00e0 i suoi dipinti storici, sottolineando scenari apparentemente secondari e marginali."}
{"id": "2789021", "revid": "29758241", "url": "https://it.wikipedia.org/wiki?curid=2789021", "title": "Engagement", "text": ""}
{"id": "2789025", "revid": "132266", "url": "https://it.wikipedia.org/wiki?curid=2789025", "title": "Camera di Commercio Industria Artigianato e Agricoltura della Repubblica di San Marino", "text": ""}
{"id": "2789026", "revid": "767487", "url": "https://it.wikipedia.org/wiki?curid=2789026", "title": "Nathan Goff Junior", "text": "Biografia.\nFu il ventottesimo segretario della marina statunitense durante la presidenza di Rutherford Hayes (19\u00ba presidente). Nato nella regione del Clarksburg nella contea di Harrison, Virginia Occidentale, i suoi studi lo portarono prima all'Accademia Northwestern a Clarksburg e poi all'universit\u00e0 di Georgetown.\nFu membro della Camera dei Rappresentanti e del Senato degli Stati Uniti in rappresentanza della Virginia Occidentale. Suo figlio Guy D. Goff fu senatore per lo stesso stato, mentre sua nipote Louise Goff Reece fu deputata per lo stato del Tennessee.\nAlla sua morte il corpo venne seppellito all'Odd Fellows Cemetery.\nRiconoscimenti.\nIl cacciatorpediniere USS Goff (DD-247) \u00e8 stato chiamato in tal modo in suo onore."}
{"id": "2789027", "revid": "204012", "url": "https://it.wikipedia.org/wiki?curid=2789027", "title": "Nathan Goff, Jr.", "text": ""}
{"id": "2789033", "revid": "1005847", "url": "https://it.wikipedia.org/wiki?curid=2789033", "title": "Palazzo dei divertimenti", "text": "Il Palazzo dei Divertimenti () \u00e8 un piccolo edificio di Mosca situato all'interno del Cremlino di Mosca. L'edificio relativamente risale alla met\u00e0 del XVII secolo ed \u00e8 servito originariamente come residenza boiarda all'inizio dell'epoca moderna russa.\nIl palazzo \u00e8 situato direttamente al di sopra della porzione occidentale delle mura del Cremlino, nelle vicinanze della Torre della Trinit\u00e0 (\"Tr\u00f3itskaya\") e del Palazzo di Stato del Cremlino."}
{"id": "2789034", "revid": "697352", "url": "https://it.wikipedia.org/wiki?curid=2789034", "title": "Missing (I Miss You Like the Deserts Miss the Rain)", "text": "Missing (I Miss You Like the Deserts Miss the Rain), conosciuto anche come Missing, \u00e8 un singolo del gruppo musicale statunitense No Mercy, pubblicato nel 1995 come primo estratto dal primo album in studio \"My Promise\".\nDescrizione.\nLa canzone, prodotta da Frank Farian, \u00e8 una cover dell'omonimo brano degli Everything but the Girl del 1994.\nSuccesso commerciale.\nIl brano ha ottenuto un discreto successo negli Stati Uniti e in Europa."}
{"id": "2789044", "revid": "1543377", "url": "https://it.wikipedia.org/wiki?curid=2789044", "title": "Salto con gli sci ai VI Giochi olimpici invernali", "text": "Nel salto con gli sci ai VI Giochi olimpici invernali fu disputata una sola gara, il 24 febbraio, riservata agli atleti di sesso maschile. Le medaglie assegnate furono ritenute valide anche ai fini dei Campionati mondiali di sci nordico 1952.\nRisultati.\nSul Holmenkollen gareggiarono 44 atleti di 13 diverse nazionalit\u00e0, che a partire dalle 13:30 effettuarono due salti con valutazione della distanza e dello stile. La gara chiuse la rassegna olimpica e attrasse 104.102 spettatori paganti, oltre a circa 30.000 non paganti sistemati nelle adiacenze del trampolino. Al termine del primo salto la classifica era guidata dai norvegesi Torbj\u00f8rn Falkanger e Arnfinn Bergmann davanti al finlandese Antti Hyv\u00e4rinen e al tedesco occidentale Toni Brutscher, terzi a pari merito, e agli svedesi Bror \u00d6stman e Karl Holmstr\u00f6m, quinti a pari merito. Nel secondo salto Falkanger, che stabil\u00ec il terzo miglior punteggio a pari merito con il connazionale Halvor N\u00e6s, fu sopravanzato da Bergmann, autore del miglior secondo salto, mentre Holmstr\u00f6m (secondo nella seconda prova) risal\u00ec fino al terzo posto finale."}
{"id": "2789048", "revid": "287204", "url": "https://it.wikipedia.org/wiki?curid=2789048", "title": "Psychrolutidae", "text": "Gli Psychrolutidae sono una famiglia di pesci appartenente all'ordine degli Scorpaeniformes.\nDistribuzione e habitat.\nSono diffusi nel Pacifico, nell'Atlantico e nell'Oceano Indiano, in profondit\u00e0 che variano dai 100 ai 1.600 metri.\nDescrizione.\n\u00c8 una famiglia poco conosciuta, composta da pesci di profondit\u00e0 caratterizzati perlopi\u00f9 da grandi teste e corpi dal profilo triangolare, che si restringono poi in una coda piatta. Solitamente hanno grandi pinne pettorali ed alcune specie sono anche ricoperte di aculei.\nTassonomia.\nAl suo interno sono individuati nove generi: "}
{"id": "2789051", "revid": "767487", "url": "https://it.wikipedia.org/wiki?curid=2789051", "title": "Giuditta e Oloferne (film 1929)", "text": "Giuditta e Oloferne \u00e8 un film del 1929 diretto da Baldassarre Negroni con interpreti principali Jia Ruskaja e Bartolomeo Pagano.\nTrama.\nTratto da una famosa leggenda biblica, il film narra la storia di Giuditta, giovane ebrea che, con la seduzione, \u00e8 riuscita a conquistare il cuore di Oloferne, il generale degli assiri. La ragazza sa che l'uomo \u00e8 un suo acerrimo nemico visto che il suo popolo \u00e8 gravemente minacciato dall'Impero Assiro, cos\u00ec una notte, mentre Oloferne dorme, Giuditta lo decapita."}
{"id": "2789052", "revid": "712828", "url": "https://it.wikipedia.org/wiki?curid=2789052", "title": "Corona (personaggio)", "text": ""}
{"id": "2789070", "revid": "2163553", "url": "https://it.wikipedia.org/wiki?curid=2789070", "title": "Episodi di Lui e lei (prima stagione)", "text": "La prima stagione della serie televisiva Lui e lei and\u00f2 in onda in prima visione su Rai Uno nel 1998.\nUn ragazzo al bivio.\nTramaL'avvocato Claudio Romano si trova a difendere Ciro, un ragazzo di 14 anni indiziato dell'omicidio del convivente della madre.\nSegreti familiari.\nTramaUn bambino di due anni \u00e8 in coma per la caduta del phon nella vasca da bagno in cui giocava. Sembra un banale e terribile incidente domestico.\nL'ultima verit\u00e0.\nTramaUna bambina accusa il patrigno Franco di violenze e successivamente anche di essere stato l'assassino del padre. Ma qualcosa non torna nel suo racconto.\nLa voce degli innocenti.\nTramaCarlo, un giovane minorato, viene accusato di aver provocato un incendio che ha semidistrutto un casolare. Claudio lo aiuta e si imbatte di nuovo nella sportiva Giulia, che lo aiuta a risolvere il caso.\n\"Cattivi maestri\".\nTrama.\nDurante una festa vengono compiuti atti vandalici e fatta sparire la pistola del proprietario di casa. Un ragazzo dal carattere schivo sembra essere il principale sospettato.\n\"Nata per vincere\".\nTrama.\nLe due giovani tenniste Alessia e Katia stanno gareggiando per la semifinale del torneo regionale.\nNel corso dell\u2019incontro Alessia si sente male a causa di uno shock anafilattico. Le indagini si concentrano sulla misteriosa sostanza che ha scatenato la grave reazione allergica.\n\"In trappola\".\nTrama.\nChiara e Silvia sono due bambine appassionate di horror. Nel corso di un gioco, Chiara decide di nascondersi, ma ben presto la situazione si fa pericolosa: il nascondiglio scelto diventa una trappola.\n\"Un mondo lontano\".\nTrama.\nIl giovane Karim viene accusato del ferimento di Ciro, suo compagno di scuola. Giulia e Claudio scoprono i motivi del gesto: un sentimento di protezione verso la sorella minore, per la quale Ciro ha una cotta."}
{"id": "2789073", "revid": "533444", "url": "https://it.wikipedia.org/wiki?curid=2789073", "title": "Please Don't Go", "text": ""}
{"id": "2789074", "revid": "120150629", "url": "https://it.wikipedia.org/wiki?curid=2789074", "title": "Parnaso (Mantegna)", "text": "Il cosiddetto Parnaso \u00e8 un dipinto tempera su tela () di Andrea Mantegna, risalente al 1497 e conservato oggi al Louvre di Parigi.\nStoria.\nLa tela fu la prima della serie di decorazioni pittoriche per lo studiolo di Isabella d'Este nel Castello di San Giorgio a Mantova. Esiste una documentazione che il maestro ricevette la vernice per completare l'opera nel 1497 e in quello stesso periodo Alberto da Bologna spediva una lettera a Ferrara, alla marchesa Isabella in viaggio, informandola che al suo rientro avrebbe trovato l'opera terminata e completata gi\u00e0 di cornice. \nIl complesso programma iconografico, ricco di valori allegorici, venne forse fornito dal poeta e consigliere di Isabella Paride da Ceresara.\nDopo la morte dell'artista (1506), forse in concomitanza con il trasferimento dello studiolo nei nuovi appartamenti della marchesa (1523), il \"Parnaso\" venne in parte ridipinto per aggiornare i colori alla tecnica a olio e lo stile al colorismo allora dominante. Tale intervento venne forse effettuato da Lorenzo Leonbruno e riguard\u00f2 ampie zone, in particolare le teste delle Muse, di Apollo, di Venere e il paesaggio visibile oltre l'arco roccioso.\nLa tela, con le altre dello studiolo, venne donata verso 1627 al cardinale Richelieu venendo trasferita a Parigi, dove al tempo di Luigi XIV entr\u00f2 nelle collezioni regali. Da l\u00ec, dopo la rivoluzione francese, \u00e8 confluita nel museo del Louvre.\nDescrizione e stile.\nL'interpretazione tradizionale si basa su un poemetto di Battista Fiera della fine del XV secolo, dove si identificava il quadro come una rappresentazione del Parnaso, culminante nell'allegoria di Isabella come Venere e suo marito Francesco Gonzaga come Marte, sotto il cui regno fioriscono le arti simboleggiate da Apollo e le Muse.\nIn generale l'opera mostra l'amore adulterino tra Venere e Marte, rappresentati su un arco naturale di roccia davanti a un letto simbolico, sullo sfondo la vegetazione ha molti frutti nella parte sinistra (maschile) e uno solo nella parte destra (femminile), simboleggiando la fecondazione. La posa di Venere \u00e8 ripresa dalla statuaria antica, ma essenzialmente la dea appare come una donna reale, in tutta la sua voluttuosa bellezza: la candida pelle della sua nudit\u00e0 risalta specialmente dall'accostamento all'armatura di Marte. Assieme a loro sta Anteros o l'Amore celeste, che benedice la loro unione. Venere tiene in mano la freccia d'oro di Cupido disarmato, con la quale genera amore. Si tratta di un'esaltazione dell'amore divino, opposto a quello carnale, che genera Armonia. Quest'ultimo, con in mano ancora l'arco, ha una lunga cerbottana con la quale mira ai genitali di Vulcano, sposo di Venere, che \u00e8 raffigurato nella sua grotta-fucina, intento a forgiare nuove frecce. Alle sue spalle si trova un grappolo d'uva, simbolo forse dell'intemperanza degli ubriachi.\nNella radura sotto l'arco Apollo (a sinistra, gi\u00e0 scambiato per Orfeo nell'inventario del 1542) suona la cetra e le nove Muse danzano beatamente simboleggiando l'armonia universale: notevole fu la capacit\u00e0 di Mantegna nell'orchestrare i movimenti del nutrito gruppo danzante, i cui abiti fluenti creano un ritmo lineare di grande raffinatezza. Secondo la mitologia il canto delle nove sorelle provocava eruzioni vulcaniche e altri cataclismi, simboleggiati nelle montagne crollanti in alto a sinistra. A tali disastri poneva rimedio Pegaso battendo il proprio zoccolo: esso si trova infatti raffigurato in primo piano a destra, di dimensioni quindi leggermente maggiori, ingioiellato e nell'atto di alzare la zampa. Il suo tocco di zoccolo fece anche scaturire la fonte Ippocrene che alimentava le cascate del monte Elicona, visibili sullo sfondo: le Muse danzavano proprio in un boschetto di questo monte, per cui la titolazione tradizionale come \"Parnaso\" sarebbe inesatta.\nAccanto a lui si trova Mercurio colto in posa contemplativa e vestito dei suoi tipici attributi quali il cappello alato, il caduceo (bastone con le serpi intrecciate) e i calzari da messaggero degli dei. La sua presenza si spiega col fatto che egli assicur\u00f2 protezione alla coppia adultera."}
{"id": "2789075", "revid": "29758909", "url": "https://it.wikipedia.org/wiki?curid=2789075", "title": "Virgines subintroductae", "text": ""}
{"id": "2789080", "revid": "94902", "url": "https://it.wikipedia.org/wiki?curid=2789080", "title": "Caroteni", "text": ""}
{"id": "2789086", "revid": "1305772", "url": "https://it.wikipedia.org/wiki?curid=2789086", "title": "Parco eolico di Maranch\u00f3n", "text": "Il parco eolico di Maranch\u00f3n (in spagnolo \"parque e\u00f3lico de Maranch\u00f3n\"), che si trova nella provincia di Guadalajara, in Spagna, \u00e8 stato fino al 2009 il maggiore parco eolico come potenza in Europa, con installati. Attualmente \u00e8 stato relegato al secondo posto in seguito alla costruzione della Whitelee Wind Farm nei pressi di Glasgow (Scozia), da parte della ScottishPower, filiale della Iberdrola \nIl parco eolico di Maranch\u00f3n \u00e8 propriet\u00e0 di Iberdrola"}
{"id": "2789088", "revid": "287204", "url": "https://it.wikipedia.org/wiki?curid=2789088", "title": "Parco eolico di Maranchon", "text": ""}
{"id": "2789089", "revid": "635893", "url": "https://it.wikipedia.org/wiki?curid=2789089", "title": "Domaljevac-\u0160amac", "text": "Domaljevac \u00e8 un comune della Federazione di Bosnia ed Erzegovina situato nel Cantone della Posavina con 5.216 abitanti al censimento 2013.\nSociet\u00e0.\nEvoluzione demografica.\nIn base al censimento del 1991 la popolazione era cos\u00ec suddivisa dal punto di vista etnico:"}
{"id": "2789103", "revid": "169040", "url": "https://it.wikipedia.org/wiki?curid=2789103", "title": "Episodi di Lui e lei (seconda stagione)", "text": "La seconda stagione della serie televisiva Lui e lei, dal titolo Lui e lei 2, and\u00f2 in onda in prima visione su Rai Uno nel 1999."}
{"id": "2789115", "revid": "74801", "url": "https://it.wikipedia.org/wiki?curid=2789115", "title": "Tilly Fleischer", "text": "Biografia.\nTilly Fleischer era figlia di un macellaio tedesco. Ha cominciato a praticare atletica all'et\u00e0 di 10 anni. Si \u00e8 specializzata nel lancio del giavellotto, ma ha anche gareggiato nel lancio del disco, nel getto del peso e nella staffetta 4x100.\nAlle Olimpiadi di Los Angeles 1932 ha vinto la medaglia di bronzo nel giavellotto, dietro la statunitense Babe Didrikson-Zaharias e la tedesca Ellen Braum\u00fcller ed \u00e8 arrivata quarta nel disco. Quattro anni pi\u00f9 tardi, alle Olimpiadi in casa a Berlino nel 1936 riesce ad imporsi alle avversarie vincendo la medaglia d'oro e stabilendo il nuovo record olimpico con 45,18 metri.\nNel 1929 e nel 1930 era riuscita a battere alcuni record, ma la specialit\u00e0 non faceva ancora parte del programma olimpico.\nDopo le Olimpiadi del 1936 ha abbandonato la carriera sportiva per dedicarsi al commercio. Infatti aveva due negozi di pelletteria a Lahr e a Kehl. \nDal suo primo matrimonio ha avuto due figlie.\nHa inoltre vinto 4 titoli nazionali, sia nel lancio del giavellotto che nella staffetta 4\u00d7100 metri."}
{"id": "2789119", "revid": "1924342", "url": "https://it.wikipedia.org/wiki?curid=2789119", "title": "Where Do You Go", "text": "Where Do You Go \u00e8 un singolo del gruppo musicale statunitense No Mercy, pubblicato il 13 maggio 1996 come secondo estratto dal primo album in studio \"My Promise\".\nDescrizione.\nIl brano \u00e8 stato scritto da Peter Bischof-Fallenstein e Frank Farian e prodotto da quest'ultimo. Originariamente la canzone \u00e8 stata interpretata dai La Bouche, che tuttavia non l'hanno pubblicata come singolo. La versione pi\u00f9 conosciuta \u00e8 quindi quella dei No Mercy.\nSuccesso commerciale.\nLa canzone ha riscosso un discreto successo nell'estate 1996 raggiungendo ottime posizioni nelle classifiche."}
{"id": "2789126", "revid": "33689", "url": "https://it.wikipedia.org/wiki?curid=2789126", "title": "S.P.E.C.I.A.L.", "text": ""}
{"id": "2789135", "revid": "124852230", "url": "https://it.wikipedia.org/wiki?curid=2789135", "title": "Salto con gli sci ai VII Giochi olimpici invernali", "text": "Nel salto con gli sci ai VII Giochi olimpici invernali fu disputata una sola gara, il 5 febbraio, riservata agli atleti di sesso maschile. Le medaglie assegnate furono ritenute valide anche ai fini dei Campionati mondiali di sci nordico 1956.\nRisultati.\nSul Trampolino Italia gareggiarono 51 atleti di 16 diverse nazionalit\u00e0, che a partire dalle 11:00 effettuarono due salti con valutazione della distanza e dello stile. Quella di Cortina fu la rassegna olimpica nella quale si confrontarono le due diverse tecniche di salto in uso durante gli anni cinquanta: la tradizionale Kongsberg tipica dei norvegesi e l'innovativa D\u00e4scher, pi\u00f9 aerodinamica, alla quale erano passati con maggior rapidit\u00e0 finlandesi, tedeschi e sovietici. L'esito della gara olimpica decret\u00f2 il successo del nuovo stile.\nAl termine del primo salto la classifica era guidata dal tedesco Harry Gla\u00df davanti ai finlandesi Aulis Kallakorpi e Antti Hyv\u00e4rinen; solo undicesimi, a pari merito, i primi norvegesi, Arne Hoel e Sverre Stallvik. Nel secondo salto Gla\u00df con il settimo punteggio fu sopravanzato sia da Hyv\u00e4rinen, autore della migliore prova, sia da Kallakorpi, che con la quinta piazza conferm\u00f2 il suo secondo posto nella classifica generale. Nella seconda prova dietro a Hyv\u00e4rinen si posizionarono, a pari merito, lo svizzero Andreas D\u00e4scher (l'inventore della nuova tecnica di salto) e il finlandese Eino Kirjonen. Soltanto un norvegese, Stallvik, riusc\u00ec a classificarsi tra i primi dieci, in una specialit\u00e0 dello sci nordico nella quale fino ad allora erano stati i protagonisti."}
{"id": "2789143", "revid": "1442080", "url": "https://it.wikipedia.org/wiki?curid=2789143", "title": "Fernanda Moneta", "text": "Biografia.\nPiuttosto riservata e tendente a stare fuori dagli schemi consueti, oggi \u00e8 riconosciuta come una delle voci pi\u00f9 significative del cinema e video indipendente italiano degli anni 80.\nCon il suo secondo cortometraggio \"La donna Luna in Azzurro\" ha vinto il Gabbiano d'Argento al Festival Anteprima per il Cinema Italiano di Bellaria (Bellaria Film Festival) nel 1986 (Diretto da Morando Morandini ed Enrico Ghezzi), un Menzione Speciale al Salso Film &amp; Tv Festival del 1987 (la giuria era composta da Enrico Ghezzi, Vittorio Sgarbi, Antonio Minasi, Franco Cordelli, Silvano Agosti) e, selezionata ufficialmente dalla Cineteca di Bologna, ha rappresentato l'Italia, per la sezione cinema e video, alla B'Biennale dei Giovani artisti dell'Area Mediterranea, a Salonicco (Grecia) nel 1987.\nNel 1977 ha ideato e condotto la trasmissione radiofonica \"La Librellula\" trasmettendo da una delle prime radio libere piemontesi, \"Radio Chivasso 94\" (Castagneto Po). Oltre a trattare di cultura, la trasmissione aveva lo scopo di avvicinare l'arte, la lirica ed il teatro, alle classi popolari. Si spiegava quanto costavano e come fare ad acquistare i biglietti, come vestirsi, come e quando recarsi sul posto: informazioni che in quegli anni non erano accessibili a tutti. Inoltre, venivano recensiti i programmi televisivi pi\u00f9 popolari. Fernanda Moneta ha scoperto lo scrittore Andrea De Marchi che dal 1978 la affianca nella conduzione e che nel 1996 pubblicher\u00e0 il romanzo \"Sandrino e il canto celestiale di Robert Plant\".\nDal 1989 ha fondato \"Magnifica\", l'unica casa di distribuzione per il cinema indipendente internazionale con sede in Piemonte (ad Ivrea), con cui ha contribuito a far conoscere opere di autori dello Yallasheong sudcoreano, del sud della Francia e delle province italiane, portando anche in Rai, a \"Schegge\" ed altre trasmissioni della notte, opere che altrimenti sarebbero state relegate ai festival.\nRegista, videoartista e artista multimediale, ha realizzato una serie di cortometraggi in animazione 2D in tecnica mista tra digitale e analogico gi\u00e0 nel 1987, quando non esisteva software dedicato all'animazione se non su piattaforma Amiga, oggi fuori commercio. Il pi\u00f9 noto \u00e8 \"Ubu Cocu: Paralipomenes\", prodotto da Le Mongol Fier (Nizza, Francia) con musiche di Luigi Russolo eseguite dalla \"Fondazione Russolo Pratella\" di Varese con intonarumori originali, con la collaborazione dell'artista Fluxus Jean Mas (Ecole de Nice). Il cortometraggio \u00e8 stato presentato al Festival Nazionale dell'Unit\u00e0 di Firenze.\nHa diretto le campagne 1992 e 1993 per il Ministero per i Beni Culturali e Ambientali in animazione 3D.\nIl suo racconto per film \"Latte Dolce\" \u00e8 stato finalista del Premio Solinas per sceneggiature nel 2000 ed \u00e8 stato selezionato per il primo numero della rivista \"Plot. Affabula Readings\" diretta da Alberto Barbera.\nLa sua sceneggiatura \"The Dora\", ispirata alla vita e alle opere della pioniera della regia italiana Elvira Notari, \u00e8 stata insignita del riconoscimento europeo Source Due.\nDopo aver viaggiato per anni nell'est del mondo, \u00e8 stata la prima a scrivere in Italia, gi\u00e0 dalla fine degli anni 80, della cinematografia coreana, dalle pagine del quotidiano \"il Manifesto\" e della rivista \"Filmcritica\". In seguito, firma le voci \"Corea del Sud\" e \"Corea del Nord\" per la Treccani Cinema, ed.Istituto dell'Enciclopedia Italiana Treccani. \nNel 1992/93 ha tenuto per l'Accademia di Belle Arti di Sassari (diretta da Michele Mancini) il primo corso al mondo di Realt\u00e0 Virtuale e Nuove Tecnologie applicate all'Arte, sponsorizzato dalla \"W Industries\" (Sede di Milano).\nAttualmente \u00e8 la Titolare della Cattedra di Regia dell'Accademia di Belle Arti di Roma e fa parte del Consiglio Accademico.\nDal 2000 affronta in ambito accademico, una ricerca sperimentale sulle tecniche e gli effetti della regia in produzione condivisa. \nNel 2007, l'opera in produzione condivisa \"La Mattina la gente Lavora\", realizzata dai suoi allievi dell'Accademia di Belle Arti di Roma e di cui \u00e8 direttore artistico, \u00e8 finalista al Premio nazionale delle Arti (Miur).\nOrdinario in Regia, presso l\u2019Accademia di Belle Arti di Roma ha ideato e dirige il Corso di Diploma Triennale e biennale in Teorie e Tecniche dell\u2019Audiovisivo ove rende la regia cinematografica e audiovisiva materia indirizzo al pari delle pi\u00f9 tradizionali Pittura, Scultura o Decorazione. La prima laureata del Corso, con una Tesi in Regia, \u00e8 stata Korinne Cammarano, nella crew che ha vinto il Premio Oscar per gli Effetti Speciali del film Il libro della giungla. Ma la lista degli exallievi ed exallieve che hanno raggiunto il successo \u00e8 davvero lunga.\nUltimamente si interessa anche di fashion film. \nDal 2020 \u00e8 di nuovo Consigliere Accademico dell\u2019Accademia di Belle Arti di Roma, diretta da Cecilia Casorati.\nAttualmente Fernanda Moneta scrive anche per la webmagazine \"Artapartofcult(ure)\".\nIl suo blog didattico \u00e8 \"AccadeNews\".\nIl suo canale YouTube \u00e8 \"Fernanda Moneta presenta\"."}
{"id": "2789144", "revid": "339392", "url": "https://it.wikipedia.org/wiki?curid=2789144", "title": "Ice Wine", "text": ""}
{"id": "2789146", "revid": "339392", "url": "https://it.wikipedia.org/wiki?curid=2789146", "title": "Icewine", "text": ""}
{"id": "2789147", "revid": "1982", "url": "https://it.wikipedia.org/wiki?curid=2789147", "title": "Teodoro Moneta", "text": ""}
{"id": "2789149", "revid": "111669043", "url": "https://it.wikipedia.org/wiki?curid=2789149", "title": "America's Best Dance Crew", "text": "America's Best Dance Crew, noto anche come ABDC, \u00e8 stato un programma di MTV, nato dall'idea del cantante e produttore Randy Jackson, nel quale le migliori crew degli Stati Uniti d'America si sfidano a ritmo di ballo per vincere 100.000 dollari.\nIl programma \u00e8 presentato da Mario L\u00f3pez e Layla Kayleigh.\nIl sistema di punteggio prevede principalmente la votazione da casa tramite internet o telefono, mentre i giudici presenti durante la trasmissione sono: Lil Mama, JC Chasez e D-Trix membro della Quest Crew vincitrice della terza stagione del programma. Quest'ultimo ha sostituito a partire dalla sesta stagione Omarion, che a sua volta aveva preso il posto di Shane Sparks.\nLa prima stagione, trasmessa da MTV America nel 2008, \u00e8 stata vinta dai JabbaWockeeZ; la seconda stagione dalla Super Cr3w e la terza stagione dalla Quest Crew. Nella quarta stagione invece, a trionfare \u00e8 stata la crew tutta femminile delle We are Heroes; a seguire si sono laureati campioni prima i Poreotix nella quinta stagione, poi gli I aM mE nella sesta ed infine gli Elektrolytes nella settima."}
{"id": "2789151", "revid": "1543377", "url": "https://it.wikipedia.org/wiki?curid=2789151", "title": "Na kolana", "text": "Na kolana \u00e8 il primo singolo della cantante pop polacca Kasia Cerekwicka estratto dal suo secondo album di studio \"Feniks\"."}
{"id": "2789152", "revid": "110157", "url": "https://it.wikipedia.org/wiki?curid=2789152", "title": "Caught by the River", "text": "Caught by the River \u00e8 il terzo singolo dei Doves. \u00c8 stato pubblicato il 14 ottobre del 2002 nel Regno Unito in edizione limitata e una versione EP 10 pollici, ed \u00e8 arrivata in 29\u00aa posizione nella classifica dei singoli inglesi. Il videoclip \u00e8 stato diretto da David Mould.\nLa canzone \u00e8 stata utilizzata nella colonna sonora di \"The O.C.\" e di \"Scrubs\"."}
{"id": "2789153", "revid": "1543377", "url": "https://it.wikipedia.org/wiki?curid=2789153", "title": "Kobieta jest jak ksi\u0119\u017cyc", "text": "Kobieta jest jak ksi\u0119\u017cyc \u00e8 il primo singolo della cantante pop polacca Kasia Cerekwicka estratto dal suo album di debutto \"Mozaika\"."}
{"id": "2789158", "revid": "1543377", "url": "https://it.wikipedia.org/wiki?curid=2789158", "title": "Gdzie jeste\u015b?", "text": "Gdzie jeste\u015b? \u00e8 il secondo singolo della cantante pop polacca Kasia Cerekwicka estratto dal suo album di debutto \"Mozaika\"."}
{"id": "2789159", "revid": "438678", "url": "https://it.wikipedia.org/wiki?curid=2789159", "title": "Caught by the river", "text": ""}
{"id": "2789171", "revid": "1543377", "url": "https://it.wikipedia.org/wiki?curid=2789171", "title": "Ostatnia szansa", "text": "Ostatnia szansa \u00e8 il secondo singolo della cantante pop polacca Kasia Cerekwicka estratto dal suo secondo album di studio \"Feniks\"."}
{"id": "2789173", "revid": "1543377", "url": "https://it.wikipedia.org/wiki?curid=2789173", "title": "Potrafi\u0119 kocha\u0107", "text": "Potrafi\u0119 kocha\u0107 \u00e8 il terzo singolo della cantante pop polacca Kasia Cerekwicka estratto dal suo secondo album di studio \"Feniks\"."}
{"id": "2789180", "revid": "1543377", "url": "https://it.wikipedia.org/wiki?curid=2789180", "title": "S.O.S. (Kasia Cerekwicka)", "text": "S.O.S. \u00e8 il primo singolo della cantante pop polacca Kasia Cerekwicka estratto dal suo terzo album di studio \"Pok\u00f3j 203\"."}
{"id": "2789184", "revid": "1543377", "url": "https://it.wikipedia.org/wiki?curid=2789184", "title": "Zosta\u0144", "text": "Zosta\u0144 \u00e8 il secondo singolo della cantante pop polacca Kasia Cerekwicka estratto dal suo terzo album di studio \"Pok\u00f3j 203\"."}
{"id": "2789188", "revid": "1318658", "url": "https://it.wikipedia.org/wiki?curid=2789188", "title": "Roberto Nicolosi", "text": ""}
{"id": "2789190", "revid": "1543377", "url": "https://it.wikipedia.org/wiki?curid=2789190", "title": "Przyjaci\u00f3\u0142ka", "text": "Przyjaci\u00f3\u0142ka \u00e8 il terzo singolo della cantante pop polacca Kasia Cerekwicka estratto dal suo terzo album di studio \"Pok\u00f3j 203\"."}
{"id": "2789192", "revid": "1543377", "url": "https://it.wikipedia.org/wiki?curid=2789192", "title": "Dylemat", "text": "Dylemat \u00e8 il quarto singolo della cantante pop polacca Kasia Cerekwicka estratto dal suo terzo album di studio \"Pok\u00f3j 203\"."}
{"id": "2789194", "revid": "1543377", "url": "https://it.wikipedia.org/wiki?curid=2789194", "title": "Nie ma nic", "text": "Nie ma nic \u00e8 il quinto singolo della cantante pop polacca Kasia Cerekwicka estratto dal suo terzo album di studio \"Pok\u00f3j 203\"."}
{"id": "2789198", "revid": "1728", "url": "https://it.wikipedia.org/wiki?curid=2789198", "title": "Nicola Briot", "text": ""}
{"id": "2789200", "revid": "1543377", "url": "https://it.wikipedia.org/wiki?curid=2789200", "title": "\u017byj intensywnie", "text": "\u017byj intensywnie \u00e8 il sesto singolo della cantante pop polacca Kasia Cerekwicka estratto dal suo terzo album di studio \"Pok\u00f3j 203\"."}
{"id": "2789202", "revid": "344646", "url": "https://it.wikipedia.org/wiki?curid=2789202", "title": "Nessuno deve sapere", "text": "Nessuno deve sapere \u00e8 una miniserie TV di coproduzione italo-tedesca, RAI e Taurus Film, trasmessa in Germania nel 1972 e Italia nel 1973. Girato nella provincia di Crotone, tra Isola Capo Rizzuto, Le Castella, Santa Severina e Scandale sul tema della ndrangheta, il suo controllo sulle opere pubbliche e l'inesorabile catena di assassinii e ritorsioni ad esso legate. Protagonista un ingegnere milanese in auto sportiva subito coinvolto nei tragici eventi. Da segnalare la ballata di Domenico Modugno \"Amara terra mia\" sigla conclusiva di ogni puntata.\nPuntate.\nPrima puntata.\nPietro Rusconi (Roger Fritz) \u00e8 un giovane ingegnere milanese che giunge in Calabria per conto dello zio, titolare dell\u2019impresa che sta realizzando i lavori di costruzione dell\u2019autostrada Salerno - Reggio Calabria. Mentre si reca suoi luoghi di cantiere, l\u2019autovettura a bordo della quale viaggia sbanda improvvisamente per lo scoppio di uno pneumatico, in realt\u00e0 provocato - come si sapr\u00e0 pi\u00f9 tardi - da un colpo di fucile. Nel tentativo di raggiungere il paese, Pietro ferma un\u2019auto chiedendo un passaggio, ricevendone un brusco rifiuto. \u00c8 costretto quindi a rivolgersi ad un camionista e, trasportato sul cassone, giunge nella piazza del paese dove prima viene colpito da una ragazza su un balcone, Maria Petrulli (Stefania Casini), poi nota la diffidenza con la quale tutti i presenti lo guardano. Sopraggiunge l\u2019autista dell\u2019auto al quale Pietro si era prima rivolto, nel vano tentativo di avere un passaggio, che minaccia Pietro, che chiede spiegazioni, con un coltello. Sul cantiere, Pietro incontra il ragionier Meneghini (Corrado Olmi), che per conto dell\u2019impresa dello zio gestisce sul luogo i lavori. Questi gli presenta i fratelli Cosenza (Giuseppe Scarcella e Gianni Ottaviani), titolari di un\u2019impresa di Castrovillari che mira ad ottenere il subappalto di un lotto dei lavori. Meneghini fa intendere a Pietro, tuttavia, che il subappalto deve essere affidato alla Sud Strade, un\u2019impresa locale che garantisce meglio. A Pietro \u00e8 presentato pure il geometra Mario Cuturi (Antonello Campodifiori). In albergo, Pietro incontra Maria e le chiede di uscire a colazione, ricevendo un cortese rifiuto motivato con le \u201cusanze\u201d del sud. Mentre Pietro e Cuturi discutono del progetto, un\u2019esplosione distrugge l\u2019auto dei fratelli Cosenza. Questi tuttavia confermano a Pietro di voler presentare l\u2019offerta per il subappalto, nonostante capiscano la gravit\u00e0 dell\u2019atto intimidatorio. Pi\u00f9 tardi, in auto, Meneghini giustifica con Pietro l\u2019accaduto, affermando che gli autori \u201cdifendono il loro lavoro\u201d e gli lascia chiaramente intendere che intenzione dello zio \u00e8 di affidare il subappalto alla Sud Strade. Pietro, poco disposto a credere alle affermazioni di Meneghini, telefona a Milano, dove il direttore dell\u2019impresa gli conferma che lo zio ha dato disposizioni di affidare il subappalto alla Sud Strade. Pietro si incontra quindi sulla piazza con don Nico Crifodo (Renato Baldini), titolare della Sud Strade, uomo elegante e minaccioso, circondato da sgherri ed ossequiato dalla popolazione timorosa. Pietro incontra Maria, alla quale racconta il duro impatto con la realt\u00e0 calabrese e la donna, quasi per scherzo, pronuncia la parola \u2018ndrangheta, spiegando che quello \u00e8 il termine usato per indicare in Calabria la mafia. I due si baciano. Tornata a casa, Maria riceve il geometra Cuturi, che manifesta alla donna la sua gelosia per le attenzioni di Pietro e tenta di rivelarle il suo interesse. Nel ricevimento che segue, Maria presenta Pietro al fratello e al resto della famiglia. Al termine, Pietro offre un passaggio a Mario e durante il tragitto investe un uomo a bordo di un motociclo. Mente Pietro tenta di soccorrerlo, l\u2019uomo fugge. Di fronte alla meraviglia di Pietro, Mario intuisce che l\u2019uomo nascondesse qualcosa. Nell'immediatezza, difatti, si vede in lontananza una grossa esplosione. Corsi al cantiere, i due trovano un automezzo distrutto ed un uomo privo di vita.\nSeconda puntata.\nL\u2019attentato dinamitardo al cantiere ha distrutto un automezzo della Sud Strade e provocato la morte di un guardiano, Michele. Pietro, di ritorno dalla veglia funebre, trova la strada ostruita da un albero, ma un uomo incappucciato ordina che sia liberata e gli comunica il messaggio, proveniente da un anonimo, di stare tranquillo. Pietro, tornato sul luogo dell\u2019attentato, chiede a Meneghini, che si mostra evasivo, di conoscere i nominativi di tutti quelli che si occupano della vigilanza sul cantiere. Il ragioniere afferma che essi non figurano nei registri di lavoro, ma \u00e8 costretto suo malgrado a rivelargli il nome del guardiano di turno. Pietro si reca a casa del guardiano PIccich\u00e9 e, vincendo le resistenze della moglie, riesce ad introdursi all'interno, dove scopre che l\u2019uomo \u00e8 stato raggiunto da un colpo di arma da fuoco. Pietro raggiunge quindi il commissario (Mino Cundari) incaricato dell\u2019indagine, che trova insieme ad un giornalista milanese (Carlo, Dario Grassi), suo vecchio amico. I tre si recano di nuovo a casa di Piccich\u00e9, che nel frattempo \u00e8 scomparso. Mentre la moglie nega che il marito fosse a casa e il precedente incontro con Pietro, questi riesce a trovare le lenzuola insanguinate che provano il ferimento dell\u2019uomo. I sospetti iniziano a concentrarsi sui fratelli Cosenza, estromessi dal subappalto a favore della Sud Strade. Il commissario dimostra di conoscere bene Nino Crifodo e rivela anzi che egli \u00e8 latitante da otto anni. Per dimostrare che l\u2019uomo gode della protezione di tutto l\u2019ambiente e che per questo motivo \u00e8 quasi impossibile arrestarlo, conduce Pietro ed il giornalista nottetempo a casa del boss, dove a riceverli \u00e8 la moglie. Di Crifodo, evidentemente avvertito dell'arrivo dei tre, nessuna traccia. Uscendo, il padre di Maria, il direttore di banca Petrulli (Carlo Bagno) nega di aver presentato, il giorno precedente, Crifodo a PIetro. Il commissario ipotizza che i Cosenza abbiano chiesto protezione a qualche altra cosca per vendicarsi di Crifodo e collega alla loro iniziativa l\u2019attentato al cantiere. Durante un controllo, Santino Cosenza fugge ma viene raggiunto ed arrestato. Pietro rimprovera aspramente Cuturi di aver negato, davanti al commissario, ogni collaborazione per individuare l\u2019uomo che, la sera prima, era fuggito dopo essere stato investito dall'auto condotta dall'ingegnere. Cuturi reagisce e colpisce Pietro con un pugno, provocando una zuffa interrotta dall'intervento degli operai del cantiere.\nTerza puntata.\nLe indagini proseguono febbrili ma senza risultati, scontrandosi con l\u2019omert\u00e0 dell\u2019ambiente. Il Sindaco, nel corso di un\u2019assemblea, invita i concittadini a collaborare con la giustizia, senza convincerli. Cuturi, interrogato dal Commissario, continua nel suo atteggiamento reticente. Emerge tuttavia la sua ostilit\u00e0 per Crifodo. Nel tentativo di mettergli pressione, il Commissario arriva ad ipotizzare che Cuturi abbia istigato i fratelli Cosenza contro Crifodo. Pietro viene avvicinato da Petrulli, che tenta di giustificare l\u2019atteggiamento reticente della mattina, quando aveva negato di avergli presentato Crifodo. Petrulli invita Pietro ad essere cauto. Recatosi in commissariato, Pietro ha un colloquio con il Sindaco, che arriva a rimproverare le imprese del nord di collusione con la mafia. Durante un controllo, Piccich\u00e9 viene trovato a bordo di un camion. Santino Cosenza, interrogato dal Commissario, nega qualsiasi coinvolgimento nell'attentato al cantiere. Il Commissario tenta inutilmente di indurre Piccich\u00e9 a parlare, ma l\u2019uomo muore poco dopo. Cuturi rivela a Maria che il Commissario sospetta di lui, insinuando che Pietro possa in realt\u00e0 influenzare le mosse della Polizia. Maria gli confessa i suoi sentimenti per Pietro e lo respinge. Intanto, il Commissario inizia a dubitare che i Cosenza possano essere gli autori dell\u2019attentato al cantiere, ipotizzando che Crifodo non reagisca per paura di qualcuno pi\u00f9 potente di lui. Nella notte, Pietro crede di essere inseguito in auto da Cuturi. Riesce a bloccare l\u2019auto con una manovra, ma scopre che a seguirlo \u00e8 Maria, che gli confessa di essere preoccupata per lui. Lasciandosi, Pietro le dice che all'indomani avr\u00e0 un incontro con una \u201cdonna misteriosa\u201d.\nQuarta puntata.\nLa \u201cdonna misteriosa\u201d \u00e8 una vegliarda (zia Arcangela) che vive in un vecchio casolare di campagna. Narra a Pietro gli assassini del padre, del marito e dei figli e afferma di essere l\u2019unica a poter parlare perch\u00e9 non teme di morire. Individua in Fioravanti Zappan\u00e0, di San Nilo, l\u2019uomo investito da Pietro la notte dell\u2019attentato al cantiere. Pietro riconosce l\u2019uomo in una vecchia fotografia. La donna gli rivela che Zappan\u00e0 \u00e8 uomo di Santi Badalamessa, \u201cpadrone della vita e della morte\u201d, il vecchio boss di cui Cripodo ha preso il posto. Badalamessa \u00e8 tuttavia tornato e \u201cnon perdona\u201d. Di ritorno in paese, Pietro \u00e8 inseguito da due sgherri, che riesce a seminare fermandosi in una stazione di servizio, uscendo dal retro del bar in cui i due lo avevano raggiunto e impadronendosi delle chiavi della loro autovettura. Intanto in paese \u00e8 giunta Daria (Gaia Germani), la fidanzata di Pietro, che viene invitata nell'attesa dell\u2019arrivo dell\u2019uomo a casa da Maria. Pietro si reca a San Nilo, sulle tracce di Zappan\u00e0, dove tutti affermano di non conoscerlo, tranne il collocatore comunale che gli indica l\u2019abitazione a patto del pi\u00f9 assoluto silenzio. Giunto a casa di Zappan\u00e0, la moglie fugge alla vista di Pietro che porta via con s\u00e9 uno dei figli (Pietruccio), nel tentativo di costringere il padre a parlargli. Meneghini \u00e8 condotto al cospetto di Crifodo che gli intima il pagamento di un anticipo sul corrispettivo dei lavori. Di fronte alle resistente del geometra, Crifodo lo minaccia. Meneghini si rivolge quindi a Petrulli, che tuttavia gli nega ogni aiuto. L\u2019uomo, disperato, tenta di partire per Milano ma \u00e8 dissuaso da un sinistro personaggio.\nQuinta puntata.\nMeneghini, disperato, cerca di racimolare il denaro chiestogli da Crifodi. Pietro conquista la fiducia del figlio di Zappan\u00e0. Maria, non avendo notizie di Pietro, \u00e8 in ambasce. In un agguato, Crifodo rimane ucciso da tre sicari. Mario tenta di tranquillizzare Maria, che lo scongiura di rintracciare Pietro. Grazie alle informazioni del bambino, Pietro si mette sulle tracce di Zappan\u00e0. Intanto Mario, accompagnato da Daria, si imbatte nel cadavere di Crifodo. Pietro, credendo di incontrare Zappan\u00e0. \u00e8 in realt\u00e0 condotto al cospetto di don Sante Badalamessa, che assume la responsabilit\u00e0 dell\u2019attentato dinamitardo al cantiere. Pietro lo sfida ma alla lunga non riesce e tenere il confronto con il boss. Il commissario mostra a Pietro, di ritorno in paese, una foto di Badalamessa, ma Pietro nega di averlo mai visto. Il boss \u00e8 appena evaso dal cercare e il commissario conta, con l'aiuto di Pietro, di fermarlo. Intanto, al cantiere, \u00e8 giunto lo zio di Pietro. Questi gli rinfaccia gli accordi con la mafia. Badalamessa, riconquistati tutti i vecchi scagnozzi, ordina di costringere Mario al silenzio.\nSesta puntata.\nMario riceve una lettera intimidatoria, mentre Pietro prosegue il confronto con lo zio, che tenta di convincerlo che scendere a patti con i boss sia l\u2019unica strada e gli propone di trasferirsi negli Stati Uniti per seguire un altro appalto. Mario rivela a Maria di aver ricevuto la lettera minatoria con una richiesta di denaro. Pietro, tornato in albergo, trova Daria e le rivela la sua rabbia per i traffici dello zio. \u00c8 inquieto, indeciso se accettare o meno l'invito e lasciare la Calabria. Petrulli si offre di aiutare Mario con un prestito, ma questi rifiuta. Durante il colloquio, ignoti tentano di piazzare una carica di tritolo nell'auto di Mario ma, sorpresi, fuggono. In albergo, Daria (contattata da Meneghini) convince Pietro a partire alla volta di New York. Pietro, prima di partire, si accomiata al telefono da Maria. Zappan\u00e0 \u00e8 arrestato al confine con la Svizzera e riportato in Calabria. Mario denuncia il ricatto e rivela che le azioni della Sud Strade, dopo la morte di Crifodo, sono state vendute a prezzo vile. Nel frattempo, l\u2019ufficio di Mario salta in aria. Sempre pi\u00f9 convinto che la denuncia sia l\u2019unica strada percorribile. Mario rifiuta l\u2019invito di Maria ad andare via. Mentre Pietruccio, il figlio di Zappan\u00e0, con i suoi amici mostra solidariet\u00e0 a Mario, offrendosi di ripulire l\u2019ufficio sconvolto dall'esplosione, giunge Badalamessa e minaccia Mario al cospetto di tutti. Il commissario organizza l\u2019arresto di Badalamessa, grazie alla collaborazione di Mario, che ha indotto il boss a credere di essere passato dalla sua parte. Badalamessa percorre la via principale del paese, ricevendo il saluto e l\u2019ossequio di tutti. Giunto all'ingresso della chiesa, Zia Arcangela (la vecchia che aveva incontrato Pietro dicendo di essere l\u2019unica a poter parlare, e la cui famiglia era stata sterminata dal boss) uccide Badalamessa con due colpi di pistola. Mario, che aveva confidato nell'arresto del boss, grida: \u201cCos\u00ec non serve a niente\u201d.\nProduzione e riprese.\nLa produzione del nuovo \u201coriginale\u201d fu annunciata da Angelo Roman\u00f2, direttore centrale dello spettacolo TV, nel corso del XXIV Cineconvegno MIFED. La notizia apparve sul Radiocorriere. Secondo il rotocalco, lo sceneggiato era di Lina Wertmuller, con protagonista Salvo Randone.\nGi\u00e0 in precedenza, tuttavia, il Radiocorriere si era occupato della nuova produzione. In un articolo pubblicato a maggio dello stesso anno, infatti, si afferma che il nuovo telefilm era in lavorazione a Isola Capo Rizzuto. Durante i sopralluoghi, gli incaricati della produzione avevano individuato il paesino di Gerace per le riprese, ma trovarono dopo pochi giorni in albergo una misteriosa prenotazione di posti per l\u2019aereo Reggio Calabria - Roma. Si trattava di un chiaro avvertimento mafioso, a segnalare che la loro presenza non era gradita. Ad Isola Capo Rizzuto, invece, le cose filarono lisce e gli abitanti presero parte a varie riprese di massa. Il regista individu\u00f2 fra la gente del luogo anche una dozzina di comparse. In una intervista, il regista Mario Landi afferm\u00f2 che era la prima volta che le macchina da presa della RAI uscivano per realizzare un racconto sulla mafia a diretto contatto con la gente che ne era direttamente interessata. La sceneggiatura del racconto era attribuita a Lina Wertmuller e Furio Colombo (che per\u00f2 non compaiono nei titoli). Il linguaggio da utilizzare, secondo il regista, fu il problema pi\u00f9 difficile da risolvere. Alla fine si opt\u00f2 per una \u201csintassi non definita, anche se non troppo elementare\u201d.\nGli interpreti.\nSalvo Randone, l'attore di maggior spessore ingaggiato per dare volto a don Sante Badalamessa, fu definito per l'occasione \"addirittura troppo bravo per risultare adeguatamente repellente\".\nClaudio Gora interpreta un cinico industriale milanese, lo zio di Pietro Rusconi, interpretato da Roger Fritz, \"un noto attore tedesco da poco passato alla regia\".\nUna giovane e dolce Stefania Casini \u00e8 nei panni di Maria, ragazza di provincia di cui Pietro si invaghisce provocando la gelosia di Mario.\nMico Cundari (che ebbe un ruolo anche in \"Diario di un maestro\" di Vittorio De Seta, altro sceneggiato di punta della RAI del 1973) \u00e8 il commissario di polizia, tenace e impotente. Da segnalare, infine, l'\u201cattore\u201d bambino, Giovanni Astorino, di dieci anni, ultimogenito di una numerosa famiglia di braccianti calabresi, reclutato sul posto e \"rivelatosi in possesso di una sensibilit\u00e0 istintiva\""}
{"id": "2789207", "revid": "1573940", "url": "https://it.wikipedia.org/wiki?curid=2789207", "title": "Khosrowshahr", "text": "Khosrowshahr (farsi \u062e\u0633\u0631\u0648\u0634\u0647\u0631) \u00e8 il capoluogo della circoscrizione omonima dello shahrest\u0101n di Tabriz, nell'Azarbaijan orientale. "}
{"id": "2789211", "revid": "287204", "url": "https://it.wikipedia.org/wiki?curid=2789211", "title": "Dhu Nuwas", "text": "Biografia.\nDh\u016b Nuw\u0101s, ossia Y\u016bsuf Asar Dh\u016b Nuw\u0101s, o Y\u016bsuf b. Shur\u0101\u1e25b\u012bl, ma anche Dunaan, - dal greco \u03b4\u03bf\u03c5\u03bd\u03b1\u00e1\u03bd (acc.) o \u03b4\u03bf\u03c5\u03bd\u03b1\u00e1\u00e7 (nom.) - (reg. 521-2 \u2013 525) \u00e8 stato l'ultimo \"tubba\" del regno himyarita (attuale Yemen).\nLa storicit\u00e0 di Dh\u016b Nuw\u0101s \u00e8 attestata da Filostorgio e da Procopio di Cesarea (nelle sue \"Guerre persiane\"). Alcune fonti affermano che egli fu il successore di Rabi'a ibn Mudar, un membro della medesima dinastia. L'archeologo italiano Alessandro de Maigret ritiene che egli fosse un usurpatore. \nRisiedette alternativamente a \u1e62an\u02bf\u0101\u02be e nel palazzo di Baynun.\nSecondo alcuni storici medievisti, che si rifanno al racconto di Giovanni di Efeso, Dh\u016b Nuw\u0101s, che s'era convertito al Giudaismo, annunci\u00f2 che avrebbe perseguitato i cristiani che vivevano nel suo regno perch\u00e9 questi avevano perseguitato i suoi correligionari nei loro regni. Una lettera scritta da Simone, il vescovo di Beth Arsham, nel 524, racconta della persecuzione di Dh\u016b Nuw\u0101s (qui chiamato \"Dimnon\") a Najr\u0101n (moderna al-Ukhdud in Arabia Saudita). La persecuzione \u00e8 descritta e condannata dal Corano stesso (s\u016bra LXXXV:4-8).\nUn'ipotesi particolarmente accreditata tra gli studiosi parla invece della precisa volont\u00e0 del sovrano himyarita di non rimborsare un forte debito contratto con la comunit\u00e0 cristiana di Najran, eliminando cinicamente i suoi creditori.\nSecondo fonti coeve, dopo essersi impadronito del trono himyarita verso il 518 o il 523, Dh\u016b Nuwas attacc\u00f2 la guarnigione del regno aksumita (prevalentemente cristiano monofisita) a Zafar, conquistando la cittadina e bruciando le sue chiese. Si mosse quindi alla volta di Najr\u0101n, una roccaforte cristiana e aksumita. Dopo aver ottenuto la capitolazione della citt\u00e0, egli massacr\u00f2 i suoi abitanti che non avevano abiurato la loro fede. Le stime del massacro parlano di 20.000 vittime circa, anche se la valutazione appare esagerata.\nDh\u016b Nuw\u0101s poi procedette a scrivere una lettera al re lakhmide al-Mundhir di al-Hira e all'imperatore Kavadh I di Persia, informandoli dell'avvenuto ed esortandoli a procedere nella stessa maniera nei confronti dei cristiani che vivevano all'interno dei loro domini. Al-Mundhir ricevette questa lettera nel gennaio 519 e, quando giunse un'ambasceria da Costantinopoli che chiedeva di formalizzare un accordo di pace fra l'Impero bizantino e al-Hira, al-Mundhir rivel\u00f2 il contenuto della lettera di Dh\u016b Nuw\u0101s agli ambasciatori bizantini che restarono inorriditi per il suo contenuto. La notizia del massacro si diffuse rapidamente negli imperi di Costantinopoli e di Ctesifonte, mentre gli scampati alla carneficina trovavano ospitalit\u00e0 presso l'Imperatore bizantino Giustino I stesso, cui fu chiesto di vendicare quei martiri cristiani (chiamati nei martirologi cristiani \"Marthyri Homeriti\", ossia \"Martiri himyariti\").\nAnche l'eccidio della guarnigione aksumita di Zafar provoc\u00f2 una replica da parte di Kaleb, re di Axum. Procopio riferisce che Kaleb (che chiama \"Hellesthaeus\"), con l'aiuto dell'Imperatore bizantino Giustino I, riun\u00ec una flotta e attravers\u00f2 il mare alla volta dello Yemen, dove sconfisse Dh\u016b Nuw\u0101s verso l'anno 525. Kaleb poi nomin\u00f2 il suo suddito cristiano sud-arabico Sumyafa' Ashawa' affinch\u00e9 governasse lo Yemen in qualit\u00e0 di suo vicer\u00e9.\nLa tradizione araba afferma che Dh\u016b Nuw\u0101s si fosse suicidato lanciando al galoppo il suo cavallo nel mar Rosso. Un'altra iscrizione sud-arabica di Husn al-Ghurab potrebbe indicare che egli fosse rimasto ucciso in battaglia, combattendo contro l'esercito di Kaleb.\nde Maigret scrive anche che nel 1951 tre iscrizioni furono rinvenute a nord di al-Ukhdud, in cui si faceva riferimento a una campagna militare condotta da Dh\u016b Nuw\u0101s (qui chiamato \"Y\u016bsuf Asar Yathar\"), datate 633 del calendario himyarita, equivalente quindi al 518 o al 523."}
{"id": "2789219", "revid": "367445", "url": "https://it.wikipedia.org/wiki?curid=2789219", "title": "Hanno fatto un deserto e lo hanno chiamato pace", "text": ""}
{"id": "2789222", "revid": "767487", "url": "https://it.wikipedia.org/wiki?curid=2789222", "title": "Sardrud", "text": "Sardr\u016bd (farsi \u0633\u0631\u062f\u0631\u0648\u062f) \u00e8 una citt\u00e0 della circoscrizione Centrale dello shahrest\u0101n di Tabriz, nell'Azarbaijan orientale. "}
{"id": "2789229", "revid": "1573940", "url": "https://it.wikipedia.org/wiki?curid=2789229", "title": "Basmenj", "text": "B\u0101smenj (farsi \u0628\u0627\u0633\u0645\u0646\u062c) \u00e8 una citt\u00e0 della circoscrizione Centrale dello shahrest\u0101n di Tabriz, nell'Azarbaijan orientale. "}
{"id": "2789241", "revid": "149727", "url": "https://it.wikipedia.org/wiki?curid=2789241", "title": "Videlasco", "text": ""}
{"id": "2789243", "revid": "697352", "url": "https://it.wikipedia.org/wiki?curid=2789243", "title": "Coppa Libertadores 2010", "text": "La Copa Libertadores de Am\u00e9rica 2010 (ufficialmente Copa Santander Libertadores de Am\u00e9rica 2010 per ragioni di sponsorizzazione) \u00e8 stata la 51\u00aa edizione della Copa Libertadores, la maggiore competizione internazionale organizzata dalla CONMEBOL. Si \u00e8 disputata dal 26 gennaio al 18 agosto 2010 e vi hanno preso parte 40 club provenienti da 11 paesi: Argentina, Bolivia, Brasile, Cile, Colombia, Ecuador, Paraguay, Per\u00f9, Uruguay, Venezuela e Messico. Il torneo \u00e8 stato vinto dall'Internacional - secondo titolo nella sua storia - che ottiene cos\u00ec l'accesso alla Coppa del mondo per club FIFA 2010 e contender\u00e0 la Recopa Sudamericana 2011.\nSquadre qualificate.\nLe squadre qualificate sono in tutto quaranta: trentasette si sono qualificate grazie ai risultati ottenuti nei rispettivi campionati nazionali, ad esse si aggiungono i campioni in carica e due formazioni messicane (oltre alle tre regolarmente qualificate) invitate dagli organizzatori. Alle due squadre, Chivas Guadalajara e San Luis, \u00e8 stato garantito un posto agli ottavi di finale del torneo come risarcimento per l'esclusione avvenuta nell'edizione 2009 a causa dell'epidemia di febbre suina che aveva colpito il Messico.\nI sorteggi hanno avuto luogo il 27 novembre 2009.\nPrimo turno.\nAl primo turno partecipano dodici squadre, le sei vincitrici del doppio confronto (andata e ritorno) accedono al secondo turno.\nSecondo turno.\nLe squadre vengono divise in otto gruppi da quattro, ciascuna formazione deve affrontare per due volte le altre componenti del proprio gruppo. Accedono alla fase ad eliminazione diretta le otto vincitrici dei gironi e le sei migliori seconde.\nFase ad eliminazione diretta.\nLe ultime fasi del torneo si svolgono con la formula dell'eliminazione diretta con gare di andata e ritorno. Oltre alle quattordici squadre qualificate tramite i gironi, accedono al tabellone finale anche le due squadre messicane invitate dagli organizzatori.\nRiepilogo.\nLe sedici squadre ammesse agli ottavi vengono accoppiate sulla base dei risultati ottenuti durante la fase a gironi. Le otto squadre vincitrici ottengono i primi otto posti (in base ai punti ottenuti), le seconde qualificate e le due invitate i restanti otto. Le due messicane vengono collocate al posto 13 e 14 d'ufficio (risultato ottenuto nella scorsa edizione prima dell'esclusione dal torneo) mentre le altre vengono ordinate in base ai punti ottenuti nella fase precedente.\nClassifica marcatori.\nLegenda: "}
{"id": "2789244", "revid": "110157", "url": "https://it.wikipedia.org/wiki?curid=2789244", "title": "Star\u00e1 Voda (Karlovy Vary)", "text": "Star\u00e1 Voda (in tedesco \"Altwasser\") \u00e8 un comune della Repubblica Ceca facente parte del distretto di Cheb, nella regione di Karlovy Vary.\nGeografia fisica.\nI comuni limitrofi sono Horn\u00ed \u017dandov e Doln\u00ed \u017dandov ad ovest, M\u011bsto Kyn\u017evart, \u00dabo\u010d\u00ed, Podles\u00ed, Smrkovec e Doln\u00ed \u017ditn\u00e1 a nord, L\u00e1zn\u011b Kyn\u017evart ad est e Jedlov\u00e1, Velk\u00e9 Kr\u00e1sn\u00e9, Mal\u00e9 Kr\u00e1sn\u00e9, H\u00e1j, T\u0159i Sekery u Tachova, T\u0159i Sekery u Kyn\u017evartu, T\u0159i Sekery, Tachovsk\u00e1 Hu\u0165 e Pl\u00e1nsk\u00e1 Hu\u0165 a sud.\nStoria.\nLa prima menzione scritta del paese risale al 1308."}
{"id": "2789252", "revid": "438678", "url": "https://it.wikipedia.org/wiki?curid=2789252", "title": "Altwasser", "text": ""}
{"id": "2789254", "revid": "31360", "url": "https://it.wikipedia.org/wiki?curid=2789254", "title": "Gamesa G 80-2MW", "text": ""}
{"id": "2789256", "revid": "1573940", "url": "https://it.wikipedia.org/wiki?curid=2789256", "title": "Varzaqan", "text": "Varzaq\u0101n o Varazq\u0101n (farsi \u0648\u0631\u0632\u0642\u0627\u0646) \u00e8 il capoluogo dello shahrest\u0101n di Varzaqan, nell'Azarbaijan orientale. "}
{"id": "2789262", "revid": "287204", "url": "https://it.wikipedia.org/wiki?curid=2789262", "title": "Jean Varin", "text": "Biografia.\nD'origine vallone, Varin si trasfer\u00ec a Parigi nel 1626. ed ottenne la naturalizzazione nel 1650. Avendo dimostrato talento come incisore di monete, ottenne l'aiuto del cardinale Richelieu che nel 1647 lo nomina \u00abConducteur G\u00e9n\u00e9ral des Monnaies et Graveur des poin\u00e7ons\u00bb.\nNel 1640, fu scelto per incidere le nuove monete della riforma promossa da Claude de Bullion. Nel 1647 diventa controllore e graveur des monnaies di Francia.\nVarin \u00e8 il primo a utilizzare in forma sistematica la monetazione meccanica, con la pressa a vite, nella produzione delle monete francesi. Questa tecnica sostitu\u00ec la monetazione al martello e permise di produrre pezzi di qualit\u00e0 pi\u00f9 regolare. La tecnica, che era gi\u00e0 stata provata negli anni ottanta del Cinquecento, durante il regno di Enrico III, permise a Varin di produrre la serie dei Louis d'or, lo scudo d'argento da 60 sol (\"\u00e9cu blanc\") ed i suoi sottomultipli con il ritratto di Luigi XIII. In seguito Varin incise anche parte delle monete di Luigi XIV, ossia quelle con il ritratto infantile e con quello giovanile del \"re-sole\", che sono considerate le monete dell'et\u00e0 d'oro della monetazione francese.\nNel 1664 divenne membro dell'Acad\u00e9mie royale de peinture et de sculpture.\nVarin incise anche numerose medaglie. La sua attivit\u00e0 come scultore \u00e8 meno conosciuta. Alcune delle sue opere sono visibili alla Reggia di Versailles. Il figlio Fran\u00e7ois gli successe nella carica di \"graveur g\u00e9n\u00e9ral\", dal 1673 al 1681."}
{"id": "2789265", "revid": "1728", "url": "https://it.wikipedia.org/wiki?curid=2789265", "title": "Jean Warin", "text": ""}
{"id": "2789275", "revid": "1573940", "url": "https://it.wikipedia.org/wiki?curid=2789275", "title": "Choghadak", "text": "Chogh\u0101dak (farsi \u0686\u063a\u0627\u062f\u06a9) \u00e8 una citt\u00e0 della circoscrizione Centrale dello shahrest\u0101n di Bushehr, nella provincia di Bushehr. "}
{"id": "2789276", "revid": "287204", "url": "https://it.wikipedia.org/wiki?curid=2789276", "title": "Celtic Football Club 2009-2010", "text": "Questa voce raccoglie le informazioni riguardanti il Celtic Football Club nelle competizioni ufficiali della stagione 2009-2010."}
{"id": "2789289", "revid": "181699", "url": "https://it.wikipedia.org/wiki?curid=2789289", "title": "Giuseppe Gariboldi", "text": "Biografia.\nNel 1856, dopo gli studi con Giuseppe D'Aloe, si trasfer\u00ec a Parigi dove lavor\u00f2 come compositore e musicista virtuoso. Dal 1859 al 1861 tenne concerti in Belgio, Paesi Bassi, Regno Unito e Austria.\nDurante la Guerra franco-prussiana, nel 1870, oper\u00f2 in seno alla Croce Rossa. Dal 1871 al 1895, insegn\u00f2 flauto e composizione al college Rollen (ora Lyc\u00e9e Jacques-Decour) a Parigi.\nNel 1905, torn\u00f2 in Italia con la sua famiglia.\nFra le sue opere numerosi pezzi per flauto e per flauto e pianoforte. Diversi suoi studi vengono ancora oggi impiegati per lo studio del flauto ed in particolare, \"Etudes mignonnes\" op. 131, \"20 Petites Etudes\" op. 132, \"Exercices journaliers\" op. 89 e 15 \"Etudes modernes et progressives\", \"58 Etudes pour flauto\". Gariboldi compose anche molte canzoni e tre operette."}
{"id": "2789291", "revid": "827882", "url": "https://it.wikipedia.org/wiki?curid=2789291", "title": "Buccia", "text": "La buccia (esocarpo) \u00e8 lo strato protettivo esterno di un frutto (epidermide, formata a sua volta da cuticola e tessuto sclerenchimatico) o di un vegetale che pu\u00f2 essere staccato. A seconda dei casi pu\u00f2 costituire anche il 20% del peso del frutto o il 40% come nel caso dei limoni.\nViene chiamato impropriamente anche scorza anche se il termine indica in realt\u00e0 lo strato esterno dei fusti e delle radici delle piante. In botanica il termine epicarpo \u00e8 pi\u00f9 generico e comprensivo anche dei casi in cui la parte esterna non pu\u00f2 essere staccata facilmente, si pensi alle noci.\nUtilizzi.\nGli utilizzi sono molteplici e non vengono limitati all'impiego in cucina.\nCucina.\nViene utilizzata per la preparazione di alcune marmellate, e di molti dolci come la linzertorte.\nInoltre rende evidente il grado di maturazione di alcuni frutti come il caso delle banane: tendente al verde in quelle acerbe, al giallo scuro con piccole chiazze marroni in quelle molto mature.\nAltri usi.\nLa buccia di alcuni frutti, come quello del melograno, una volta essiccata viene impiegata nella produzione di coloranti."}
{"id": "2789293", "revid": "486946", "url": "https://it.wikipedia.org/wiki?curid=2789293", "title": "Armoriale dei comuni della Provincia di Massa e Carrara", "text": ""}
{"id": "2789296", "revid": "1924342", "url": "https://it.wikipedia.org/wiki?curid=2789296", "title": "Ewa Farna", "text": "Ha pubblicato finora 3 album in lingua ceca e 4 in lingua polacca.\nDurante l'infanzia ha frequentato una scuola elementare e una artistica a Vendryn\u011b, dove ha imparato a suonare il pianoforte e a ballare. Ha iniziato la sua carriera musicale partecipando a dei concorsi canori locali sia in Polonia che in Repubblica Ceca tra il 2004 e il 2005.\nIl suo talento \u00e8 stato scoperto dal produttore discografico Le\u0161ek Wronka, che le ha permesso di registrare il suo album di debutto \"M\u011bls m\u011b v\u016fbec r\u00e1d\", facendo di Ewa Farna la rivelazione dell'anno del 2006 alle premiazioni \"\u010cesk\u00fd slav\u00edk\". Nel 2007 ha pubblicato il suo secondo album, \"Ticho\", che ha ottenuto pi\u00f9 o meno lo stesso successo commerciale del precedente venendo anch'esso certificato disco di platino, e la versione polacca dell'album di debutto, pubblicata solo in Polonia, \"Sam na sam\", che non ha per\u00f2 ottenuto successo, e ha venduto circa solo 1.800 copie. Dopo il suo primo tour viene pubblicato il DVD \"Bl\u00ed\u017e ke hv\u011bzd\u00e1m\", il pi\u00f9 venduto nel 2008 in Repubblica Ceca.\nEwa ritorna nel 2009 con \"Cicho\", la versione polacca di \"Ticho\", che ha pi\u00f9 successo di \"Sam na sam\" in Polonia, e vende circa 10.000 copie, e col suo terzo album di studio in ceco, \"Virtu\u00e1ln\u00ed\", del quale nel 2010 pubblica la versione in polacco, intitolata \"EWAkuacja\". L'album \u00e8 supportato dal tour \"Bu\u010f Virtu\u00e1ln\u00ed\", iniziato il 3 novembre 2009, che si terr\u00e0 in Repubblica Ceca, Polonia e Slovacchia."}
{"id": "2789313", "revid": "219355", "url": "https://it.wikipedia.org/wiki?curid=2789313", "title": "Fission fragment ionization", "text": ""}
{"id": "2789319", "revid": "110157", "url": "https://it.wikipedia.org/wiki?curid=2789319", "title": "Chi si aiuta Dio l'aiuta", "text": "Chi si aiuta Dio l'aiuta (titolo originale in lingua inglese: \"Self-help\") \u00e8 un libro didascalico pubblicato nel 1859 dallo scrittore britannico Samuel Smiles e tradotto in lingua italiana nel 1865.\nStoria.\n\"Self-Help\" era la raccolta dei testi di una serie di conferenze tenute da Samuel Smiles a un gruppo di giovani inglesi della classe lavoratrice per spingerli a migliorare la propria posizione sociale. La tesi dominante del libro era dimostrare come la forza di volont\u00e0 fosse in grado vincere ogni ostacolo, per cui un uomo volenteroso era in grado sollevarsi dalle pi\u00f9 basse condizioni economiche e sociali alla fama e alla ricchezza. Il testo ebbe un successo travolgente in tutta Europa e fu definito \"la Bibbia del liberalismo vittoriano\". In Italia ne vennero vendute ben 150\u00a0000 copie in pochi mesi e il presidente del consiglio Menabrea diede disposizione ufficiali perch\u00e9 fosse fatta un'opera analoga con esempi di italiani di successo, esortazione realizzata dallo scienziato Michele Lessona nel 1869 col suo \"Volere \u00e8 potere\".\nCapitoli del libro.\nNella terza edizione italiana il libro era composto dai seguenti quattrorici capitoli (fra parentesi i corrispondenti capitoli della versione originale in lingua inglese):"}
{"id": "2789351", "revid": "729019", "url": "https://it.wikipedia.org/wiki?curid=2789351", "title": "SALDI", "text": "In spettrometria di massa, la tecnica SALDI (dall'inglese \"Surface-Assisted Laser Desorption/Ionization\"), \u00e8 una variante della tecnica MALDI in cui la matrice \u00e8 liquida con un particolato.\nCome nel MALDI, il desorbimento e la ionizzazione del campione sono causati da un laser."}
{"id": "2789355", "revid": "287204", "url": "https://it.wikipedia.org/wiki?curid=2789355", "title": "Manicomio (film)", "text": ""}
{"id": "2789366", "revid": "1869172", "url": "https://it.wikipedia.org/wiki?curid=2789366", "title": "Manicomio (disambigua)", "text": ""}
{"id": "2789369", "revid": "101175", "url": "https://it.wikipedia.org/wiki?curid=2789369", "title": "Team Guandalini Racing", "text": ""}
{"id": "2789373", "revid": "256896", "url": "https://it.wikipedia.org/wiki?curid=2789373", "title": "Congregatio de Propaganda Fide", "text": ""}
{"id": "2789374", "revid": "767487", "url": "https://it.wikipedia.org/wiki?curid=2789374", "title": "Australian Championships 1954", "text": "Gli Australian Championships 1954 (conosciuto oggi come Australian Open) sono stati la 42\u00aa edizione degli Australian Championships e prima prova stagionale dello Slam per il 1954. Si \u00e8 disputato dal 22 gennaio al 1\u00ba febbraio 1954 sui campi in erba del White City Stadium di Sydney in Australia. Il singolare maschile \u00e8 stato vinto dall'australiano Mervyn Rose, che si \u00e8 imposto sul connazionale Rex Hartwig in 4 set. Il singolare femminile \u00e8 stato vinto dall'australiana Thelma Coyne Long, che ha battuto la connazionale Jenny Staley Hoad in 2 set. Nel doppio maschile si \u00e8 imposta la coppia formata da Rex Hartwig e Mervyn Rose, mentre nel doppio femminile hanno trionfato Mary Bevis Hawton e Thelma Coyne Long. Il doppio misto \u00e8 stato vinto da Thelma Coyne Long e Rex Hartwig.\nRisultati.\nSingolare maschile.\n Mervyn Rose ha battuto in finale Rex Hartwig 6-2 0-6 6-4 6-2\nSingolare femminile.\n Thelma Coyne Long ha battuto in finale Jenny Staley Hoad 6-3, 6-4\nDoppio maschile.\n Rex Hartwig / Mervyn Rose hanno battuto in finale Neale Fraser / Clive Wilderspin 6-3, 6-4, 6-2\nDoppio femminile.\n Mary Bevis Hawton / Thelma Coyne Long hanno battuto in finale Hazel Redick-Smith / Julia Wipplinger 6-3, 8-6\nDoppio misto.\n Thelma Coyne Long / Rex Hartwig hanno battuto in finale Beryl Penrose / John Bromwich 4-6, 6-1, 6-2"}
{"id": "2789379", "revid": "1323158", "url": "https://it.wikipedia.org/wiki?curid=2789379", "title": "Trionfo della Virt\u00f9", "text": "Il Trionfo della Virt\u00f9 (o Minerva scaccia i Vizi dal giardino della Virt\u00f9) \u00e8 un dipinto tempera su tela () di Andrea Mantegna, completato nel 1502 e conservato oggi al Louvre di Parigi.\nStoria.\nLa tela fu la seconda della serie di decorazioni pittoriche per lo studiolo di Isabella d'Este nel Castello di San Giorgio a Mantova. Nel 1502 \u00e8 documentata l'ordine di acquisto della vernice per completare l'opera.\nIl complesso programma iconografico, ricco di valori allegorici, venne forse fornito dal poeta e consigliere di Isabella, Paride da Ceresara. Le fonti letterarie dell'opera vengono individuate nel \"Sogno di Polifilo\" (pubblicato Venezia nel 1499) e nel \"De genealogia deorum\" di Boccaccio.\nLa tela, con tutte le altre dello studiolo, venne donata verso 1627 al cardinale Richelieu e trasferita a Parigi, dove al tempo di Luigi XIV entr\u00f2 nelle collezioni reali. Da l\u00ec, dopo la rivoluzione francese, \u00e8 confluita nel museo del Louvre.\nDescrizione e stile.\nLa tela rappresenta una \"fabula antica\" affollata di numerosi personaggi allegorici, la cui identificazione \u00e8 facilitata dalle numerose scritte, ma non tutti gli elementi sono stati univocamente interpretati. La scena \u00e8 ambientata in un giardino delimitato da archi di verzura, oltre i quali si vede un lontano paesaggio che digrada nella luce brumosa secondo le regole della prospettiva aerea, mentre sul lato destro si erge un muro di grossi blocchi di pietra. Si tratta del giardino simbolico della Virt\u00f9, che \u00e8 stato occupato da Vizi, i quali l'hanno trasformato in palude. La composizione \u00e8 impostata a un rigido schema a triangolo, che sembra incorporare tutti i personaggi e frena l'impeto delle figure in movimento.\nA sinistra irrompe Minerva, simbolo delle doti intellettuali della mente umana, vestita della corazza e con l'elmo, la lancia (spezzata, in simbolo di vittoria) e lo scudo che la contraddistinguono. Essa fa per scacciare intanto un gruppo di cupidi volanti, procacciatori di amori carnali, alcuni dei quali, in secondo piano, sono anche celati da maschera di barbagianni e gufi, simbolo dell'inganno. Davanti a Minerva incalzano due figure femminili armate rispettivamente di arco e frecce e di una torcia spenta, che sono state interpretate come personificazioni di Diana e della Castit\u00e0. \nTra i primi personaggi ad essere cacciati c'\u00e8 una madre satiressa con le zampe caprine striate, che tiene tre figli in grembo e uno per la mano con zampe di leopardo, ma il suo ruolo non \u00e8 stato chiarito. Si avviano invece verso il lago, che li allontana dal giardino, una serie di vizi per lo pi\u00f9 identificabili da cartigli. Sulla sponda della palude, proprio sotto Minerva, si trova l'iscrizione dai \"Remedia Amoris\" di Ovidio (\"Se togli gli ozi perir\u00e0 l'arco di Cupido\"). Poco pi\u00f9 in l\u00e0 si vede l'Accidia, rappresentata come una vecchia deforme priva di braccia (per la sua incapacit\u00e0 di agire) che \u00e8 condotta tramite una corda dall'\"Inerzia\", dalla camicia lacera. Segue una mostruosa figura scimmiesca, l'Odio immortale, la Frode e la Malizia (\"Immortale Odio / Fraus et Malitiae\"), che porta sulle spalle quattro sacchi con i semi (\"Semina\") del male (\"Mala\"), del male peggiore (\"Peiora\") e di quello pessimo (\"Pessima\"). Questa figura ha inoltre due cartellini sotto l'ascella, dei quali \u00e8 leggibile solo uno, forse il greco \"Z\u03b5\u03bbo\u03c3\" (\"Gelosia\").\nIl gruppetto successivo \u00e8 quello della Venere terrena, del tutto calma, in contrapposizione a Minerva e trasportata dal centauro, simbolo entrambi della Lussuria. Essa \u00e8 preceduta da un cupido con due fiaccole e da due donne una delle quali tiene l'arco del cupido: si tratta probabilmente di due virt\u00f9 che riprendono possesso del giardino, essendo i vizi tutti rappresentati nudi. Il satiro dall'aspetto animalesco, dalla testa vagamente leonina, con un bambino e una pelliccia d'animale in braccio, non \u00e8 identificato da una didascalia, ma la sua descrizione si trova in un'incisione nota come \"Virtus Combusta\", che ne ha permesso l'identificazione con la Concupiscenza o la Lascivia, in evidente relazione con la Venere terrena. L'ultimo gruppo, descritto dai cartigli, mostra l'\"Iniorancia\" coronata che viene trasportata di peso dall'\"Ingratitudine\" e dall'\"Avarizia\". Poco sopra, un cartiglio contiene un'invocazione agli dei da parte della Prudenza o della Madre delle Virt\u00f9: (\"E voi, o dei, soccorrete me, Madre delle Virt\u00f9\"). L'identificazione di questa \"Madre delle Virt\u00f9\" \u00e8 incerta e potrebbe essere la Verit\u00e0 o la quarta Virt\u00f9 cardinale non presente in cielo, la Prudenza.\nTornando all'estrema sinistra si scorge una rappresentazione di Dafne, quale madre delle Virt\u00f9, prigioniera dell'albero di alloro, rappresentata nella sua metamorfosi con una notevole inventiva visionaria del pittore. Attorno al tronco \u00e8 avvolto un cartiglio, che contiene una lunga invocazione di aiuto, scritta in latino con caratteri romani, in latino con caratteri che imitano la scrittura greca (e non in greco come spesso riportato) e in caratteri di stile ebraico, rivolta alle tre Virt\u00f9 cardinali, che appaiono in cielo entro una nuvola rotonda: esse, espulse dal giardino a suo tempo, sono da sinistra la Giustizia, con la bilancia e la spada, la Fortezza, con la colonna, la clava e la leont\u00e8, e la Temperanza, con i due vasi con cui versa l'acqua nel vino in segno di moderazione.\nRestano inspiegati alcuni elementi, come le rocce incombenti e sul punto di crollare nella montagna a sinistra, forse uno dei brani meglio riusciti dell'opera, paragonate ai dipinti di Albrecht Altdorfer, le figurette umane nel paesaggio e la presenza di nuvole dalla forma umana."}
{"id": "2789382", "revid": "287204", "url": "https://it.wikipedia.org/wiki?curid=2789382", "title": "Emanuele Della Rosa", "text": "Biografia.\nPeso Superwelter, si avvicina al pugilato all'et\u00e0 di 18 anni, sotto la guida di Luciano Sordini.\nDa dilettante totalizza 25 vittorie, 7 sconfitte e 4 pari.\nIl 19 marzo 2005 debutta tra i professionisti, al Palaluiss di Roma, battendo per KO alla terza ripresa il pugile romeno Robert Cristea.\nIn molti considerano il Della Rosa di inizio carriera come un pugile irruente e con la tendenza alla bagarre. Tuttavia si mette in mostra per la tenacia e per essere un vero e proprio demolitore, tanto che di l\u00ec a poco verr\u00e0 soprannominato \"Ruspa\".\nIl 4 agosto del 2006 si aggiudica ai punti il titolo vacante IBF international dei Welter contro il francese Choukri Yentour. L '8 giugno del 2007 arriva il secondo titolo importante della carriera di Della Rosa. Si tratta del vacante World Boxing Council (WBC) del Mediterraneo ottenuto a Roma, battendo all'undicesima ripresa il serbo Bogdan Mitic.\nDal 2007 al 2009 seguono altre 10 vittorie da professionista.\nIl 19 dicembre 2009 a Schwerin nel nord della Germania, incontra il pugile di casa Sebastian Zbik. Entrambi gli atleti si presentano sul ring come imbattuti. Alla seconda ripresa Della Rosa subisce un brutto taglio all'altezza dello zigomo destro dovuto ad una testata del tedesco. Zbik si aggiudica l'incontro ai punti al termine delle 12 riprese.\nNel 2010 si interrompe la collaborazione col Maestro Sordini, e dopo 2 match disputati sotto la guida di Giancarlo Marinelli, passa\nalla corte dei Maestri Eugenio Agnuzzi, Roberto D'elia e Valerio Monti.\nIl 3 giugno 2011 Della Rosa difende il proprio titolo internazionale dei pesi Superwelter WBC contro il pugile polacco Daniel Urbanski allo stadio comunale di Pomezia. L'incontro si decide ai punti con i parziali di 120-106, 119-107, 119-107 a favore di Della Rosa.\nIl 18 novembre 2011 a Sant'angelo in Vado, batte Jozsef Matolcsi ai punti e mantiene il titolo internazionale WBC dei Superwelter.\nIl 16 giugno 2012 a Fregene in provincia di Roma, Della Rosa ha difeso il titolo internazionale WBC dei superwelter contro l'imbattuto pugile inglese Nasser Al Harbi.\nNella stessa serata hanno combattuto anche i suoi compagni di scuderia ed allenamento Domenico Spada, per mondiale Silver WBC ed Emanuele Blandamura, per il Silver International WBC.\nDopo due match di rodaggio contro McField e Trizno, e un training camp negli U.S.A., \u00e8 in attesa di combattere contro il cubano Lara per la semifinale al titolo WBC dei SuperWelter in possesso di Sa\u00fal \u00c1lvarez.\nSifdante ufficiale al titolo europeo in possesso di Sergey Rabchenko, sabato 8 giugno a Brindisi, Della Rosa ha sconfitto per kot al 5\u00ba round il lettone Kostantins Sakara.\nDal 2011 al 2013 si \u00e8 allenato col maestro Eugenio Agnuzzi, e dopo una breve esperienza in america agli ordini di Eufracio Gonzales, \u00e8 allenato da Valerio Monti.\nIl 26 ottobre a Tortol\u00ec, ha combattuto e sconfitto il lettone Morosek ai punti, in un incontro di routine.\nIl 17 maggio 2014 al PalaDiFiore di Roma, \u00e8 stato sconfitto per KOT all'ottavo round dallo spagnolo Isaac Real, per il vacante titolo europeo di categoria.\nIl 27 marzo 2015 ha sconfitto a Fiumicino Francesco Di Fiore, diventando il nuovo Campione italiano dei pesi Superwelter.\nIl 27 giugno 2015 a Roma, sconfigge il pugliese Felice Moncelli e si conferma Campione Italiano dei Superwelter.\nIncontri Titolati.\n\"Emanuele Della Rosa professionista:\"\n2006\n2007\n2009\n2010\n2011\n2012\n2014\n2015"}
{"id": "2789387", "revid": "36426", "url": "https://it.wikipedia.org/wiki?curid=2789387", "title": "Minerva scaccia i Vizi dal giardino della Virt\u00f9", "text": ""}
{"id": "2789390", "revid": "1573940", "url": "https://it.wikipedia.org/wiki?curid=2789390", "title": "Khark", "text": "L'isola di Kh\u0101rk o Kh\u0101rg (farsi \u062c\u0632\u06cc\u0631\u0647 \u062e\u0627\u0631\u06a9 \"Jaz\u012breh-ye Khark\") \u00e8 una circoscrizione dello shahrest\u0101n di Bushehr, nella provincia di Bushehr. L'isola si trova a 25\u00a0km dalla costa iraniana e 483\u00a0km a nord-ovest dello stretto di Hormuz. Il suo porto \u00e8 un importante centro di esportazione di greggio. Il termine \"khark\" in persiano significa \"dattero ancora acerbo\".\nStoria.\nNel 1753 gli Olandesi edificarono sull'isola un emporio e un forte. Nel 1766 il forte venne saccheggiato dal governatore arabo di Bandar, \"Riq Mir Mahanna\" . Nel 1856, l'isola venne occupata per un breve periodo, dagli inglesi, nel corso della \"guerra Anglo-Persiana\", ma ritorn\u00f2 in possesso degli olandesi nei primi mesi del 1857.\nUn tempo l'isola ospitava il pi\u00f9 grande terminal di petrolio offshore del mondo, il principale terminale marittimo per il commercio del petrolio iraniano. Le infrastrutture dell'isola vennero messe fuori uso nell'autunno del 1986 a causa di un pesante bombardamento scatenato dalle forze aeree Irachene nel corso della guerra Iran-Iraq, bombardamento che distrusse la maggior parte delle infrastrutture del terminal. Al centro dell'isola si trovava anche la Darius Oldfield, un'azienda anch'essa distrutta dagli intensivi bombardamenti. La ricostruzione di tutti gli impianti fu un processo molto lento, anche dopo la fine della guerra, avvenuta nel 1988.\nLe iscrizioni achemenidi.\nIl 14 novembre 2007 nell'isola vennero scoperte delle iscrizioni cuneiformi risalenti all'era achemenide. Erano scolpite su una roccia corallina in un antico persiano semi-sillabico. Nonostante fossero iscrizioni impresse secondo l'ordinario sistema regolare achemenide, queste erano insolitamente scritte su cinque linee. Il 31 maggio 2008 venne danneggiata, per il 70%, con un oggetto appuntito. La natura del danno indica che fu un atto deliberato."}
{"id": "2789394", "revid": "174925", "url": "https://it.wikipedia.org/wiki?curid=2789394", "title": "Isernia", "text": "Isernia (, IPA: ; \"S\u00e8rnia\" in dialetto isernino) \u00e8 un comune italiano di abitanti, capoluogo dell'omonima provincia in Molise.\nTra i primi insediamenti paleolitici documentati d'Europa, nell'antichit\u00e0 fu una fiorente citt\u00e0 sannita, capitale della Lega Italica e in seguito \"Municipium\" romano. Nel XIX secolo, dopo l'unit\u00e0 d'Italia fu luogo di reazione borbonica anti-unitaria. Per il bombardamento subito durante la seconda guerra mondiale, Isernia \u00e8 stata insignita della medaglia d'oro al valor civile. L'istituzione della provincia risale al 1970.\nGeografia fisica.\nTerritorio.\nIl nucleo abitativo principale di Isernia \u00e8 situato sull'ampio crinale di una collina oblunga dell'Appennino meridionale, la quale separa due corsi d'acqua paralleli di modesta portata, il Carpino e il Sordo. Tali bacini fluviali confluiscono a sud-ovest nel fiume Cavaliere, affluente del fiume Vandra, a sua volta affluente del Volturno. \nLa citt\u00e0 sorge lungo il tratturo Pescasseroli-Candela (un'antica via della transumanza), all'incrocio della strada statale 85 e la strada statale 17 Appulo-Sannitica, ed \u00e8 circondata dai monti del Matese a sud e dalle Mainarde a nord-ovest. Il suo territorio \nha un'altimetria che varia da 285\u00a0 fino a 905\u00a0, per una media di 457\u00a0. La zona \u00e8 ritenuta ad alto rischio sismico in quanto l'attivit\u00e0 tellurica nel territorio \u00e8 stimata come molto intensa.\nL'area settentrionale del centro abitato si trova ad un'altitudine maggiore rispetto alla parte meridionale (storicamente pi\u00f9 antica), ed \u00e8 situata su un terreno quasi pianeggiante ma molto umido e ricco di sorgenti acquitrinose, tra cui quella del fiume Sordo.\nSecondo la Carta Geologica d'Italia redatta dal Servizio Geologico d'Italia, il territorio del comune di Isernia \u00e8 situato a met\u00e0 tra le formazioni \"calcareo-dolomitiche mesozoiche\" a sud, relative all'appennino campano e dei monti del Matese, e i \"sedimenti di tipo pelagico\" del mesozoico-terziario a nord, appartenenti all'appennino sannita e all'appennino abruzzese. L'accavallamento molto esteso di queste due zone costituisce un'anomalia rispetto al resto della morfologia appenninica.\nIl sottosuolo del centro abitato \u00e8 formato da rocce di travertino, mentre nella parte settentrionale del comune sono presenti rocce arenarie e calcaree.\nClima.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +5,9\u00a0\u00b0C; quella del mese pi\u00f9 caldo, agosto, \u00e8 di +23,5\u00a0\u00b0C.\nLa .\nOrigini del nome.\nL'origine del toponimo Isernia non ha una provenienza certa. Una delle ipotesi principali \u00e8 che il nome provenga dalla radice indoeuropea \u00abausa\u00bb, che vuol dire \u00abacqua\u00bb. Questa radice, infatti, ha dato origine a molti nomi di luoghi e citt\u00e0 in tutta Europa, e a sostegno di tale teoria ci sarebbe la peculiare posizione dell'antico centro abitato di Isernia, circondato da tre fiumi. Ulteriori ipotesi prevedono che il nome provenga dalla radice sannitica Aiser, che significa \"Dio\". Questo darebbe un'aura sacrale al nome della citt\u00e0, accresciuta anche dal fatto che la radice Aiser, in Lingua etrusca, significa \"D\u00e8i\". Entrambe le etimologie suggeriscono quindi che la citt\u00e0 sarebbe stata \"consacrata agli d\u00e8i\". Infine, nel nome latino di Isernia, cio\u00e8 \"Aesernia\", o meglio nel nome osco Aisernio, \u00e8 molto marcata l'assonanza con il toponimo Esere. Questo nome \u00e8 un'epiclesi di Ercole e compare in un frammento di ceramica di origine osca, trovato a Campochiaro. Di conseguenza, tale origine potrebbe indicare che Isernia \u00e8 una citt\u00e0 sacra dedicata ad Ercole.\nStoria.\nL'area dove sorge Isernia \u00e8 stata abitata dall'uomo sin dall'era paleolitica: i primi insediamenti, infatti, risalgono ad almeno 700.000 anni fa. Anche le origini dell'agglomerato urbano sono molto antiche, ma allo stato attuale non \u00e8 possibile stabilirne una datazione certa.\nLa citt\u00e0 fu sotto il dominio sannita fin dal V secolo a.C. Grazie alla sua posizione strategica, il suo controllo fu uno dei punti cruciali durante le guerre sannitiche. Nel 264 a.C. divenne colonia latina e nel 209 a.C. rimase fedele a Roma nella seconda guerra punica. Nel periodo che va dal 263 a.C. al 240 a.C., cio\u00e8 dopo la deduzione a colonia, furono coniate le monete di Aesernia. Alcuni autori ritengono che parte della monetazione della guerra sociale possa essere stata coniata nello stesso centro. Durante la Guerra sociale, nel 90 a.C. Isernia fu occupata dagli italici dopo un lungo assedio e divenne la loro capitale. Cadde alla fine della guerra per mano di Silla, che la rase al suolo.\nNegli anni successivi, vari imperatori, da Cesare a Nerone, promossero un piano di ripopolamento inviando colonie nei territori ove sorgeva la citt\u00e0. Ai tempi di Traiano, Isernia venne elevata al rango di Municipio; in quel periodo, venne anche costruito il \"Capitolium\".\nDopo la caduta dell'Impero romano, Isernia venne distrutta nel 456 dai Vandali, capitanati da Genserico, per ben tre volte dai Saraceni, negli anni 860, 882 e 883.\nNel VII secolo, i Longobardi del ducato di Benevento ne promossero la rinascita con la costruzione di opere pubbliche. Successivamente, durante il dominio normanno, nel quale faceva parte della contea di Molise, sub\u00ec una fase di decrescita: la sua diocesi fu unificata con quelle di Venafro e Bojano. Inoltre, nel 1199, fu saccheggiata da Marcovaldo di Annweiler. Nel XIII secolo, la citt\u00e0 rinacque ancora, grazie a Federico II.\nTra il XIV e il XVI secolo Isernia altern\u00f2 periodi di relativa autonomia come citt\u00e0 del demanio regio a fasi di infeudamento. Nel 1476 la citt\u00e0 venne donata da re Ferdinando I di Napoli alla consorte Giovanna di Trast\u00e1mara. Nel 1519 Isernia fu infeudata a Guglielmo di Cro\u00ff, ciambellano dell'imperatore Carlo V. Tramite decreto datato 1521 Isernia venne nuovamente riammessa nel demanio regio. Isernia rimase per tutto il XVI secolo l'unica citt\u00e0 demaniale del Contado di Molise. Nel 1638 essa venne tuttavia posta in vendita, venendo acquistata dal duca di Montenero, Carlo Greco nel 1643 dopo una serie di infruttuosi tentativi da parte dell'universitas di Isernia di preservare la propria autonomia. Il duca di Montenero nel 1644 rivend\u00e9 Isernia a Diego d'Avalos, al quale venne conferito il titolo di Principe sul feudo. I d'Avalos tennero Isernia per circa un secolo, salvo una breve parentesi iniziata nel 1698, quando Cesare Michelangelo d'Avalos la cedette a Fulvio Costanzo, principe di Colle d'Anchise, nella cui titolarit\u00e0 rimase sino al 1712. A causa di una serie di contrasti con le autorit\u00e0 cittadine il Costanzo prefer\u00ec infatti cedere Isernia nuovamente a Cesare Michelangelo d'Avalos per 57.400 ducati. Alla morte di Cesare Michelangelo, avvenuta nel 1729, il suo erede designato, Giovan Battista d'Avalos accett\u00f2 l'eredit\u00e0 gravata da enormi debiti dello zio con beneficio d'inventario. Nel 1733 si ebbe la confisca dei beni al Regio Fisco e dunque il relativo apprezzo. Ci\u00f2 consent\u00ec alla citt\u00e0 di riscattarsi e rientrare nel demanio regio, giungendo nel 1742 ad un accordo con i creditori del d'Avalos ed impegnandosi a pagare la somma di 43.000 ducati.\nIl 23 ottobre 1860 Isernia ospit\u00f2 per una notte Vittorio Emanuele II di Savoia in viaggio per recarsi a Teano ad incontrare Giuseppe Garibaldi. Il Sovrano prese alloggio nel Palazzo Cimorelli, sito nella via che poi prese il Suo nome, ospite di Vincenzo Cimorelli (n. - m. ). L'indomani, alla partenza per Venafro, donava all'ospite la sua tabacchiera d'oro in un cofanetto sul coperchio del quale erano incise le iniziali reali.\nAlla fine del XVIII secolo, era la citt\u00e0 pi\u00f9 popolosa del Contado di Molise. Oppose resistenza ai francesi nel tentativo di conquista del Regno di Napoli, cos\u00ec come oppose resistenza anche nel 1860, in virt\u00f9 della reazione borbonica contro i Piemontesi. I piemontesi ordinarono anche a Isernia fucilazioni sommarie in cui secondo Pino Aprile morirono 1245, mentre secondo uno scritto del tempo (1861) lo scontro \"\"cost\u00f2 1245 vittime tra guardie nazionali, liberali, reazionari e soldati delle due armate belligeranti\".\nNel giorno 10 settembre 1943, durante la seconda guerra mondiale, Isernia sub\u00ec un pesantissimo bombardamento da parte degli alleati, che rase al suolo quasi un terzo dell'abitato e provoc\u00f2 la morte di un numero altissimo di persone. Uno studio del 2007, a cura dell'Archivio di Stato di Isernia, evidenzia come i morti in totale durante tutti i giorni di bombardamenti, furono in realt\u00e0 489. A causa dei danni causati da questi e da altri bombardamenti, verso la met\u00e0 del XX secolo si pose in atto un piano di rinascita della citt\u00e0, che prevedeva anche lo sviluppo nella zona pi\u00f9 a nord.\nInoltre, nel 1957, dopo la divisione dell'Abruzzi e Molise, cominci\u00f2 a prendere piede l'ipotesi dell'istituzione della provincia di Isernia. In realt\u00e0, questo non era il primo tentativo in tal senso: l'istituzione della provincia era stata promossa gi\u00e0 nel 1810 da Gioacchino Murat, ma senza successo. Il Parlamento, per\u00f2, rinvi\u00f2 qualsiasi decisione al riguardo. Il nuovo fallimento del processo di istituzione della provincia scaten\u00f2 una protesta nella citt\u00e0, caratterizzata da cortei di operai e studenti; la protesta, poi, sfoci\u00f2 in una serie di rivolte cittadine, culminate con blocchi stradali e violenti scontri con le forze dell'ordine, con feriti e arresti. Il 1957 e 1958 furono gli anni ricordati a Isernia come 'della violenza sociale'.\nIl 16 febbraio 1970 il Parlamento sanc\u00ec l'istituzione della nuova provincia che divenne operativa il 3 marzo 1970.\nSimboli.\nLo stemma di Isernia \u00e8 formato da uno scudo oblungo di tipo sannitico, su cui campeggiano le iniziali della citt\u00e0 composte da un caduceo, intorno al quale \u00e8 attorcigliato un serpente; lo scudo \u00e8 avvolto da foglie di acanto ed \u00e8 sormontato da un elmo, rabescato a cancelli con cimiero. Le lettere, le foglie e i bordi dello scudo sono giallo-oro, lo scudo \u00e8 azzurro e l'elmo \u00e8 grigio scuro.\nIl caduceo, emblema del potere ed anche della prosperit\u00e0, indica che Isernia \u00e8 stata sempre citt\u00e0 regia e mai assoggettata in feudo, se non per pochi anni; il serpente, invece, \u00e8 simbolo di prudenza, di riflessione, di pace e di sollecitudine, qualit\u00e0 necessarie per riuscire nelle imprese. Il caduceo e il serpente accoppiati simboleggiano anche la prosperit\u00e0 e la buona salute; erano infatti attributi tradizionali di Esculapio, dio della medicina.\nNon si hanno notizie certe dell'epoca in cui \u00e8 stato adottato lo stemma, n\u00e9 si conosce il nome del suo ideatore. Il primo documento storico pervenuto, su cui \u00e8 riprodotto lo stemma della citt\u00e0 di Isernia, \u00e8 il \"privilegio\" concesso alla citt\u00e0 da Carlo V nel 1521, il cui originale cartaceo \u00e8 conservato nella biblioteca comunale. Nel corso dei secoli \u00e8 stato pi\u00f9 volte ritoccato, abbellito, ma lo scudo e la disposizione delle lettere sono rimasti sempre uguali; quello attuale risale al 1956.\nOnorificenze.\nLa Citt\u00e0 di Isernia \u00e8 tra le citt\u00e0 decorate al valor militare per la guerra di liberazione, insignita della Medaglia d'oro al valor civile e della Croce di guerra al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nArchitetture religiose.\nCattedrale di San Pietro.\n\u00c8 la chiesa pi\u00f9 importante della citt\u00e0, cattedrale della diocesi di Isernia-Venafro \u00e8 dedicata a San Pietro Apostolo e si trova in piazza Andrea d'Isernia. \nL'edificio sorge su un antico tempio pagano italico del III secolo a.C. di cui \u00e8 rimasto integro l'intero podio da cui \u00e8 possibile ricostruirne la forma. Il tempio era un \"capitolium\", cio\u00e8 un tempio dedicato alla triade capitolina che aveva l'ingresso dalla parte opposta rispetto alla collocazione attuale.\nIn epoca medioevale venne costruita una cattedrale di stile greco-bizantino che rispettava la disposizione del precedente tempio pagano. Nel 1349 questo edificio fu distrutto completamente da un terremoto e venne costruito un nuovo edificio nella disposizione moderna. Agli inizi dell'800 un nuovo terremoto lesion\u00f2 gravemente la chiesa che venne ricostruita nella stessa sede ma di dimensioni maggiori e di aspetto molto simile a quello attuale.\nL'aspetto \u00e8 dovuto ai restauri neoclassici ordinati dal vescovo Gennaro Saladino nella seconda met\u00e0 del XIX secolo che presenta il grande timpano triangolare in travertino, \u00e8 sorretta da due coppie di pilastri agli angoli e da quattro alte colonne ioniche sulla fronte.\nLo spazio interno appare suddiviso in tre navate con pilastri decorati da lesene corinzie in marmi policromi.\nNella \"cappella del Santissimo Sacramento\" vi \u00e8 l'antica tavola bizantina denominata \"Virgo Lucis\"\" (la Madonna della Luce) di Marco Basilio risalente al XV secolo.\nIl campanile della chiesa, situato tra il fianco sinistro del tempio e l'Universit\u00e0, fu realizzato nel 1349 ed \u00e8 attraversato dal cosiddetto \"Arco di San Pietro\". I due ingressi dell'arco sono sorvegliati da quattro statue togate romane, inizialmente acefale, conosciute nella cultura locale come \"mamozi\".\nArchitetture civili.\nFontana Fraterna.\nAnnoverata fra le fontane monumentali d'Italia per la sua mirabile struttura architettonica, la fontana Fraterna \u00e8 una delle opere pi\u00f9 significative e pi\u00f9 importanti nonch\u00e9 simbolo della citt\u00e0.\nLa fontana, composta da blocchi di pietra locale provenienti da un numero imprecisato di edifici nella citt\u00e0 e da costruzioni di epoca romana, \u00e8 formata principalmente da una serie di archi a tutto sesto. Presenta diverse epigrafi incise su di essa, tra cui una dedicata agli Dei Mani. Al centro della fontana c'\u00e8 una lastra di marmo pi\u00f9 grande delle altre, decorata con due delfini ed un fiore, proveniente da un edificio sepolcrale. Si pu\u00f2 affermare quindi che la fontana non risale ad un periodo storico preciso, ma che \u00e8 testimone dei numerosi periodi storici che hanno attraversato la citt\u00e0.\nLa fonte si trova in piazza Celestino V a seguito dei bombardamenti del 1943; in precedenza si trovava in piazza della Fraterna, da cui prese il nome.\nLe mura di fortificazione.\nIsernia non \u00e8 stata mai dotata di un castello, piuttosto di una cinta muraria ancora in parte individuabile nel centro antico. La sopraelevazione naturale dell'abitato sulla collina, rendeva gi\u00e0 dal XII secolo Isernia una citt\u00e0 ben protetta. Per quanto riguarda la precedente era romana, gli elementi arrivati riguardanti la muratura, a grossi blocchi trachinici parallelepipedi, ne sono visibili delle tracce sulla parte orientale. Il foro romano era l'attuale Piazza Andrea d'Isernia o piazza del Mercato, dove il duomo di San Pietro fu eretto sopra il tempio di Giove. Il \"decumanus maximus\" coincideva con l'andamento del corso Marcelli; nella ripetizione regolare dei vicoli a questo ortogonali, unica eccezione il vico Storto del Castello, si riconosce una teoria di \"cardines\".\nNelle'poca medievale longobardo-normanna, la cattedrale di Isernia, l'episcopio e il territorio attorno al foro vennero a costituire un polo di carattere religioso nella parte topograficamente pi\u00f9 elevata della semidistrutta citt\u00e0 romana; un altro polo di carattere civile si form\u00f2 secondo Franco Valente, pi\u00f9 tardi in et\u00e0 longobarda (X secolo), cio\u00e8 fuori le mura a nord, quando venne istituita la Contea d'Isernia, sarebbe stata eretta una fortezza nell'area sud, tra via Occidentale e Largo Purgatorio, scomparsa, di cui per\u00f2 rimangono i toponimi di via Castello, vico Porta Castello.\nNell'847 un terremoto distrusse Isernia, altri danni furono arrecati dai Normanni, sicch\u00e9 la contea pass\u00f2 nella Contea di Boiano, o di Molise. Nel 1223 l'imperatore Federico II, lottando contro il conte Tommaso di Celano dei Marsi, ordin\u00f2 l'abbattimento delle mura isernine. Cos\u00ec queste lentamente nei secoli seguenti vennero a fondersi con le case civili, complici altre distruzioni arrecate dai terremoti del 1456 e del 1805. Nel 1703 l'abate Giovan Battista Pacichelli realizz\u00f2 una pianta della citt\u00e0 di Isernia come si presentava all'epoca, nella legenda della carta geografica, con lettere dell'alfabeto, sono riportati i monumenti principali:\nLe lettere E - F - H - N riportano degli edifici scomparsi: la chiesa di Sant'Onofrio, di San Vincenzo, dell'Annunziata, e di Santa Lucia. La cinta muraria orientale, bench\u00e9 in rovina, serviva come camminamento di ronda. Tre sono i fornici di accesso, il primo dalla chiesa di Santa Maria delle Monache, il secondo all'altezza della cattedrale, dalla porta del campanile di San Pietro, e il terzo al di sotto della chiesa di Santa Chiara, mediante Porta Fonticella.\nNei pressi di Piazza Purgatorio, dove sorgeva la chiesa, distrutta nel bombardamento del 1943, pare che manchi un tratto della cortina muraria, forse crollato gi\u00e0 col terremoto del 1805, si nota una rientranza, un declivio con un terreno senza costruzioni. Sul lato meridionale la muratura mostra un avancorpo, una torre circolare e Porta da Piedi, con un ponte che scavalcava un fossato; quest'ultimo sembra generato dal fiume Carpino. Probabilmente venne realizzato un canale artificiale a protezione dell'accesso alle mura, all'inizio del corso Marcelli. Il lato nord delle mura appare caratterizzato da una serie di massicci contrafforti che fanno supporre l'ampio riutilizzo dei resti delle mura sannitiche; manca l'ingresso da nord, detto Porta Maggiore, che accoglieva i mercanti e i pellegrini dalla strada degli Abruzzi e di Bojano, Campobasso, e vi si trovava la chiesa dell'Immacolata Concezione.\nIl disegno di Pacichelli non fornisce informazioni sul versante occidentali, opposto al punto di vista della citt\u00e0, una pianta del XIX realizzata dal geografo Tommaso Zampi, custodita nella Biblioteca nazionale \"Vittorio Emanuele III\" di Napoli, mostra com'era la pianta muraria di questa porzione, dall'andamento a cortina. Successivamente per\u00f2 in pi\u00f9 punti il tratto di via Occidentale \u00e8 stato rimaneggiato dalla presenza di abitazioni.\nIl fronte occidentale presentava tre torri circolari, individuabili facilmente tra le case, e 4 porte di accesso: Porta Castello, Porta di Giobbe, vicino a vicolo Castello, e Porta Mercatello, che esiste ancora, e introduce a Piazza Andrea d'Isernia; poi ancora Porta San Bartolomeo, che si trovava vicino alla chiesa omonima successivamente distrutta, la porta \u00e8 ancora esistente, si trova in Largo Ciarlante.\nValico del Macerone.\nIl valico del Macerone (684\u00a0m s.l.m.), situato nella zona settentrionale del comune, \u00e8 stato fin dall'et\u00e0 romana il valico appenninico che collegava Isernia con Forl\u00ec del Sannio e Castel di Sangro tramite l'omonimo percorso stradale. Una sezione del tragitto \u00e8 stata sostituita da una superstrada pressoch\u00e9 parallela, che ha notevolmente ridotto i tempi di percorrenza della tratta Isernia-Rionero Sannitico. Il valico fu interessato da una terribile frana nel 2013 che devast\u00f2 l'intera sede stradale rivelando strati su strati di asfalto aggiunti negli anni per contrastare quella che era una \"frana perenne\". Tale avvenimento port\u00f2 notevoli disagi agli abitanti delle frazioni: Vandra e Masserie Lotto del comune di Forl\u00ec del Sannio. Il settore della SS17 \u00e8 stato poi riaperto dall'ANAS nel 2019.\nLa particolare ripidezza e tortuosit\u00e0 del \"Macerone\" fanno s\u00ec che il valico sia estremamente popolare tra gli appassionati di ciclismo e gli escursionisti in moto.\nPagine memorabili del ciclismo professionistico sono state scritte su questo percorso: in una tappa del Giro d'Italia del 1921, il \"campionissimo\" Costante Girardengo, alle prese con i chilometri del \"Macerone\" - alcuni dei quali con pendenze fino al 14% -, scese dalla bicicletta e tracci\u00f2 una croce sulla polvere della strada, sussurrando con voce stremata \"Girardengo si ferma qui!\", per poi abbandonare la corsa.\nSociet\u00e0.\nEvoluzione demografica.\nSul territorio comunale di Isernia sorgono numerose frazioni e contrade che comportano una distribuzione demografica irregolare all'interno del comune. Il centro abitato principale ha una popolazione che si attesta intorno alle 16.000 unit\u00e0.\nUn notevole incremento demografico si \u00e8 avuto subito dopo l'istituzione della provincia di Isernia nel 1970. Tale variazione positiva \u00e8 proseguita in maniera ridotta nei decenni successivi. Per far fronte all'incremento della popolazione residente sono sorti due nuovi quartieri con ampi spazi verdi ed ampie carreggiate stradali: il quartiere San Leucio e il quartiere San Lazzaro, leggermente distaccato dal centro cittadino primario.\nNegli ultimi anni \u00e8 in notevole espansione la zona nord della citt\u00e0 (localit\u00e0 Nunziatella), con la costruzione di un piccolo ma moderno centro commerciale e con l'ammodernamento dell'impianto stradale attraverso la realizzazione di nuove rotonde e di una nuova strada (doppia corsia e due marciapiedi) che collega pi\u00f9 agevolmente il centro della citt\u00e0 direttamente con il nuovo polo di Pesche dell'universit\u00e0 del Molise.\nEtnie e minoranze straniere.\nAl 31 dicembre 2019, gli stranieri residenti a Isernia sono 1163, pari al 5,3% della popolazione comunale.\nLe nazionalit\u00e0 pi\u00f9 numerose sono:\nLingue e dialetti.\nIl dialetto di Isernia fa parte del dialetto molisano della zona centro-occidentale della regione, con tutte le sue particolarit\u00e0. Molto marcato \u00e8 il rotacismo negli articoli determinati maschili (\"ru c\u00e0ne\" per \"il cane\" o \"ru cegli\u00f9cce\" per \"l'uccellino\"), cos\u00ec come il rotacismo della \"d\", tuttavia non sempre applicato (\"songhe re Sernia\" per \"sono di Isernia\").\nReligione.\nLo statuto comunale di Isernia indica come patrono san Pietro Celestino, considerato dalla tradizione nativo del luogo, mentre la diocesi di Isernia-Venafro riconosce quali patroni san Nicandro, san Marciano e santa Daria, il cui culto, come riportano alcuni documenti, fu celebrato con fiere e processioni religiose gi\u00e0 nel XIX secolo. Tale culto, abbandonato nei primi decenni del Novecento, si \u00e8 conservato intatto nella vicina Venafro, dove nel 303 d.C. i tre santi furono martirizzati proprio nello stesso luogo in cui sorge la basilica ad essi dedicata.\nTradizioni e folclore.\nIl Tombolo di Isernia.\nA Isernia \u00e8 molto diffusa da secoli la lavorazione del merletto a tombolo (Isernia \u00e8 definita anche la \"citt\u00e0 dei merletti\"). \nLa cosa che pi\u00f9 contraddistingue il tombolo isernino \u00e8, oltre alla finissima fattura, un tipo di filo prodotto in zona di colore avorio che rende tutto il lavoro pi\u00f9 luminoso ed elegante.\nLa sua introduzione nella citt\u00e0 \u00e8 di antica origine, si presume infatti che la diffusione risalga al XIV secolo, ad opera di suore spagnole che alloggiavano nel monastero di Santa Maria delle Monache. \nCol passare del tempo il tombolo viene lavorato sempre meno in maniera artigianale e sempre pi\u00f9 in maniera industriale. \u00c8 anche materia presso l'Istituto artistico della citt\u00e0.\nLe Confraternite di Isernia.\nA Isernia sono presenti numerose confraternite. La pi\u00f9 antica \u00e8 la confraternita \"la Fraterna\", istituita nel 1289 di Pietro Angelerio (futuro papa Celestino V); poi esistono la confraternita del \"Santissimo Rosario\", la confraternita \"Santa Maria del Suffragio\" e la confraternita di \"Sant'Antonio. \nIn passato le dispute tra le varie confraternite erano delle vere e proprie lotte di classe, poich\u00e9 ogni confraternita rappresentava una diversa classe sociale.\nLa processione del Venerd\u00ec Santo.\nCome in altre citt\u00e0 d'Italia, durante Venerd\u00ec che precede la Pasqua, anche ad Isernia si svolge la processione del Venerd\u00ec Santo. Essa percorre tutta la citt\u00e0 e riscuote una partecipazione da parte della popolazione davvero numerosa.\nMolto tradizionale \u00e8 la presenza degli \"incappucciati\", fedeli che per un voto di penitenza partecipano alla processione incappucciandosi totalmente con un telo bianco (in modo da non permettere a nessuno di essere riconosciuti), e si incoronano la testa con una corona di spine. Molti di loro, per aggravare la penitenza, portano croci e camminano scalzi per tutto il percorso della processione; loro \u00e8 anche il compito di portare statue della Mater Dolorosa e del Cristo Morto.\nLe confraternite della citt\u00e0 partecipano alla processione, ognuna con un ruolo ben preciso all'interno del corteo.\nQualit\u00e0 della vita.\nCome stabilito anche dalla ricerca di Legambiente, Mal'Aria 2010, Isernia \u00e8 uno dei capoluoghi di provincia con la qualit\u00e0 dell'aria pi\u00f9 alta d'Italia, grazie alla folta vegetazione ed alla bassa urbanizzazione del suo territorio ed alla mancanza di industrie pesanti e di traffico.\nInoltre, sempre secondo uno studio di Legambiente, nel 2011 Isernia \u00e8 risultato uno dei comuni \"completamente rinnovabili\" d'Italia, infatti il fabbisogno energetico della citt\u00e0 \u00e8 completamente coperto attraverso la produzione di energia elettrica da pannelli fotovoltaici per 392\u00a0kW, miniidroelettrico 3,3\u00a0MW, eolico 2,4\u00a0MW e 625\u00a0kW da biogas.\nCultura.\nIstruzione.\nScuole.\nIsernia \u00e8 sede di varie scuole elementari e medie, e di un numero rilevante di complessi scolastici per le scuole superiori.\nCon l'espansione della citt\u00e0 sono stati costruiti due nuovi plessi scolastici (nei quartieri San Leucio e San Lazzaro), intitolati ai due giovani studenti di Isernia Michele Iavagnilio e Vittorio Tagliente, i quali persero la vita durante il terremoto dell'Aquila del 2009.\nLe scuole elementari intitolate a \"San Giovanni Bosco\" e ad \"Ignazio Silone\" sono chiuse a causa dell'inagibilit\u00e0 dei rispettivi edifici.\nUniversit\u00e0.\nSapienza Universit\u00e0 di Roma.\nA Isernia \u00e8 presente una sede dell'universit\u00e0 La Sapienza di Roma\nMusei.\nNella citt\u00e0 sono presenti quattro musei importanti:\nCucina.\nLa cucina di Isernia \u00e8 molto legata alla tradizione contadina della zona, soprattutto per quanto riguarda la preparazione di pasta fatta in casa, salumi e prodotti caseari.\nUn secondo tipico della citt\u00e0 sono i \"\"turcinelli\" arrostiti, interiora di agnello avvolte in budella e arrostite. Ci sono poi \"ru macche\" (polenta con fagioli), i \"frattaruoli\" (tocchetti di polenta con salsiccia) e \"ru sciarone\"\" (mezzelune di pasta ripiene di uova e formaggi).\nPer quanto riguarda i prodotti della natura, molto tipici della zona sono:\nA Isernia \u00e8 presente un proverbio sulla cipolla \nVini.\nIn zona si producono anche molti vini, per lo pi\u00f9 produzioni casalinghe, tra i quali:\nEventi.\nFesta dei Santi Cosma e Damiano.\nIl 26 settembre di ogni anno si celebra ad Isernia la festa dei santi Cosma e Damiano, molto sentita nella citt\u00e0. Oltre che nel giorno sancito dalla Chiesa, ad Isernia le celebrazioni proseguono anche nel giorno 27, localmente noto come \"festa dei santi\".\nOltre alle classiche celebrazioni religiose, tradizionalmente si svolge anche una grande fiera, che ha luogo nel centro storico di Isernia. Ad essa si aggiungono vari spettacoli e intrattenimenti musicali, organizzati dall'apposito comitato.\nIn origine la festa era una celebrazione pagana del Dio Priapo, ma sul finire dell'et\u00e0 romana fu convertita nella celebrazione cristiana dei due santi medici. Stando ad una lettera-relazione inviata nel 1781 da Sir William Hamilton a Sir Joseph Banks, alcuni residui del rito pagano avevano finito per protrarsi e conservarsi pressoch\u00e9 intatti nei secoli. Le usanze in questione prevedevano la commercializzazione di ex-voto a forma di genitali maschili e femminili, o il pellegrinaggio e la benedizione - all'interno dell'eremo - di donne e uomini infertili. Queste antiche pratiche, osservate e descritte con stupore dal diplomatico inglese alla fine del Settecento durante un suo soggiorno isernino, non sono pi\u00f9 presenti nella celebrazione odierna dei santi Cosma e Damiano. \nFiera delle Cipolle.\nLa \"Fiera delle Cipolle\", legata ai festeggiamenti dei Santi Pietro e Paolo, \u00e8 la pi\u00f9 importante della citt\u00e0 di Isernia e si svolge il 28 e 29 giugno. Di antica origine (la prima testimonianza risale al XV secolo), \u00e8 nata inizialmente per favorire il commercio della cipolla di Isernia dei produttori locali; \u00e8 diventata una fiera molto variegata e frequentata ma sono comunque presenti i tipici banchetti con la cipolla di Isernia. \nUn tempo si svolgeva dove si trova il parco della Rimembranza, denominato il \"largo delle cipolle\"; in seguito, dopo l'espansione a nord della citt\u00e0, la fiera si \u00e8 svolta per alcuni decenni su corso Risorgimento, per poi spostarsi negli ultimi anni sul corso principale della citt\u00e0, corso Garibaldi.\nLa fiera, con il passare del tempo, ha perso la sua funzione originaria, cio\u00e8 quella di favorire il commercio della cipolla. Allo stato attuale, la maggior parte delle bancarelle adibite alla vendita di questo prodotto \u00e8 stata rimpiazzata da allestimenti di tipo generico, presenti in qualsiasi altra fiera o mercato italiano.\nFesta di Sant'Antonio.\nAd Isernia \u00e8 molto sentito il culto di Sant'Antonio da Padova. Nella citt\u00e0, infatti, gli sono state dedicate una grande cappella della Chiesa di San Francesco e una confraternita cittadina. La processione, che negli ultimi anni ha avuto luogo di sera, \u00e8 una delle cose pi\u00f9 caratteristiche della citt\u00e0, in quanto prevede la partecipazione di cavalli bardati con vistosi drappi, nastri colorati e immagini del santo che seguono il corteo per tutta la citt\u00e0. Per tradizione i cavalli sono 13, in modo da rispettare la numerologia attribuita al santo.\nIn origine i cavalli partecipanti erano di propriet\u00e0 dei contadini, ma sono poi stati utilizzati quelli della comunit\u00e0 Rom, molto presente nella citt\u00e0.\nOltre al corteo, durante i giorni di festa, a Isernia sono presenti svariati altarini con immagini raffiguranti il santo, e molti bambini vengono vestiti come Sant'Antonio per invocare la protezione del santo su di essi.\nDi questa festa sono responsabili il comitato festa e la confraternita di Sant'Antonio, fondata nell'anno 1781 con Regio Decreto.\nNel giorno della festa (13 giugno) in chiesa viene distribuito il pane benedetto a tutti i fedeli che vi si recano.\nFiera nazionale del tartufo bianco molisano.\nIl 4 dicembre 2011 \u00e8 stata inaugurata la prima fiera nazionale del tartufo bianco molisano a cui hanno partecipato numerosi produttori di tartufi e prodotti tipici dell'intera regione. La fiera ha avuto una durata di una settimana accostando alla vendita del tartufo anche numerosi eventi e manifestazioni culturali.\nFesta de L'Unit\u00e0.\nAltro evento della citt\u00e0 \u00e8 la Festa de l'Unit\u00e0, dal nome del quotidiano fondato da Antonio Gramsci, gi\u00e0 organo ufficiale del PCI e poi giornale di \"area\", che si svolge solitamente nei primi giorni di settembre, dura all'incirca 5 giorni e presenta serate all'insegna di musica e spettacoli vari. Anni fa veniva organizzata nel centro storico, quindi all'interno della villa comunale, ed era incentrata su giochi popolari. Successivamente venne spostata in piazza Ignazio Silone (adiacente alla scuola elementare) mentre negli ultimi anni si \u00e8 svolta nel terminal situato in contrada Tremolicci con l'organizzazione di concerti di artisti anche molto famosi come i Negramaro, Caparezza, Luca Barbarossa, Modena City Ramblers, Bandabard\u00f2.\nEssendo sostanzialmente una festa di partito, peraltro organizzata a livello nazionale, con la nascita del PD, sorto dalla fusione di Ds e Margherita, la festa ha cambiato nome e negli ultimi anni non \u00e8 stata pi\u00f9 organizzata ad Isernia.\nLa canzone italiana d'autore.\nLa canzone italiana d'autore \u00e8 un concorso musicale ideata dall'assessorato alla cultura del Comune di Isernia che si svolge nella citt\u00e0 (in piazza Andrea d'Isernia, prima si svolgeva in piazza Celestino V) e propone il rilancio della musica italiana. \u00c8 un concorso per artisti emergenti non professionisti, ognuno dei quali si esibisce con un brano edito ed uno inedito. Ospiti del concorso sono stati artisti di fama nazionale come Alex Britti. Eugenio Finardi, Angelo Branduardi e Bobby Solo. \u00c8 un concorso che ha visto come direttore artistico Red Ronnie, ruolo che \u00e8 successivamente stato rivestito da Dario Salvatori. \nL'evento musicale rientra nella serie di iniziative appartenenti a Molise Live.\nCronologia Vincitori\nLa sigla di apertura del concorso canoro \u00e8 stata realizzata dal compositore isernino Giacomo Bucci, il titolo del brano \u00e8 \"Il Grande Momento\"\nGeografia antropica.\nUrbanistica.\nL'urbanistica di Isernia \u00e8 notevolmente cambiata dopo la sua istituzione a Provincia. Al centro storico (a sud), caratterizzato da un unico corso principale (Corso Marcelli) e da numerosi strettissimi vicoli, si \u00e8 aggiunta (a nord) la parte nuova della citt\u00e0. Quest'ultima si espande attorno a 4 assi stradali principali (Corso Garibaldi, Corso Risorgimento, via XXIV Maggio e via Giovanni XXXIII) disposti a V, il cui vertice coincide con la Villa Comunale. Fuori dal centro cittadino \u00e8 nato il quartiere di San Lazzaro, mentre \u00e8 in forte espansione la localit\u00e0 a nord della Citt\u00e0. Lo sviluppo urbano della citt\u00e0 non presenta mai un'eccessiva densit\u00e0; inesistente o quasi il problema del traffico, facilmente risolto con la costruzione di poche rotonde, realizzate soprattutto dopo le pressioni dell'opinione pubblica.\nCentro storico.\nIl centro storico della citt\u00e0, che ha mantenuto in parte il suo antico aspetto, si contraddistingue per i suoi stretti vicoli. Situato nella parte sud ovest della citt\u00e0, \u00e8 stretto al lato da due pendii; \u00e8 circondato da due antiche mura e da due strade, via Roma e via Occidentale, che ne permettono un facile accesso. Il completo restauro dopo il terremoto del 1984 ha consentito al centro storico di tornare cuore pulsante della citt\u00e0, anche grazie all'apertura delle sedi universitarie e di numerose botteghe locali; il gioved\u00ec e il sabato mattina \u00e8 sede di un caratteristico mercato. Presenta un corso principale, corso Marcelli, che unisce le due piazze principali, piazza San Pietro Celestino V e piazza Andrea D'Isernia (dove \u00e8 presente la cattedrale).\nPiazza Celestino V.\nLa piazza san Pietro Celestino V \u00e8 una delle piazze pi\u00f9 importanti della citt\u00e0. Situata nel centro storico, accoglie la Fontana Fraterna. Essa \u00e8 nata dopo il bombardamento del 10 settembre del 1943, che distrusse la maggior parte delle abitazioni che vi erano presenti facendo spazio alla nuova piazza; attraverso la differente pavimentazione, \u00e8 possibile riconoscere dove erano allocate le vecchie abitazioni e la strada principale.\nSu questa piazza \u00e8 presente anche la chiesa della Concezione (a volte la piazza \u00e8 chiamata \"la Concezione\") e una statua del patrono d'Isernia San Pietro Celestino.\nPiazza X Settembre.\nLa piazza, intitolata al bombardamento del 10 settembre 1943, accoglie la statua bronzea che ricorda le migliaia di vittime che la citt\u00e0 pag\u00f2 quel tragico giorno. La piazza stessa \u00e8 stata figlia di quel bombardamento spaventoso e sono ancora visibili alcuni ruderi delle abitazioni preesistenti.\nQuartiere San Lazzaro.\nIl quartiere San Lazzaro si \u00e8 sviluppato nella parte nord della citt\u00e0, lungo la Strada Statale 17 su una piccola collina collegata al resto della citt\u00e0 attraverso il viadotto \"San Leonardo\" sopra il fiume Sordo.\nFrazioni e contrade.\nSono frazioni o contrade di Isernia: Colle Croce, Colle Marino, Colle Pagano, Conocchia, la Castagna, Salietto, Castelluccio, Castelromano, Coppolicchio, le Piane, Breccelle, Fragnete, Signora Rosa, il Tiegno, Colle Palumbo, Asinina, Masseria Capruccia, Bazzoffie, Cutone.\nCastelromano.\nLa frazione pi\u00f9 grande e popolosa (500 abitanti circa) \u00e8 Castelromano che sorge in un pianoro ai piedi del monte La Romana (882\u00a0m) ad un'altitudine di 680\u00a0m s.l.m., distante circa 5\u00a0km ad ovest della citt\u00e0.\nEconomia.\nIsernia e la sua provincia \u00e8 una delle aree del Mezzogiorno che ha visto diminuire il peso dell'imprenditoria privata, essendo per lo pi\u00f9 una citt\u00e0 basata su redditivit\u00e0 statale e parastatale. Il comune pentro \u00e8 infatti incentrato sull'agricoltura con piccole presenze artigianali quali, conciarie, dolciarie, meccaniche, automobilistiche, delle materie plastiche e dei laterizi difatti ha il nucleo produttivo pi\u00f9 piccolo d'Italia, contando poco meno di 7600 imprese in tutta la provincia.\nSettore Primario.\nL'industria agraria \u00e8 poco sviluppata, per lo pi\u00f9 \u00e8 di tipo privato o in aziende di medie dimensioni, con scarse forme di allevamento e pastorizia. Molto praticato, invece, \u00e8 l'artigianato delle ceramiche e dei merletti a tombolo; degno di nota \u00e8 anche il settore della falegnameria che si distingue per le sue manifatture. Ci sono inoltre varie piccole botteghe nel centro storico della citt\u00e0 (ad esempio pelletterie ecc.). Anche la lavorazione della canapa, seppur non pi\u00f9 distribuita uniformemente sul territorio come in passato, \u00e8 da segnalare per i suoi pregevoli prodotti, tra i quali corde e funi.\nSettore Secondario.\nVi \u00e8 una minuta presenza di medie imprese fuori dal territorio comunale del tipo tessile e del tipo automobilistico, quest'ultima ormai rimaneggiata.\nNegli ultimi anni si sta tentando di sviluppare vari settori, tra cui quello delle energie rinnovabili.\nSettore Terziario.\nLe attivit\u00e0 terziarie si basano soprattutto sulla pubblica amministrazione. Oltre al Comune, dopo l'istituzione della Provincia, Isernia \u00e8 diventata sede di numerosi servizi pubblici, che hanno dato nuovo slancio alla crescita economica e sociale della citt\u00e0.\nNotevole anche la rilevanza turistica della citt\u00e0, soprattutto in ambito archeologico; tra i vari siti spicca quello di Isernia La Pineta.\nInfrastrutture e trasporti.\nStrade.\nIl territorio del comune di Isernia \u00e8 attraversato principalmente dalla Strada statale 17 dell'Appennino Abruzzese e Appulo Sannitica che la collega a nord con Sulmona, L'Aquila fino ad arrivare a Antrodoco, e verso est fino a raggiungere Campobasso e Foggia. Negli anni 2000 \u00e8 stata aperta la strada a scorrimento veloce Isernia-Castel di Sangro\nMolto importanti sono anche la Strada statale 650 di Fondovalle Trigno, che collega Isernia con San Salvo Marina, la Strada statale 85 Venafrana che collega la citt\u00e0 con Vairano Patenora e infine la ex Strada statale 627 della Vandra (poi diventata Strada Provinciale 1 Vandra) che la collega a Colli a Volturno.\nIsernia dista esattamente 80\u00a0km da entrambe le coste, sia quella adriatica di San Salvo Marina, sia quella tirrenica di Scauri.\nFerrovie.\nDal 1894 Isernia \u00e8 collegata con Vairano, e quindi con Napoli, attraverso la linea ferroviaria Vairano-Isernia, questa linea \u00e8 stata collegata nel 1900 con la linea Isernia-Campobasso per permettere i collegamenti tra le due citt\u00e0. I collegamenti con Roma sono garantiti dal 2001 attraverso la diramazione Rocca d'Evandro - Venafro che permette collegamenti diretti con la capitale. Infine dal 1897 fino al 2010 (data di chiusura fino a data da destinarsi) era attiva la linea Sulmona-Isernia sostituita con una linea di autobus, ma attiva saltuariamente per eventi turistici.\nMobilit\u00e0 urbana.\nIl trasporto pubblico locale nell'ambito del territorio comunale \u00e8 gestito dalla societ\u00e0 \"AUTOSERVIZIO URBANO Aesernia s.r.l.\"; il servizio consta di 8 linee di autobus che collegano tra loro il centro storico, il centro urbano, l'ospedale \"Veneziale\" e il quartiere \"San Lazzaro\" oltre che le varie frazioni nel territorio e il cimitero.\n\u00c8 presente inoltre un servizio navette che collegano il centro della citt\u00e0 e la stazione ferroviaria con la nuova sede dell'universit\u00e0.\nI collegamenti regionali, con il capoluogo e con gli altri centri della provincia sono gestiti dalle societ\u00e0 ATM e Sati.\nInfine \u00e8 presente una piccola rete di taxi."}
{"id": "2789406", "revid": "767487", "url": "https://it.wikipedia.org/wiki?curid=2789406", "title": "Francis Ysidro Edgeworth", "text": "Biografia.\nLe sue opere, come \"Psichica matematica\" (1881) e \"Scritti sull'economia politica\" (1925), diedero un notevole impulso al metodo statistico ed agli studi economici.\nFamosa in particolare la cosiddetta \"scatola di Edgeworth\", che da lui prende il nome, anche se elaborata dall'economista italiano Vilfredo Pareto.\nL'economista era imparentato con la scrittrice anglo-irlandese Maria Edgeworth, sua zia."}
{"id": "2789408", "revid": "101175", "url": "https://it.wikipedia.org/wiki?curid=2789408", "title": "Campionato italiano di velocit\u00e0", "text": ""}
{"id": "2789409", "revid": "547034", "url": "https://it.wikipedia.org/wiki?curid=2789409", "title": "Imaging con spettrometria di massa", "text": "L'imaging con spettrometria di massa, dall'inglese mass spectrometry imaging o imaging mass spectrometry (MS imaging o IMS), \u00e8 un insieme di tecniche di spettrometria di massa usate per visualizzare la distribuzione spaziale di analiti. Alcune delle recenti tecnologie in imaging con spettrometria di massa sono: MALDI imaging, SIMS (e SNMS) imaging e LA-ICP-MS imaging..\nSIMS e SNMS Imaging.\nLa SIMS \u00e8 usata per analizzare superfici solide e strati sottili tramite sputtering causato da un fascio di ioni primario focalizzato. Gli ioni secondari prodotti vengono raccolti e analizzati. Questa tecnica di imaging \u00e8 simile alla microscopia elettronica.\nLa SNMS funziona in modo analogo con la differenza che vengono raccolti i frammenti neutri sputterati e successivamente ionizzati\nMALDI imaging.\nLa tecnica MALDI pu\u00f2 essere usata come tecnica di imaging per molecole relativamente grandi. In questa variante della tecnica il campione, tipicamente la sezione di un tessuto biologico viene mosso lungo due direzioni mentre lo spettrometro di massa registra dati.\nDESI imaging.\nAnche la tecnica DESI pu\u00f2 essere usata come tecnica di imaging.&lt;ref name=\"doi10.1016/j.ijms.2006.08.003\"&gt; &lt;/ref&gt;.\nLA-ICP-MS imaging.\nAnche la LA-ICP-MS si presta bene come tecnica di imaging, campo in cui \u00e8 abbastanza usata."}
{"id": "2789413", "revid": "36426", "url": "https://it.wikipedia.org/wiki?curid=2789413", "title": "Vespasiano Gonzaga Colonna", "text": ""}
{"id": "2789419", "revid": "287204", "url": "https://it.wikipedia.org/wiki?curid=2789419", "title": "Classi C e D (cacciatorpediniere)", "text": "La classe C e D \u00e8 stata una classe di 14 cacciatorpediniere della Royal Navy britannica. Come negli anni precedenti era previsto di ordinare una nuova flottiglia completa da otto unit\u00e0 pi\u00f9 un capoflottiglia all'anno. Nel programma 1929-1930 vennero per\u00f2 ordinate solo 4 navi pi\u00f9 un capoflottiglia, denominate classe C. Le altre quattro unit\u00e0 vennero cancellate a seguito di un programma di risparmio e disarmo varato dal governo laburista di Ramsay MacDonald. Nel seguente programma per l'anno 1930-1931 venne ordinata invece una flottiglia completa, denominata classe D. Le cinque unit\u00e0 classe C vennero trasferite alla Royal Canadian Navy tra il 1937 ed il 1939, mentre due unit\u00e0 classe D vennero trasferite in seguito durante la seconda guerra mondiale.\nProgetto.\nLe unit\u00e0 della classe erano basate sul progetto delle precedenti classe B, ingrandito per fornire una maggiore autonomia alle navi e per permettere l'installazione di un cannone antiaereo da 76\u00a0mm. Con questa classe venne introdotto per la prima volta nei cacciatorpediniere britannici un sistema di puntamento centralizzato. Le unit\u00e0 classe C ebbero una disposizione particolare del ponte di comando, con la timoneria e la bussola separate dalla torre di controllo fuoco e dalla sala mappe. Questa disposizione particolare non venne riproposta nelle seguenti classi.\nLe unit\u00e0 classe D vennero costruite in base ad un progetto molto simile a quello delle C, eccetto che per la rimozione dell'attrezzatura per il dragaggio delle mine, eliminata per fare spazio a un maggior numero di cariche di profondit\u00e0 e alle apparecchiature asdic. Era inizialmente previsto che questa sottoclasse venisse armata utilizzando le nuove mitragliatrici antiaeree Vickers da 12,7\u00a0mm ma a causa della scarsa disponibilit\u00e0 di queste armi vennero equipaggiate con cannoni \"Pom Pom\" la \"Daring\", la \"Diana\", la \"Diamond\" e la \"Defender\".\nInizialmente tutte le navi imbarcavano un pezzo da 76\u00a0mm antiaereo tra i fumaioli, in una posizione infelice a causa del campo di fuoco ristretto dagli stessi fumaioli. Dal 1937 i questi cannoni vennero rimossi e le installazioni \"Pom Pom\" vennero trasferite nella stessa posizione.\nCapoflottiglia.\nLa \"Kempenfelt\" e la \"Duncan\" vennero costruite come capoflottiglia. A differenza delle unit\u00e0 similari della classe A, vennero costruiti partendo dallo stesso progetto delle unit\u00e0 della Flottiglia per rendere il gruppo omogeneo tatticamente. La \"Kempenfelt\" ebbe caldaie tipo Yarrow che funzionavano a temperature superiori a quelle raggiunte dalle caldaie standard tipo Admiralty.\nModifiche.\nSei unit\u00e0 classe D e una classe C andarono perdute nei primi due anni della seconda guerra mondiale, senza quindi essere state modificate estensivamente. In genere vennero rimossi i tubi lanciasiluri di poppa, rimpiazzati dal vecchio cannone antiaereo da 76\u00a0mm, l'albero poppiero e il secondo fumaiolo vennero ribassati per aumentare il campo di tiro. Un radar Type 286 per l'individuazione di velivoli nemici venne installato in alcune unit\u00e0, insieme con una coppia di mitragliere antiaeree da 20\u00a0mm Oerlikon posizionate ai lati del ponte di comando.\nNel 1942 il \"Duncan\", impiegato come scorta ai convogli nell'Atlantico settentrionale venne modificato in funzione di questi compiti. Il cannone Y sul ponte di poppa venne rimosso per aumentare ulteriormente il numero di cariche di profondit\u00e0 stivabili. Venne anche installato un radar centimetrico Type 271 al posto delle precedenti strumentazioni di controllo fuoco. Un radiogoniometro venne installato su un nuovo albero posizionato tra i tubi lanciasiluri, mentre per rafforzare l'armamento antiaereo vennero aggiunte sei mitragliere Oerlikon. Un lanciatore Hedgehog venne installato a prua al posto del cannone in posizione A. La \"Decoy\", trasferita alla Royal Canadian Navy e rinominata HMCS \"Kootenay\", venne modificata in maniera similare, mantenendo per\u00f2 il cannone A e il cannone antiaereo da 76\u00a0mm e ricevendo quindi solo quattro mitragliere Oerlikon. L'Hedgehog venne invece installato al posto del pezzo B, insieme a due cannoni anticarro da 57\u00a0mm, installati per respingere gli attacchi delle E-boot. La \"Comet\", ceduta anch'essa al Canada e rinominata HMCS \"Restigouche\", venne modificata come la \"Duncan\", ricevendo il radiogoniometro al posto del cannone da 76\u00a0mm."}
{"id": "2789420", "revid": "21880", "url": "https://it.wikipedia.org/wiki?curid=2789420", "title": "Gennaria", "text": ""}
{"id": "2789424", "revid": "177966", "url": "https://it.wikipedia.org/wiki?curid=2789424", "title": "Traditio legis", "text": "La traditio legis (\"consegna della legge\") \u00e8 un tema iconografico tipico dell'arte paleocristiana. Si tratta di raffigurazioni di Cristo tra san Paolo e san Pietro, a cui porge un rotolo, con l'eventuale presenza di altri apostoli. \nTale raffigurazione, presente soprattutto nell'area di influenza romana, rappresenta la trasmissione del messaggio evangelico agli apostoli ed in particolare a Pietro, fondamento dell'autorit\u00e0 papale.\nLa \"traditio legis\" aveva quindi un contenuto anche ideologico e campeggiava infatti nel catino absidale dell'antica basilica di San Pietro.\nCominci\u00f2 ad essere utilizzata in ambito funerario e le prime testimonianze si trovano su sarcofagi, anche se l'origine va cercata nell'iconografia imperiale.\nIl nome di \"traditio legis\" dato a questo tipo di raffigurazione deriva dalla scritta \"\" che compare sul rotolo che Cristo porge a Pietro in un mosaico del Battistero di San Giovanni in Fonte a Napoli."}
{"id": "2789426", "revid": "77594", "url": "https://it.wikipedia.org/wiki?curid=2789426", "title": "Classe D (cacciatorpediniere)", "text": ""}
{"id": "2789431", "revid": "104458", "url": "https://it.wikipedia.org/wiki?curid=2789431", "title": "Lotte Smiseth Sejersted", "text": "\u00c8 sorella di Adrian, a sua volta sciatore alpino di alto livello.\nBiografia.\nStagioni 2007-2010.\nNata a B\u00e6rum, la Sejersted ha iniziato a gareggiare durante la stagione 2006-2007. Quell'anno ha esordito infatti in gare FIS (il 22 novembre a Hemsedal in supergigante, 35\u00aa), in Coppa Europa (il 6 dicembre ancora a Hemsedal e ancora in supergigante, 69\u00aa) ed \u00e8 stata convocata ai Mondiali juniores di Altenmarkt/Flacahu 2007. Proprio nella rassegna iridata giovanile ha ottenuto il primo risultato di rilievo in carriera vincendo la medaglia d'argento nella discesa libera del 2009, preceduta solo dalla francese Marine Gauthier.\nCon l'inizio della stagione 2009-2010 ha esordito in Coppa del Mondo in occasione dello slalom gigante di S\u00f6lden del 24 ottobre, in cui non si \u00e8 qualificata per la seconda manche. Il mese dopo ha conquistato il primo podio in Coppa Europa, il 28 novembre a Fun\u00e4sdalen (3\u00aa in slalom gigante), mentre il 18 dicembre ha ottenuto i primi punti nel circuito maggiore piazzandosi 28\u00aa nella supercombinata di Val-d'Is\u00e8re. Infine in febbraio si \u00e8 riconfermata ai Mondiali juniores, conquistando la medaglia di bronzo nella discesa libera e quella d'argento nella classifica di combinata a Monte Bianco 2010.\nStagioni 2011-2016.\nNella stagione 2010-2011, dopo aver vinto l'Australia New Zealand Cup, la Sejersted ai Mondiali juniores di Crans-Montana ha vinto la medaglia d'oro nella discesa libera. Ha quindi esordito ai Campionati mondiali nella rassegna di Garmisch-Partenkirchen, classificandosi 10\u00aa nella supercombinata e non completando discesa libera e supergigante; il 6 marzo dello stesso anno ha colto a Lenzerheide in discesa libera il suo miglior piazzamento in Coppa del Mondo, un 5\u00ba posto che avrebbe replicato altre due volte in carriera. Sempre nel 2011, il 15 dicembre ha colto a Zinal la sua unica vittoria in Coppa Europa, in slalom gigante, e il 19 dicembre successivo il suo ultimo podio, a Valtournenche nella medesima specialit\u00e0 (3\u00aa).\nAi Mondiali di Schladming 2013, sua ultima presenza iridata, \u00e8 stata 21\u00aa nella discesa libera, 13\u00aa nel supergigante, 30\u00aa nello slalom gigante e non ha completato la supercombinata, mentre l'anno dopo ai XXII Giochi olimpici invernali di , sua unica presenza olimpica, si \u00e8 classificata 6\u00aa nella discesa libera, 14\u00aa nel supergigante, 23\u00aa nello slalom gigante e non ha concluso la supercombinata. Nell'aprile 2017, dopo una serie di gravi infortuni che l'avevano costretta a lunghi periodi di stop e cure riabilitative, ha annunciato il ritiro dalle competizioni; la sua ultima gara in carriera \u00e8 stata la discesa libera di Coppa del Mondo disputata ad Altenmarkt-Zauchensee il 9 gennaio 2016, non completata dalla Sejersted.\nPalmar\u00e8s.\nCoppa Europa.\nCoppa Europa - vittorie.\nLegenda:\nGS = slalom gigante\nAustralia New Zealand Cup.\nAustralia New Zealand Cup - vittorie.\nLegenda:\nSG = supergigante\nSC = supercombinata"}
{"id": "2789436", "revid": "76963", "url": "https://it.wikipedia.org/wiki?curid=2789436", "title": "Brian O'Halloran", "text": "Biografia.\nFiglio di un ingegnere, morto quando Brian aveva 15 anni, si trasfer\u00ec nel New Jersey nel 1979. Noto per aver recitato in \"Clerks - Commessi\", ha lavorato in diversi film diretti da Kevin Smith."}
{"id": "2789440", "revid": "1543377", "url": "https://it.wikipedia.org/wiki?curid=2789440", "title": "Steyr TMP", "text": "La Steyr TMP \u00e8 una pistola mitragliatrice Steyr calibro 9\u00a0mm.\nSviluppo.\nViene prodotta dalla Steyr Mannlicher, ditta austriaca della citt\u00e0 di Steyr. Nel 2001 il progetto \u00e8 stato venduto alla Br\u00fcgger &amp; Thomet, portando allo sviluppo della \"Br\u00fcgger &amp; Thomet MP9\".\nTecnica.\nIl mitra \u00e8 dotato di calcio pieghevole e guide integrate sul lato superiore e destro del castello. Il caricatore pu\u00f2 incamerare 15 colpi.\nUsi.\nViene utilizzata in Italia dal Gruppo di Intervento Speciale."}
{"id": "2789441", "revid": "124731541", "url": "https://it.wikipedia.org/wiki?curid=2789441", "title": "Parco eolico Whitelee", "text": "Il Parco eolico Whitelee \u00e8 un parco eolico con una potenza massima di 322 megawatt, situato in Scozia.\nSi tratta del maggior parco eolico del tipo \"onshore\" in Europa. Costruito dalla Scottish Power, che \u00e8 una controllata della compagnia elettrica spagnola Iberdrola, venne completato nel maggio del 2009. Il parco eolico utilizza 140 turbine eoliche prodotte dalla Siemens, ognuna alta 110 metri e con una capacit\u00e0 di produzione massima di 2,3 MW.\nSi trova 370 metri sopra il livello del mare, 15 kilometri a nord di Glasgow, la maggiore citt\u00e0 della Scozia, costituendo uno dei primi e dei pochi esempi di parco eolico vicino ad una grossa citt\u00e0 storica (500.000 persone vivono nel raggio di 30\u00a0km).\nLa prima fase del progetto cominci\u00f2 a fornire energia alla rete elettrica scozzese nel gennaio del 2008.\nL'impresa ha l'autorizzazione per l'aggiunta di 36 turbine,\nche aumenteranno la capacit\u00e0 a 452\u00a0MW.\nLa capacit\u00e0 potr\u00e0 essere aumentata in seguito fino a 600\u00a0MW.\nIl governo regionale scozzese si \u00e8 posto l'obiettivo di generare nel 2011 il 31% dell'elettricit\u00e0 prodotta in Scozia con fonti energetiche rinnovabili, e di raggiungere la quota del 50% entro il 2020. Molto probabilmente la maggior parte di quest'energia verr\u00e0 dall'energia eolica.\nDescrizione.\nPosizionata a 370 metri sul livello del mare e 15 kilometri fuori Glasgow, la pi\u00f9 grande citt\u00e0 della Scozia, il parco si trova in un'area dove pi\u00f9 di un milione di persone vivono a meno di 30\u00a0km. Questo fa del Whitelee uno dei primi parchi eolici su larga scala ad essere costruito nei dintorni di un grosso centro abitato. Nel maggio 2009, Whitelee fu aperto ufficialmente al pubblico da Alex Salmond MSP, primo ministro per la Scozia.\nNel maggio 2009, il governo scozzese ha permesso l'estensione della wind farm per produrre 130\u00a0MW in pi\u00f9\nche aumenter\u00e0 la capacit\u00e0 generativa totale di Whitelee a 452\u00a0MW.. Esiste anche la possibilit\u00e0 di aumentare la capacit\u00e0 di ulteriori 140\u00a0MW. Questo darebbe la possibilit\u00e0 a Whitelee di generare quasi 600 megawatt di energia rinnovabile. cosa che la renderebbe il maggior impianto di generazione aero-elettrica in Europa. Si prevede che il nuovo aumento di capacit\u00e0 possa essere operativo nel 2012.\nIl 19 marzo 2010 una pala spezz\u00f2 una turbina, con la conseguente sospensione di erogazione fino alla fine dei controlli di sicurezza. Durante l'incidente Keith Anderson, il direttore dello ScottishPower Renewables, disse: \"Questo tipo di incidenti sono eccezionalmente rari e altamente inusuali.\" \nAccesso pubblico e centro per visitatori.\nNel settembre 2009 \u00e8 stato aperto al pubblico un centro di educazione ed esposizione. Cos\u00ec come offre caff\u00e8, negozi ed esposizioni, il centro d\u00e0 accesso a una rete di 82\u00a0km di piste per ciclismo, escursionismo ed equitazione. Il centro visitatori \u00e8 gestito dal Glasgow Science Centre e offre attivit\u00e0 per gruppi."}
{"id": "2789444", "revid": "767487", "url": "https://it.wikipedia.org/wiki?curid=2789444", "title": "Mouth &amp; MacNeal", "text": "I Mouth &amp; MacNeal sono stati un duo musicale pop-rock olandese, in attivit\u00e0 nella prima met\u00e0 degli anni settanta (1971 - 1974) e formato da Willem Duyn (1937 - 2004), in arte Big Mouth (\"grande bocca\", per via del \"vocione\"), e da Sjoukje Lucie van't Spijker (n. 1950, da sposata: Sjoukje Lucie Smit) , in arte Maggie MacNeal o semplicemente MacNeal o McNeal.\nSoprannominati \"la bella e la bestia\" e con un repertorio prevalentemente in lingua inglese, sono ricordati in particolar modo per le loro hit \" How Do You Do\", \" Hey You Love \" e \"Hello-A \", che raggiunsero i primi posti delle classifiche europee.\nStoria.\nIl duo Mouth &amp; MacNeal nasce nel 1971, quando il produttore e compositore olandese Hans van Hemert mette in contatto l'allora trentaquattrenne Willem Duyn, in procinto di abbandonare la carriera musicale dopo gli insuccessi delle band di cui - nel corso degli anni sessanta - \u00e8 stato batterista e/o cantante (Holland Quintet, Les Etoiles, i Jay-Jays e gli Speedway), con la cantante ventunenne Sjoukje Lucie van't Spijker, reduce dalla pubblicazione di un singolo da solista dal titolo \" I Heard It Throu the Grapevine \" (cover di un brano di Marvin Gaye).\nIn quell'anno, il duo realizza cos\u00ec il primo singolo, intitolato \" Hey You Love \", che raggiunge il 5\u00ba posto delle classifiche olandesi.\nUn successo ancora maggiore ottengono i singoli \" How Do You Do \" (1971) e \" Hello-A \" (1972), che raggiungono la prima posizione tra i dischi pi\u00f9 venduti nei Paesi Bassi e in altri Paesi europei. \" How Do You Do \" raggiunge anche l'8\u00ba in quelle statunitensi.\nNel frattempo, Mouth &amp; MacNeal pubblicano gli album \" Mouth &amp; MacNeal \" (1971) e \" Hello and Thank You \" (1972).\nNel 1973, escono i singoli \"Batte-ring-ram\" , \"Minnie Minnie\" e \"Do You Wanna Do It\" , che ottengono un buon successo.\nNel febbraio del 1974, il duo partecipa alla XXIV edizione del Festival della Canzone Italiana di Sanremo, dove giunse all'11\u00ba posto con un brano scritto da Ettore Lombardo, Ciro Sebastianelli, Ermanno Capelli e Hans van Hemert ed intitolato \" Ah! L'amore \".\nIl 6 aprile dello stesso anno, rappresentano i Paesi Bassi all'Eurovision Song Contest (che in quell'anno si svolge nel Regno Unito, a Brighton) con il brano \"Ik zee een ster \" (\"Vedo una stella\"; cantato nell'occasione in lingua inglese con il titolo di \"I See a Star\"), piazzandosi al 3\u00ba posto dietro gli ABBA (che trionfano con \" Waterloo\") e Gigliola Cinquetti (seconda con \" S\u00ec \").Nei Paesi Bassi, il brano rimane in classifica per 14 settimane.\nLa canzone terza all'Eurovision Song Contest d\u00e0 anche il titolo all'album pubblicato in quell'anno, l'ultimo prima dello scioglimento del gruppo.\nNel dicembre del 1974, infatti, le strade di Willem Duyn/Big Mouth e di Sjoukje Lucie van't Spijker/Maggie MacNeal si dividono, in quanto Willem Duyn prova a rigiocare la carta del duo, rimpiazzando la Van't Spijker (che, nel frattempo, \u00e8 diventata la Sig.ra Smit) con la futura moglie, la cantante Ingrid Kup (interprete di \"I Will Not Die \" e \"Love What's Your Face \"), con cui forma la coppia Big Mouth &amp; Little Eve, non ottenendo tuttavia il successo avuto in precedenza con la Van't Spijker. Maggie MacNeal, dal canto suo, si \"rituffa\" nella carriera da solista.\nAttualmente, Maggie MacNeal fa parte delle Dutch Divas, mentre Willem Duyn \u00e8 scomparso il 4 dicembre 2004 a 67 anni a causa di un arresto cardiaco.\nLa data del 20 dicembre 2008 e la citt\u00e0 olandese di Den Bosch, dove ha luogo una manifestazione dal titolo \"The Winners: Songfestival in Concert\", segnano un \"ritorno\" sulle scene del duo Mouth &amp; MacNeal, con Arie Ribbens al posto dello scomparso Willem Duyn (nonostante il parere non troppo favorevole della vedova di quest'ultimo)."}
{"id": "2789445", "revid": "287204", "url": "https://it.wikipedia.org/wiki?curid=2789445", "title": "Ittihad El-Shorta", "text": "L'Ittihad El-Shorta \u00e8 una societ\u00e0 calcistica di al-Qahirah (Il Cairo), Egitto. Milita nell'Egyptian Premier League, la massima divisione del campionato nazionale. \u00c8 stato fondato nel 2005."}
{"id": "2789447", "revid": "139762", "url": "https://it.wikipedia.org/wiki?curid=2789447", "title": "Campionati mondiali di rock and roll acrobatico", "text": "I Campionati mondiali di rock and roll acrobatico sono la massima competizione internazionale di rock and roll acrobatico.\nSono organizzati dalla WRRC e si sono svolti a cadenza annuale a partire dal 1979; attualmente partecipano tutti gli atleti appartenenti alla sola Classe AS (agonismo internazionale).\nMedagliere Storico.\nIl seguente medagliere \u00e8 aggiornato alla XXXIV edizione (Winterthur 2013)."}
{"id": "2789458", "revid": "1305772", "url": "https://it.wikipedia.org/wiki?curid=2789458", "title": "Variabile R Coronae Borealis", "text": "Le stelle R Coronae Borealis, note anche con la sigla RCB, sono delle stelle variabili appartenenti a una delle classi in cui si suddividono le stelle variabili eruttive: il prototipo di tali stelle, da cui prendono il nome, \u00e8 rappresentato da R Coronae Borealis.\nLa prima ad essere scoperta \u00e8 stata R Coronae Borealis nel 1795 da parte dell'astrofilo inglese Edward Pigott, la prima RCB extragalattica \u00e8 stata W Mensae, scoperta nel 1927 da Willem Jacob Luyten nella Grande Nube di Magellano.\nLe due stelle RCB pi\u00f9 luminose, una posizionata nell'emisfero celeste boreale, l'altra nell'emisfero celeste australe, hanno una magnitudine visuale apparente al massimo della luminosit\u00e0, casualmente similare, circa la 6 magnitudine, al limite della visibilit\u00e0 ad occhio nudo, e sono, quella nell'emisfero boreale la R Coronae Borealis, quella nell'emisfero australe la RY Sagittarii.\nLe RCB costituiscono una delle tre classi in cui si suddividono le stelle con composizione deficitaria in idrogeno e con un eccesso in carbonio, le altre due classi sono le HdC e le EHe: i confini tra le tre classi non sono ben definiti e chiari.\nQueste suddivisioni sono forse forzate in quanto le HdC potrebbero essere semplicemente delle RCB a pi\u00f9 bassa attivit\u00e0 eruttiva, tanto che una stella, XX Cam, \u00e8 stata variamente conteggiata ora tra le RCB ora tra le HdC: la divisione tra questi due gruppi e le EHe \u00e8 fatta oltre che sulla loro attivit\u00e0, sulla base della temperatura superficiale, 5.000-8.000 \u00b0C per le RCB e le HdC, oltre i 8.000\u00a0\u00b0C per le EHe. Queste tre classi di stelle sono ritenute stelle post-ramo asintotico delle giganti, se ne conoscono solo un centinaio di membri in tutta la nostra galassia.\nSi conoscono, ad oggi, poco pi\u00f9 che una cinquantina di RCB nella nostra galassia e poco pi\u00f9 di due dozzine nella Grande Nube di Magellano (LMC) e nella Piccola Nube di Magellano (SMC) e due dozzine di EHe, le restanti stelle sono HdC. Si stima che nella nostra galassia ci siano circa 3.200 RCB. La maggior parte delle RCB sono state scoperte nelle vicinanze del nucleo galattico .\nLe RCB sono a volte suddivise in tre sottogruppi in base alla temperatura: quelle \"caldissime\" con temperature attorno ai 20.000\u00a0\u00b0C (ce ne solo tre conosciute nella nostra galassia: V348 Sgr, DY Cen, e MV Sgr), quelle \"calde\", con temperature superficiali tra i 6.000 e i 8.000\u00a0\u00b0C e quelle \"fredde\" con temperature inferiori ai 6.000\u00a0\u00b0C; a volte vengono suddivise in un ulteriore sottogruppo, quello delle \"molto fredde\" o DY Persei costituito da stelle con temperature attorno ai 3.500\u00a0\u00b0C: le DY Persei hanno diminuzioni di luminosit\u00e0 pi\u00f9 lente delle altre RCB e discese e risalite di luminosit\u00e0 simmetriche, non si \u00e8 ancora sicuri se esse appartengano effettivamente alle RCB o siano invece stelle al carbonio del ramo asintotico delle giganti.\nCaratteristiche fisiche.\nLe RCB sono stelle supergiganti, in genere di tipo spettrale F o G, hanno masse dell'ordine delle 0,8-0,9 masse solari, temperature superficiali nella maggior parte attorno ai 7.000\u00a0\u00b0C, ma che pu\u00f2 andare dai 3.500\u00a0\u00b0C ai 8.000\u00a0\u00b0C, in alcuni casi anche molto di pi\u00f9, con una composizione deficitaria in idrogeno ed in eccesso in carbonio e azoto: le RCB presentano anche una composizione superficiale estremamente arricchita in elio, fino al 98%.\nLa magnitudine assoluta delle RCB va dalla -2,6a alla -5,2a.\nAttorno alle RCB sono state osservate nubi circumstellari di carbonio e anche deboli nebulose costituite di polveri.\nTutte le RCB risultano stelle singole anche se una potrebbe appartenere a un sistema quadruplo .\nVariazione di luminosit\u00e0.\nLa caratteristica principale di queste stelle, definite a volte nove inverse \u00e8 di avere normalmente una certa magnitudine e a intervalli irregolari e imprevedibili diminuire, pi\u00f9 o meno rapidamente, di luminosit\u00e0 perdendo fino a 9 magnitudini, corrispondenti ad una riduzione di 4.000 volte della luminosit\u00e0 iniziale della stella per poi ritornare alla luminosit\u00e0 di partenza: mentre i picchi negativi di luminosit\u00e0 minima non sono costanti potendo essere abbastanza diversi uno all'altro, la luminosit\u00e0 massima \u00e8 sempre la stessa, seppur con piccole fluttuazioni dell'ordine dei decimi di magnitudine dovute a pulsazioni con periodi dell'ordine dei 40-100 giorni.\nIl meccanismo di questi \"crolli\" di luminosit\u00e0 \u00e8 stato per molti anni un mistero, oggi si sa che sono dovuti alla formazione di nubi circumstellari di carbonio: le RCB espellono notevoli quantit\u00e0 di carbonio che quando raggiunge una distanza dalla stella sufficiente si raffredda abbastanza per condensarsi sotto forma di nubi che \"schermano\" parzialmente la luce della stella, in seguito la pressione di radiazione della luce e il vento solare emesso della stella \"spazzano\" queste nubi permettendo nuovamente alla totalit\u00e0 o quasi della luce della stella di raggiungere la Terra, fino a che la formazione di nuove nubi determina un nuovo oscuramento della luce stellare.\nLa causa della particolarit\u00e0 della curva di luce di questa classe di stelle \u00e8 stata scoperta dall'astronomo statunitense John Aloysius O'Keefe.\nFormazione delle stelle R Coronae Borealis.\nNon si conosce ancora con certezza quale sia il percorso evolutivo che porta una stella a divenire una RCB, i due principali modelli sono:\nI due modelli spiegano, ognuno in modo molto diverso, la rarit\u00e0 delle RCB: per il primo modello sarebbero il risultato di un evento inusuale per una stella, la fusione con un'altra stella, per il secondo modello esse si troverebbero in una fase dell'evoluzione stellare talmente breve che tra le centinaia di miliardi di stelle che conta la nostra galassia vi si troverebbero contemporaneamente solo poche migliaia di stelle alla volta."}
{"id": "2789460", "revid": "765341", "url": "https://it.wikipedia.org/wiki?curid=2789460", "title": "Asyut Petroleum", "text": "L'Asyut Petroleum () \u00e8 una societ\u00e0 calcistica di Asy\u016b\u1e6d, Egitto. Milita nella seconda divisione del campionato nazionale."}
{"id": "2789470", "revid": "4175", "url": "https://it.wikipedia.org/wiki?curid=2789470", "title": "Marco Filipucci", "text": ""}
{"id": "2789471", "revid": "765341", "url": "https://it.wikipedia.org/wiki?curid=2789471", "title": "Discografia di Ewa Farna", "text": "Questa pagina contiene la discografia della cantante pop rock ceca di origini polacche Ewa Farna."}
{"id": "2789474", "revid": "290948", "url": "https://it.wikipedia.org/wiki?curid=2789474", "title": "Metallografia", "text": "La metallografia consiste nello studio della struttura fisica dei metalli e delle leghe metalliche mediante l'utilizzo di un microscopio. In questo modo \u00e8 possibile determinare, a seconda dei casi, le seguenti caratteristiche:\nIl semplice esame visivo di un oggetto metallico non fornisce informazioni particolari eccetto per lo stato superficiale (rugosit\u00e0, crepe). Per avere informazioni sulla microstruttura \u00e8 necessaria un'attenta preparazione del campione:\nPer causare la rottura dei grani ed evidenziare ulteriormente la loro struttura di solito si fa precedere l'attacco chimico o elettrolitico da un trattamento termico in ambiente pi\u00f9 o meno riducente. L'osservazione della microstruttura pu\u00f2 essere effettuata con l'ausilio del microscopio ottico, mentre osservazioni pi\u00f9 dettagliate possono essere fatte col microscopio elettronico a scansione e col microscopio elettronico a trasmissione.\nConfrontando la forma e dimensione dei grani di un dato materiale con quanto prescritto dalle relative norme ASTM \u00e8 possibile determinarne la qualit\u00e0 e l'idoneit\u00e0 al suo utilizzo in un determinato ambito (ad esempio per applicazioni in elettronica). La possibilit\u00e0 di effettuare anche delle micrografie \u00e8 un altro punto di forza della metallografia ampiamente sfruttato."}
{"id": "2789480", "revid": "287204", "url": "https://it.wikipedia.org/wiki?curid=2789480", "title": "Ignazio Marabitti", "text": "Biografia.\nStudi\u00f2 a Roma presso la bottega di Filippo della Valle, principe dell'Accademia di San Luca. Incominci\u00f2 a lavorare autonomamente a Siracusa.\nA Palermo ebbe importanti commesse dal clero e dall'aristocrazia. Aveva molti allievi e la sua bottega era in piazza Sant'Onofrio.\nNel 1778 realizz\u00f2 la Fontana di Villa Giulia, una delle otto rappresentazioni monumentali del Genio di Palermo.\nOpere.\nProvincia di Caltanissetta.\nChiesa di Sant'Agata al Collegio di Caltanissetta: \nProvincia di Palermo.\n "}
{"id": "2789482", "revid": "729019", "url": "https://it.wikipedia.org/wiki?curid=2789482", "title": "Malatesta Ungaro", "text": "Biografia.\nEra figlio secondogenito di Malatesta III Malatesta e di Costanza Ondedei, e fratello minore di Pandolfo. Ebbe una sola figlia legittima, Costanza, nata dal primo matrimonio (1345) con Violante d'Este, figlia di Obizzo. Costanza sposer\u00e0 uno dei figli di Obizzo, Ugo. Galeotto Malatesta si un\u00ec poi in seconde nozze (1362) a Costanza d'Este, anch'essa figlia di Obizzo, consolidando ulteriormente il legame con la casata estense. Ebbe inoltre due figli illegittimi, Niccol\u00f2 e Ludovico.\nIl condottiero.\nFu armato cavaliere nel 1347 dal re Luigi I d'Ungheria e per questo assunse il soprannome \"Malatesta Ungaro\". Insieme allo zio Galeotto combatt\u00e9 il signore di Fermo nel 1348, ma fu sconfitto e fatto prigioniero.\nNel 1353 fu al servizio degli Estensi e poi combatt\u00e9 contro la Grande Compagnia di Fra Moriale. Fu dato in ostaggio ai venturieri del Moriale fino al pagamento del riscatto imposto ai Malatesta.\nNel 1355 ottenne il dominio su Fossombrone in seguito ad accordi con il legato pontificio Egidio Albornoz.\nFece anche viaggi in diversi posti tra cui Francia, Inghilterra e la Terra Santa.\nDal 1356 al 1359, al servizio dei pontifici, attacc\u00f2 il forlivese per combattere contro gli Ordelaffi, a loro volta appoggiati dalla Grande Compagnia del Conte Lando. Inizialmente questa guerra vide prevalere gli Ordelaffi e la Grande Compagnia, ma quando i venturieri di questa compagnia furono corrotti dai pontifici, lasciarono il campo di battaglia e le milizie forlivesi rimasero da sole. Questa situazione agevol\u00f2 l'Ungaro, che cos\u00ec pot\u00e9 battere gli avversari.\nNel 1362 l'Ungaro fu nominato capitano generale della Lega antiviscontea. Nel mese di aprile del 1363, a Solara, nei pressi di Faenza, inflisse una grave sconfitta alle truppe viscontee guidate da Bernab\u00f2 Visconti ed Anichino di Bongardo.\nDai pontifici ricevette la nomina a Gonfaloniere della Chiesa nel 1367. Nello stesso anno fu alla guardia di papa Urbano V in marcia da Avignone a Roma.\nNel 1368 pass\u00f2 al servizio dell'imperatore Carlo IV di Boemia per reprimere una rivolta scoppiata in quel periodo a Siena, uscendo sconfitto nella battaglia della Croce del Travaglio. Successivamente combatt\u00e9 contro Perugia e i Visconti. Questi ultimi assoldarono Giovanni Acuto che sconfisse le milizie dell'Ungaro a Mirandola nel 1370.\nLa morte.\nDecise di rientrare a Rimini. Venne colto da un malore che lo port\u00f2 alla morte il 17 luglio 1372."}
{"id": "2789487", "revid": "716642", "url": "https://it.wikipedia.org/wiki?curid=2789487", "title": "Al-Mokawloon Al-Arab Sporting Club", "text": "L'Al-Mokawloon Al-Arab Sporting Club (), abbreviato in Al-Mokawloon e noto anche come Arab Contractors Sporting Club, \u00e8 una societ\u00e0 calcistica egiziana di Nasr City, distretto del Cairo. Milita nella Prima Lega, la massima divisione del campionato egiziano di calcio.\nIl club fu fondato nel 1973 da Osman Ahmed Osman, ingegnere e politico a cui \u00e8 intitolato lo stadio della squadra.\nRosa 2021-2022.\n\"Aggiornata al 6 settembre 2021\""}
{"id": "2789488", "revid": "81195", "url": "https://it.wikipedia.org/wiki?curid=2789488", "title": "Analisi metallografica", "text": ""}
{"id": "2789491", "revid": "284427", "url": "https://it.wikipedia.org/wiki?curid=2789491", "title": "Anna Maria Orso", "text": ""}
{"id": "2789493", "revid": "126257", "url": "https://it.wikipedia.org/wiki?curid=2789493", "title": "Complemento di quantit\u00e0", "text": "Nella sintassi della frase semplice, il complemento di quantit\u00e0 precisa, per l'appunto, in che quantit\u00e0 \u00e8 l'oggetto, l'animale, o la persona di cui si tratta (a) o con quanta intensit\u00e0 si \u00e8 compiuta (o si sta compiendo) un'azione (b).\nIl complemento risponde alle domande:\nSi tratta di un complemento indiretto.\nCome si presenta il complemento.\nIl complemento di quantit\u00e0 si pu\u00f2 presentare come avverbio di quantit\u00e0, che indica una misura o una quantit\u00e0 in modo imprecisato (molto, poco, tanto, troppo, discretamente, quanto, altrettanto, pi\u00f9, meno, abbastanza, parecchio, assai, affatto ecc.) o come locuzione del tipo: in grande/piccola quantit\u00e0, appena appena, un po'.\nNel linguaggio comune si \u00e8 soliti esprimersi usando \"un sacco (di)\". Spesso questa locuzione non sta a significare il sacco, la busta, ma a sostituire gli avverbi \"molto\", \"tanto\" e simili.\nParticolarit\u00e0 del complemento.\n\u00c8 un complemento molto generico, infatti si divide in molti complementi pi\u00f9 specifici:"}
{"id": "2789497", "revid": "729019", "url": "https://it.wikipedia.org/wiki?curid=2789497", "title": "Phurba", "text": "Il phurba (traslitterazione Wylie del tibetano: \u0f55\u0f74\u0f62\u0f0b\u0f56) in sanscrito detto K\u012bla, \u00e8 un pugnale-daga tibetano o nepalese, costituito da tre lame e da un'impugnatura, sovente decorata, usato per i rituali, ma non per i sacrifici. Il phurba \u00e8, molto spesso, impugnato da terrifiche divinit\u00e0 buddhiste.\nEtimologia.\nLa maggior parte delle conoscenze sul pugnale indiano, lo si deve alla cultura tibetana. Studiosi come \"F. A. Bischoff, Charles Hartman\"\"e Martin Boord\"\",\" hanno mostrato che la letteratura tibetana ritiene che la parola sanscrita per il termine \"phurba\" sia \"\"k\u012blaya\".\" Comunque, lo stesso Brood afferma che, \"\"tutti i dizionari e opere in sanscrito concordano sul fatto che la parola sia 'k\u012bla' o 'k\u012blaya'\". \"La discrepanza \u00e8 dovuta all'uso indiscriminato, da parte dei tibetani, del singolare dativo 'k\u012blaya'. Questa forma \u00e8 comune nel semplice saluto '\"\"namo Vajrak\u012blaya', omaggio a Vajrak\u012blaya, dal quale potrebbe\" \"avere avuto origine, data la poca familiarit\u00e0 con il sanscrito, poich\u00e9 il nome della divinit\u00e0 \u00e8 in realt\u00e0,\" \"Vajrak\u012blaya\"\"invece di Vajrak\u012bla. Dovrebbe anche essere notato che il termine (vajra)k\u012blaya si riscontra frequentemente nei testi sanscriti, cos\u00ec come in quasi tutti i k\u012blamantra, legittimamente usato come verbo, il cui significato \u00e8 : 'pungere', 'trafiggere', 'Inchiodare', ecc.\"\"\nFabbricazione e componenti.\nIl Phurba viene realizzato secondo stili e materiali diversi. Essendo dotato principalmente di tre parti distinte, pomo, manico e lama, i phurba sono spesso segmentati su entrambi gli assi orizzontali e verticali, anche se si possono trovare importanti eccezioni. Questa disposizione compositiva mette in evidenza l'importanza numerologica e l'energia spirituale legata ai valori numerici interi del tre e del nove. Questo pugnale inoltre pu\u00f2 essere costituito e costruito di diversi materiali, come legno, metallo, argilla, osso, gemme, corno o in cristallo. I K\u012bla o Phurba in legno sono preferiti dagli sciamani in quanto ritenuti conferire benefici energetici e curativi. Come la maggior parte dei tradizionali strumenti tibetani di metallo, vengono spesso realizzati in ottone e ferro meteorico pi\u00f9 specificatamente tectiti, aventi spesso un alto contenuto di ferro. Il ferro meteorico era molto apprezzato in tutta l'Himalaya, dove venne incluso in sofisticate leghe polimetalliche, come la \"Panchaloha\" ad uso rituale. Il pomo del Phurba viene intagliato per rappresentare diversi simbolismi: pi\u00f9 spesso con le tre facce della divinit\u00e0 \"Vajrak\u012bla\": una gioiosa, una pacifica, una arrabbiata, oppure con uno degli otto simboli fondamentali del buddhismo tibetano conosciuti come Ashtamangala, ancora, con il volto della divinit\u00e0, Ishtadevata, conosciuta anche come Ydam, infine, tra le altre possibilit\u00e0, con il muso di un leone o con un modellino in scala di stupa. Il manico viene spesso rappresentato con dei vajra, o con delle decorazioni geometriche. Il pugnale in genere ha una forma triplice, comune sia nel pomo che nella lama, solitamente formata da tre aspetti triangolari o facce, che si congiungono in punta. Questi aspetti rappresentano il potere della lama di trasformare le energie negative, note come \"\"tre veleni\" o \"radice avvelena\", in sanscrito, mula klesha: \"ignoranza, desiderio/attaccamento e avversione/rabbia.\"\nUso rituale.\nNel 2008 Cantwell e Mayer hanno analizzato una serie di testi recuperati da diversi manoscritti ritrovati nel sito di Dunhuang che descrivono l'utilizzo rituale del Phurba. Secondo questi il pugnale \u00e8 una delle variegate rappresentazioni iconografiche di divini \"attributi simbolici\"\" posseduti sia da divinit\u00e0 del Buddhismo Vajrayana che da divinit\u00e0 Ind\u00f9. Quando tale pugnale viene consacrato, e associato per l'uso, la K\u012bla diviene manifestazione del Nirmanakaya di Vajrak\u012blaya. Uno dei principali rituali con il K\u012bla al fine di realizzare la sua \"essenza-qualit\u00e0\" consiste nel perforare la terra. Comune nelle tradizioni sciamaniche himalayane, \u00e8 il penetrare verticalmente in un paniere, in una ciotola di riso, se il k\u012bla \u00e8 fatto di legno. Notare che i termini impiegati per la divinit\u00e0 e per lo strumento sono intercambiabili. Alcuni studiosi ritengono che, per la maggior parte della cultura sciamanica Nepalese, il K\u012bla sia collegato all'\"\"albero del mondo\". Il pugnale viene inoltre utilizzato in un rituale atto a consacrare un terreno alla preghiera. L'energia del K\u012bla, infatti, \u00e8 feroce, arrabbiata, acuta, penetrante, paralizzante.\nIl simbolismo e l'Akasha.\nl K\u012bla simbolicamente collega lo s\"pazio della conoscenza\", in sanscrito, Akasha, con la terra, creando un continuum energico. Il K\u012bla, in particolare quelli in legno, sono utilizzati nei rituali di guarigione sciamanica, per armonizzare l'energia della cura, e spesso fanno riferimento a due N\u0101gas intrecciate sul manico, elementi che ricordano la figura di Esculapio, del Caduceo, e di Hermes. Il pugnale rituale riporta spesso immagini di Ashtamangala, di svastiche, e/o altri simboli sacri tibetani, iconografie e/o motivi Tantrici o Ind\u00f9. Come strumento di esorcismo, il K\u012bla pu\u00f2 essere impiegato per trattenere sul posto demoni o forme pensiero, in modo che possano essere riorientati e tramutati.\nL'esoterismo del Phurba.\nDa un punto di vista esoterico, il K\u012bla pu\u00f2 servire per individuare e definire energie negative provenienti dal flusso mentale di una forma-pensiero, compresa la forma-pensiero generata da un gruppo. Il K\u012bla come rappresentazione iconografica \u00e8 direttamente correlata a Vajrakilaya, una divinit\u00e0 furiosa del buddismo tibetano, che spesso \u00e8 visto con la consorte di \"Diptacakra\". Questa divinit\u00e0 \u00e8 incarnata nel K\u012bla come mezzo di distruzione, nel senso di finalizzazione e quindi liberare violenza, odio e aggressivit\u00e0, mentre il pomello possa essere impiegato nelle benedizioni. Quindi il K\u012bla non viene materialmente considerata un'arma, ma un mero complemento spirituale.\nIl Pugnale Adamantino della Vacuit\u00e0.\nIl K\u012bla viene associato all'epiteto di \"Pugnale Adamantino della Vacuit\u00e0\" (\"\"Diamantine Dagger of Emptiness\", vedi shunyata). La magia del Pugnale Magico proviene dall'effetto che l'oggetto materiale possiede sul regno dello spirito. L'arte di maghi o lama tantrici risiede nella loro capacit\u00e0 visionaria per comprendere l'energia spirituale dell'oggetto materiale e volontariamente si concentrano in una determinata direzione nell'uso tantrico del \"phurba\": questo comprende la cura della malattia, l'esorcismo, l'uccisione dei demoni, la meditazione, le consacrazioni o \"puja\", e le meteo-realizzazioni. La lama del \"Phurba\" viene utilizzata anche per la distruzione delle potenze demoniache. L'estremit\u00e0 superiore del \"phurba\" viene utilizzato dai maestri \"tantra\" per le benedizioni.\nIl guru scorpione.\nNella biografia di Padmasambhava si racconta di come il Maestro abbia ricevuto le Siddhi da un gigantesco scorpione dotato di nove teste, diciotto pinze e ventisette occhi. Questo Scorpione rivela da un testo scritto la presenza di un K\u012bla da una finestra di pietra triangolare, nascosti sotto una roccia nel cimitero. Come Padmasambhava legge questo testo realizza spontaneamente la comprensione simbolica dello scorpione, rivelato quale veicolo o yanas di realizzazione spirituale. Nella citt\u00e0 indiana di Rajgriha, al Maestro Padmasambhava viene attribuito il titolo di \"Guru Scorpione\", e in una delle sue otto forme di \"\"Drago guru\", \"Drago Pema\", \"Loto Irato\", viene raffigurato con uno Scorpione nella sua mano sinistra. Come emblema della trasmissione del \"K\u012bla irato\"\", l'immagine dello scorpione ha assunto una forte significato simbolico nel precoce sviluppo della Nyingma, l'antica scuola del buddismo tibetano."}
{"id": "2789499", "revid": "287204", "url": "https://it.wikipedia.org/wiki?curid=2789499", "title": "Huainan", "text": "Huainan (cinese: \u6dee\u5357; pinyin: Hu\u00e1in\u00e1n) \u00e8 una citt\u00e0-prefettura della Repubblica Popolare Cinese, situata nella provincia dello Anhui, e che conta 1.076.000 abitanti. Confina a sud con la capitale provinciale dello Anhui, Hefei, Lu'an a sud-ovest, Fuyang a ovest, Bozhou a nord-ovest, Bengbu a nord-est e Chuzhou ad est.\nIl nome si riferisce tradizionalmente a tutta l'area a sud del fiume Huai e a nord del fiume Yangtze.\nLa prefettura di Huainan amministra sette divisioni, tra cui cinque distretti e due contee:\nQuesti sono ulteriormente suddivise in 66 borgate, di cui 24 citt\u00e0, 23 cittadine e 19 sottodistretti."}
{"id": "2789504", "revid": "305248", "url": "https://it.wikipedia.org/wiki?curid=2789504", "title": "Terna fermatiana", "text": ""}
{"id": "2789518", "revid": "713168", "url": "https://it.wikipedia.org/wiki?curid=2789518", "title": "Salis (reggimento)", "text": "Salis \u00e8 un reggimento di fanteria svizzera assoldato dalla Repubblica di Venezia durante la guerra di Morea, attorno al 1716; un Reggimento Salis, sempre di fanteria svizzera, prest\u00f2 servizio al soldo dei Savoia durante il regno di Carlo Emanuele III, cambiando poi nome quando cambi\u00f2 il colonnello, divenendo \"Sprecher\".\nRicordando che nel XVII e XVIII secolo era usuale che famiglie agiate usavano \"offrire\" i propri servigi in campo militare ai vari stati creando appositi reparti, reclutati in special modo in ambito tedesco, svizzero o irlandese, tramite il sistema delle \"capitolazioni\", con un sistema che rendeva il mercenariato un'attivit\u00e0 lecita, sono da verificare eventuali omonimie fra i colonnelli proprietari che davano il nome ai suddetti reparti, piuttosto che non si tratti della stessa persona od ancora di membri della stessa famiglia."}
{"id": "2789519", "revid": "599013", "url": "https://it.wikipedia.org/wiki?curid=2789519", "title": "Noble", "text": ""}
{"id": "2789523", "revid": "1305772", "url": "https://it.wikipedia.org/wiki?curid=2789523", "title": "Norco", "text": ""}
{"id": "2789524", "revid": "1776051", "url": "https://it.wikipedia.org/wiki?curid=2789524", "title": "Sinner (singolo Drowning Pool)", "text": "Sinner \u00e8 il terzo singolo del gruppo musicale Drowning Pool, estratto dall'album \"Sinner\". Dal singolo \u00e8 stato anche tratto il relativo video musicale, che mostra il gruppo mentre esegue il brano vicino ad un motel."}
{"id": "2789539", "revid": "287204", "url": "https://it.wikipedia.org/wiki?curid=2789539", "title": "M\u011bls m\u011b v\u016fbec r\u00e1d", "text": "M\u011bls m\u011b v\u016fbec r\u00e1d \u00e8 l'album di debutto della cantante pop rock ceca Ewa Farna. Il CD ha venduto circa 25.000 copie in Repubblica Ceca ed \u00e8 stato certificato disco di platino."}
{"id": "2789546", "revid": "1543377", "url": "https://it.wikipedia.org/wiki?curid=2789546", "title": "Carmen Consoli", "text": "Soprannominata \"La cantantessa\", nella sua carriera ha pubblicato 9 album in studio (pi\u00f9 alcune versioni per il mercato estero), 3 album dal vivo, 1 compilation, 1 album di colonne sonore, 3 video album (di cui tre come artista principale), 34 singoli e numerose collaborazioni, vendendo complessivamente circa 2 milioni di dischi in Italia, con un disco multiplatino come membro del gruppo Artisti Uniti per l'Abruzzo, 12 dischi di platino e tre dischi d'oro. Dal 1997 al 2021, ha avuto 8 album in studio consecutivi in top 10.\nHa ricevuto una Targa Tenco, due premi Lunezia, sette Italian Wind &amp; Music Awards, un Telegatto, un Nastro d'argento (nel 2001, per il brano \"L'ultimo bacio\", presente nel film omonimo di Gabriele Muccino) e un'ulteriore candidatura allo stesso premio nel 2009, due candidature al David di Donatello, due candidature agli MTV Europe Music Awards, il premio Amnesty Italia per il brano \"Mio Zio\" ed \u00e8 stata insignita nel 2012 con l'onorificenza di Cavaliere dell'Ordine al merito della Repubblica italiana. \u00c8 stata la prima artista femminile italiana a calcare il palco dello Stadio Olimpico di Roma e la prima donna a vincere la Targa Tenco come miglior album. L'album \"Confusa e felice\" \u00e8 stato inserito nella lista dei 100 migliori album italiani secondo Rolling Stone, alla posizione 32 (seconda donna presente in classifica). L'album \"Stato di Necessit\u00e0\" \u00e8 stato inserito tra i 10 migliori album italiani del decennio scorso (unica donna solista) dal \"Corriere della Sera\".\nRiscuote un discreto apprezzamento anche all'estero con tre concerti tutti esauriti nella citt\u00e0 di New York, un'esibizione a Central Park, diverse tourn\u00e9e nelle maggiori capitali d'Europa e del Nord America. Nel 2004 \u00e8 stata la prima artista italiana a partecipare al South By Southwest Festival ad Austin (Texas) e nel 2005, l'unica italiana a partecipare alle celebrazioni dell'anniversario della scomparsa di Bob Marley, in Etiopia. \"\u00c9tat de necessit\u00e9\", \"Carmen Consoli\" ed \"Eva contro Eva\" sono gli album pubblicati all'estero. Nel 2015 \u00e8 stata scelta da David Byrne come rappresentante per l'Italia al Meltdown Festival a Londra. Elvis Costello ha detto di lei: \u00ab\"Ha pi\u00f9 idee originali lei in una manciata di pezzi piuttosto che alcune famose band inglesi o americane in un intero concerto\"\u00bb.\nNel quarto trimestre del 2015 \u00e8 l'artista italiana con il maggior numero di ingressi registrati in un concerto in Italia (a Cupramontana, 12.449 persone), battendo anche Madonna. Nel 2016 diviene la prima donna a essere scelta come maestra concertatrice della Notte della Taranta.\nHa partecipato al Festival di Sanremo nel 1996 con \"Amore di plastica\", nel 1997 con \"Confusa e felice\" e nel 2000 con \"In bianco e nero\".\nBiografia.\nNata a Catania il 4 settembre 1974 da Giuseppe, siciliano, e Rosa, veneta, Carmen Consoli cresce nel vicino paese di San Giovanni La Punta. Grazie al padre Giuseppe, appassionato sia di artisti della tradizione italiana come Domenico Modugno, sia della black music e del blues, si avvicina sin da bambina alla musica. \u00c8 proprio il padre a motivarla nella composizione e nell'interpretazione di canzoni durante gli anni della scuola. All'et\u00e0 di nove anni, Consoli inizia inoltre a studiare la chitarra.\nDai 13 anni si esibisce nei club di Catania, suonando con gruppi come gli Iris Monday, con i quali esegue un repertorio di brani rock ispirati agli statunitensi R.E.M., e i Moon Dog's Party, un gruppo di rock blues con il quale esegue principalmente versioni di artisti come Tina Turner, Janis Joplin, Jimi Hendrix e B.B. King. Nel frattempo, frequenta l'istituto scolastico I.I.S De Nicola di San Giovanni La Punta, dove consegue il diploma come perito commerciale nell'indirizzo per programmatori informatici.\nGli esordi, il primo Sanremo e \"Due parole\" (1993-1996).\nAbbandonata l'esperienza con i Moon Dog's party, Carmen si muove verso Roma per cercare di elaborare i suoi pezzi e presentarli alle case discografiche. \u00c8 cos\u00ec che Carmen arriva anche alle orecchie di Michele Santoro, che la invita a un tributo a Mia Martini nella trasmissione \"Tempo Reale\" su Rai Tre. In quell'occasione suona \"L'isola del tesoro\" (diventata poi \"Novembre '99\"). Carmen inizia a pensare al suo primo disco e intanto partecipa a \"Battiato non Battiato\", progetto tributo a Franco Battiato, con una versione del brano \"L'animale\".\nNel 1995 decide con il suo produttore Francesco Virlinzi, di presentare a Sanremo Giovani il brano \"Quello che sento\". Introdotta da Pippo Baudo, Carmen si esibisce a Sanremo Giovani 1995 per ottenere l'accesso al Festival vero e proprio. Supera la selezione e comincia il lavoro sul primo album, \"Due parole\", che risulter\u00e0 costituito da 12 canzoni dalle sonorit\u00e0 rock. Lo stesso anno viene lanciato il singolo \"Questa notte una lucciola illumina la mia finestra\", ma non ottiene alcun successo. Nel 1996, presenta a Sanremo la canzone apripista dell'album: \"Amore di plastica\", scritta insieme a Mario Venuti. Il brano ottiene l'ottavo posto e un buon successo radiofonico. Le vendite dell'album per\u00f2 non sono particolarmente elevate: 15.000 copie. Anche il seguente singolo (il quarto), \"Lingua a sonagli\", non risolleva le sorti del disco.\n\"Confusa e felice\" e il successo (1997).\nCarmen inizia a lavorare a un nuovo album, mentre dal punto di vista live, apre nel 1997 i concerti di Raf. Partecipa al Festival di Sanremo 1997, nella categoria \"Campioni\", cantando \"Confusa e felice\", canzone scritta l'anno prima dopo essersi esibita su quel palco con \"Amore di plastica\". Apparentemente la partecipazione a Sanremo \u00e8 un fiasco, il pezzo non viene apprezzato e viene eliminato. Nonostante ci\u00f2 riscuote un grande successo di pubblico, velocizzando l'ultimazione dell'omonimo album. Nonostante il successo del singolo, nessun video musicale ufficiale \u00e8 mai stato girato, n\u00e9 per lo stesso n\u00e9 per gli altri brani presenti nell'album.\nLe rimanenti tracce che compongono l'album sono registrate in presa diretta. Anche questo album viene prodotto da Francesco Virlinzi. Il disco, con all'interno \"Venere\", \"Blunotte\", \"Per niente stanca\", debutta alla posizione numero 6 nella classifica degli album pi\u00f9 venduti in Italia e raggiunge oltre 130.000 copie vendute dopo ventuno settimane in classifica, aggiudicandosi cos\u00ec il disco di platino. Consoli riceve anche il Premio italiano della musica come rivelazione dell'anno. Nel 2012 \u00e8 stato inserito nella lista dei 100 migliori album italiani secondo Rolling Stone e posizionato alla posizione numero 32 (il secondo album di un'artista femminile presente in classifica, dopo \"Traslocando\" di Loredana Bert\u00e8). Dopo il successo dell'album, Carmen va in giro per l'Italia con il suo \"Confusa e felice tour\", suo secondo giro di concerti in assoluto.\n\"Mediamente isterica\" (1998-1999).\nNel 1998 canta in duetto con Mario Venuti nel brano \"Mai come ieri\", che raggiunge la posizione numero 3 nella classifica dei singoli pi\u00f9 venduti in Italia. Partecipa al brano Ophelia dell'omonimo album dell'amica e cantautrice statunitense di origini siciliane Natalie Merchant, nel cui brano pronuncia una frase in italiano. Consoli intanto si mette al lavoro per il terzo album, \"Mediamente isterica\". Altri dodici pezzi, in stile pi\u00f9 rock, i cui singoli saranno \"B\u00e9same Giuda\", \"Eco di sirene\", \"Puramente casuale\", \"Autunno dolciastro\". Ma sono presenti anche pezzi come \"Geisha\", \"Sentivo l'odore\", \"Quattordici luglio\". L'album debutta alla posizione numero 4 della classifica degli album pi\u00f9 venduti in Italia, ma pur con ottime recensioni non ottiene le vendite del precedente lavoro. Alla fine il disco, si aggiudica il disco d'oro per aver oltrepassato le 50.000 copie vendute, vendendo in totale 80.000 copie. \"Mediamente Isterica\" rimane comunque un moderato successo che le permette un'intensa attivit\u00e0 live e di promozione in TV tra cui la partecipazione al concerto del Primo Maggio (questa sar\u00e0 la sua terza presenza). Nel 1999 va in concerto in varie citt\u00e0 italiane con il \"Mediamente Isterica Tour\"; partecipa anche alla prima giornata dell'Heineken Jammin' Festival e alla seconda edizione dell'MTV Day.\n\"Stato di necessit\u00e0\", \"L'anfiteatro e la bambina impertinente\" (2000-2001).\nSi affaccia nel 2000 una nuova partecipazione al Festival di Sanremo con \"In bianco e nero\" (preferita all'ultimo momento a \"Parole di burro\") e nasce cos\u00ec \"Stato di necessit\u00e0\", quarto album in studio. Il brano presentato si classifica al settimo posto tra i campioni, mentre il singolo della canzone raggiunge la posizione numero 10 nella classifica dei singoli. \"Stato di necessit\u00e0\" debutta cos\u00ec alla posizione numero 9 nella classifica degli album e rimane per 36 settimane tra le prime 50 posizioni, ricevendo il primo disco di platino, grazie anche al sostegno del secondo singolo, Parole di burro, che ottiene successo e arriva alla posizione numero 4 nella classifica generale dei singoli.\nIl disco avr\u00e0 l'anno seguente una ritrovata fortuna grazie a \"L'ultimo bacio\", film di Gabriele Muccino che volle come colonna sonora del suo lavoro l'omonima canzone di Consoli, dopo averla ascoltata da Paolo Buonvino. Il video musicale del singolo verr\u00e0 girato nel set del film, in una scena dove appaiono i personaggi interpretati da Stefano Accorsi, Martina Stella e Giovanna Mezzogiorno. Carmen appare in una scena del lungometraggio con un breve cameo. Il brano \"L'ultimo bacio\" ha un buon successo. Carmen riceve due Italian Music Awards, come miglior artista donna e miglior video per \"Parole di burro\" e anche due P.I.M. nelle stesse categorie. A questo si aggiunge il Nastro d'argento come miglior canzone originale per \"L'ultimo bacio\" e una candidatura agli MTV Europe Music Awards come artista italiana dell'anno. L'album vende 300.000 copie, ricevendo 3 dischi di platino e diventando cos\u00ec il maggior successo discografico della cantautrice catanese. Nel 2009 il Corriere della sera lo indica tra i migliori 10 dischi italiani del decennio, ed \u00e8 l'unico album di una donna solista presente nella top 10.\nCarmen decide di approdare all'estero, arriva cos\u00ec anche l'edizione francese del disco \"\u00c9tat de necessit\u00e9\", che include due brani in francese e una versione di Serge Gainsbourg realizzata con la produzione artistica di Henri Salvador. Il singolo pubblicato per il mercato francese \u00e8 \"Gamine impertinente\". In seguito all'esperienza francese, Carmen si esibisce nei teatri presentando i suoi brani in versioni pi\u00f9 classiche, con archi e fiati e un minor impatto degli strumenti elettrici. Scrive anche per Paola Turci il testo di \"Saluto l'inverno\", presentato al Festival di Sanremo del 2001, che si classifica quinto tra i 16 campioni. Fa seguito un giro di concerti con Max Gazz\u00e8 e con la stessa Turci.\nIn estate si esibisce in concerto al Teatro Greco di Taormina, con la partecipazione dell'Orchestra del Teatro Vittorio Emanuele di Messina diretta da Paolo Buonvino; dall'evento vengono tratti il CD e il DVD e VHS \"L'anfiteatro e la bambina impertinente\", e seguono due repliche, al centro sociale Leoncavallo di Milano e all'Accademia di Santa Cecilia di Roma. Il CD live, tratto dal concerto di Taormina e contenente 15 dei brani presenti nella scaletta originale vende oltre 200.000 copie. Una biografia ufficiale dell'artista, \"Quello che sento\u00a0\u2013Il mondo, i pensieri, la musica di Carmen Consoli\", viene pubblicata dalla Giunti.\n\"L'eccezione\" e \"Un sorso in pi\u00f9\" (2002-2003).\nNell'ottobre 2002 esce \"L'eccezione\", che esordisce alla posizione numero 1 nella classifica delle vendite e guadagna due dischi di platino per le oltre 200.000 copie vendute, mentre l'attivit\u00e0 concertistica viene estesa in Europa. Per eseguire i live del nuovo progetto musicale, Carmen fa realizzare una Fender Jaguar rosa confetto, che la accompagner\u00e0 da li in poi sui pezzi pi\u00f9 rock. Il nuovo disco si allontana ancora di pi\u00f9 dalle atmosfere rock, che vengono mantenute in alcuni episodi come in \"Matilde odiava i gatti\", ed \u00e8 influenzato sia dalla musica brasiliana che dalla musica elettronica. I singoli estratti dall'album sono, in ordine: \"L'eccezione\", \"Pioggia d'aprile\" e \"Fiori d'arancio\". \"L'eccezione\" raggiunge la posizione numero 5 della classifica dei singoli ed \u00e8 tra i pi\u00f9 venduti del 2002, \"Pioggia d'aprile\" viene certificato disco d'oro e \"Fiori d'arancio\" raggiunge la posizione numero 1 della classifica radiofonica italiana.\nIl successo dell'album e dei singoli, consente a Carmen di vincere un premio Lunezia e un altro Premio italiano della musica come artista dell'anno e le vengono conferiti i premi \"Civitanova Poesia\" e \"Grinzane Cavour\". Una versione internazionale dell'album viene pubblicata con il nome \"Carmen Consoli\", che include una versione rock del brano \"Can't get you out of my head\" di Kylie Minogue e in pi\u00f9 due canzoni in inglese, \"Ain't that romantic\" e \"Lord of the oceans\", oltre alle traduzioni in inglese di \"Matilde odiava i gatti, Pioggia d'aprile\" e \"Fiori d'arancio\". Nel 2003 riceve la sua seconda nomination agli MTV Europe Music Awards come \"miglior artista italiano\". Non molto dopo, diviene la prima artista femminile italiana ad esibirsi sul palco dello stadio Olimpico di Roma. A novembre dello stesso anno esce \"Un sorso in pi\u00f9\", registrato negli studi di MTV il 22 e 23 ottobre 2003 in occasione dell'anteprima di \"L'eccezione\". Nel 2003 apre l'etichetta discografica Due Parole (in seguito divenuta Narciso Records), per meglio gestire la propria produzione.\nLe prime avventure statunitensi e i Giorni dell'abbandono (2004-2005).\nNel marzo 2004 partecipa al South By South West Festival ad Austin, nel Texas, e in maggio partecipa a \"We Are The Future\", evento umanitario prodotto da Quincy Jones tenutosi a Roma e trasmesso da MTV. Il 19 aprile 2004 va in onda su MTV Italia uno speciale dedicato all'esperienza statunitense di Consoli, intitolato \"MTV special: Carmen Consoli in America\". Alla fine dello stesso anno tiene un breve giro di concerti in piccoli club su un repertorio soul e blues siglato Moon Dog's Party. Nel febbraio 2005 partecipa come unica artista italiana alle celebrazioni dell'anniversario della scomparsa di Bob Marley organizzate dalla moglie Rita Marley in Etiopia, duettando con Ang\u00e9lique Kidjo, con la quale, in seguito, collabora alla scrittura di un brano. In aprile si esibisce a Miami, Chicago e New York in diverse date. Nel corso dell'anno, scrive assieme a Goran Bregovi\u0107 la canzone principale della colonna sonora del film \"I giorni dell'abbandono\" di Roberto Faenza. Otterr\u00e0 grazie a questa canzone la candidatura al David di Donatello nella categoria miglior canzone.\n\"Eva contro Eva\" e il tour oltreoceano (2006-2007).\nA distanza di quattro anni dal precedente lavoro, nel maggio 2006 pubblica \"Eva contro Eva\" che esordisce alla posizione numero 1 nella classifica degli album pi\u00f9 venduti, a cui segue il giro di concerti europeo \"Dal Simeto al Tamigi\". Le date sono aperte dal gruppo folk siciliano, prodotto dalla stessa Consoli, i Lautari, che intervengono anche nel brano \"Ciuri di campo\", da loro composto su una poesia di Peppino Impastato.\nAbbandonati momentaneamente i suoni rock, il disco abbraccia suoni acustici e popolari, grazie all'utilizzo di strumenti propri della musica etnica, folk e world. Singolo di apertura \u00e8 la canzone \"Signor Tentenna\" col quale partecipa al Festivalbar. Seguir\u00e0 \"Tutto su Eva\" che per\u00f2 ottiene poco successo. \"Eva Contro Eva\" vende oltre 80.000 copie, ottenendo cos\u00ec il disco di platino. L'album vede anche la partecipazione di Ang\u00e9lique Kidjo, nel brano \"Madre Terra\". Duetta con Angelique Kidjo anche in una versione in lingua italiana del brano \"Emma\", contenuto nell'edizione europea e australiana dell'album \"Djin Djin\". Nell'estate del 2006, \u00e8 tra gli artisti che si esibiscono all'evento benefico internazionale \"MTV Exit tour\", a Valona in Albania, contro il traffico di essere umani.\nIn agosto partecipa al Festival Notte della Taranta con canzoni popolari salentine in griko, ma il giro di concerti \u00e8 interrotto dalla scomparsa del bassista del gruppo Leandro Misuriello, a cui in seguito verr\u00e0 dedicato il DVD \"Eva contro Eva\", che ripercorre momenti del giro di concerti e della produzione dell'album. In settembre le viene assegnato il \"Premio Carosone alla carriera\" per la sua svolta mediterranea: le motivazioni del premio indicano che nell'album \"Eva contro Eva\" \u00ab [...] Ha realizzato con grazia, ironia e passione un percorso in equilibrio perfetto tra tradizione e modernit\u00e0, evitando accuratamente qualsiasi ingerenza, d'oltralpe e d'oltreoceano, per proseguire un'originale ricerca musicale e poetica che la conferma quale artista di riferimento del pop d'autore italiano\u00bb. In settembre si esibisce in otto date negli Stati Uniti e in Canada.\nNel gennaio 2007 d\u00e0 inizio a un giro di concerti nazionale con la partecipazione della regista siciliana Emma Dante, che scrive alcuni testi su alcuni personaggi delle canzoni di Carmen, interpretati sul palco dall'attrice Simona Malato. L'esibizione \u00e8 giudicata Miglior Concerto Teatrale dell'anno dalla giuria di \"Fatti di Musica 2007\", che gli conferir\u00e0 il \"Riccio d'Argento\" di Gerardo Sacco. In febbraio esce il film \"Saturno Contro\" di Ferzan \u00d6zpetek, la cui colonna sonora include la versione di \"Je suis venue te dire que je m'en vais\" di Serge Gainsbourg gi\u00e0 inserita nell'album \"\u00c9tat de necessit\u00e9\". Al concerto del 1\u00ba maggio, interpreta a cappella l'introduzione di \"Ball and chain\", del repertorio di Big Mama Thornton e Janis Joplin. Dopo il giro di concerti teatrale estivo, si esibisce nuovamente a New York, Montr\u00e9al e Toronto.\n\"L'anello mancante\" e \"Mediamente isterica Deluxe - Anniversary Edition\" (2008).\nNel 2008 conduce il tour \"L'anello mancante\" con un repertorio solistico; si presenta davanti al pubblico solo con la chitarra, l'anello mancante \u00e8 il suo gruppo. Nello stesso periodo, cura le musiche del nuovo film di Maria Sole Tognazzi \"L'uomo che ama\". Canzone tema del film \u00e8 \"Senza farsi male\" scritta da Fabio Abate, per il quale Carmen diventa per la prima volta interprete. La canzone ottiene la candidatura ai David di Donatello come miglior canzone originale.\nNel 2008 duetta con Ornella Vanoni in una nuova versione del brano \"L'appuntamento\", nella raccolta \"Pi\u00f9 di me\" per celebrare 50 anni di carriera della cantante. Il 29 ottobre 2008 \"Mediamente isterica\", l'album pi\u00f9 rock di Carmen Consoli, compie dieci anni. Per festeggiare la ricorrenza l'album \u00e8 stato ripubblicato in edizione lusso, inserendo nel disco rarit\u00e0 dell'epoca sia della lavorazione in studio che delle esibizioni dal vivo. Il disco contiene anche un inedito, \"L'uomo meschino\", escluso nel 1998 e inserito nella riedizione del CD. Nella stessa data \u00e8 partito anche un giro di concerti, nel quale la cantautrice ha interpretato l'intera track list del disco e i brani in scaletta nei concerti di dieci anni prima.\nDuetta con Franco Battiato nel brano \"Tutto l'universo obbedisce all'amore\", inedito dall'album \"Fleurs 2\", uscito il 14 novembre 2008, arrivato in classifica alla posizione numero 5. In passato, Carmen Consoli aveva gi\u00e0 riproposto canzoni di Battiato, fra cui \"Stranizza d'amuri\" e \"L'animale\". I due cantano il loro duetto nel programma Che tempo che fa di Fabio Fazio. Nella stessa occasione, Carmen si ferma per una breve intervista e si esibisce in una performance del brano \"Geisha\" per promuovere la riedizione di \"Mediamente isterica\".\n\u00c8 la principale artefice del concerto tributo alla cantante siciliana Rosa Balistreri, organizzato per Etnafest 2008 con il nome di \"Terra ca nun senti\". Svoltosi in Piazza Universit\u00e0 a Catania il 31 maggio 2008, ha visto la partecipazione altres\u00ec di Rita Botto, Giorgia, Patrizia Laquidara, Nada, Marina Rei, Etta Scollo, Tosca, Paola Turci, Ornella Vanoni, Alfio Antico e Emma Dante.\nSempre nel 2008 cura la colonna sonora del film \"L'uomo che ama\", per cui scrive la canzone \"Komm Wieder\" - in italiano \"Torna\" - ispirata a un quadro dipinto da una \"malata d'amore\".\n\"Elettra \"e la Targa Tenco (2009-2010).\nCarmen partecipa al brano \"Domani 21/04.2009\", progetto di Mauro Pagani e Jovanotti in aiuto alla popolazione abruzzese colpita dal terremoto. Sempre a scopo benefico, il 21 giugno 2009 prende parte al concerto \"Amiche per l'Abruzzo\" allo Stadio Giuseppe Meazza di Milano, esibendosi al basso e accompagnata da Paola Turci alla chitarra, da Marina Rei alle percussioni, e da Nada. Inoltre, nella stessa occasione, si esibisce in \"Quello che le donne non dicono\" insieme a Fiorella Mannoia, Laura Pausini, Elisa e Giorgia.\nIl 9 ottobre 2009 inizia la trasmissione radiofonica del nuovo singolo \"Non molto lontano da qui\", primo estratto dell'album di inediti \"Elettra\" pubblicato il 30 ottobre 2009. Il disco esordisce alla seconda posizione nella classifica dei dischi pi\u00f9 venduti. L'album \u00e8 incentrato su figure femminili forti, capaci di reagire alle situazioni che la vita pone loro davanti. La sonorit\u00e0 resta orientata verso la musica folk ma con accenni di musica rock. Sul quotidiano La Repubblica il disco viene nominato da una giuria di critici musicali tra i 10 pi\u00f9 bei dischi italiani del decennio. La pubblicazione dell'album \u00e8 seguita, a partire dal 2 febbraio 2010, da un doppio tour: \"Ventunodieciduemilatrenta\", un giro di concerti dalle sonorit\u00e0 elettroniche e rock in cui Carmen suona il basso, ed \"Elettra\", giro di concerti parallelo in teatro, dai suoni soffici e acustici. In seguito ai due giri di concerti paralleli e a una breve promozione, l'album riceve il disco di platino e in seguito supera le 80.000 copie vendute.\nDurante il Festival di Sanremo 2010 nella \"Serata Leggenda\" del 18 febbraio, dedicata alla storia della kermesse canora, Carmen \u00e8 invitata come super ospite e si esibisce in un tributo alla storia del Festival, eseguendo una versione della prima canzone vincitrice, \"Grazie dei fiori\" e consegnando personalmente un premio speciale a Nilla Pizzi. Nella stessa occasione si esibisce con \"Mandaci una cartolina\", secondo singolo estratto da \"Elettra\" e accenna un pezzo a cappella del brano con cui, nel 1996, si esib\u00ec per la prima volta sul palco di Sanremo, \"Amore di plastica\".\nLa canzone \"Mio zio\" vince il Premio Amnesty Italia 2010. Il premio viene riconosciuto per il difficile tema della canzone: la violenza perpetrata da uno zio ai danni di una bambina. Subito dopo la canzone vince anche la settima edizione del concorso-web \"Italian Music Festival\". Inoltre, per la canzone \"Mio zio\" viene eletta ambasciatrice dalla onlus Telefono Rosa. Dato il buon successo commerciale di \"Elettra\", diventato disco di platino, viene estratto come terzo singolo il brano cantato in siciliano \"'A finestra\", in radio dal 16 aprile 2010 e Carmen ritira il Wind Music Awards 2010 il 29 maggio per le buone vendite dell'ultimo lavoro.\nSu invito dell'Auditorium Parco della Musica di Roma, il 16 marzo 2010 tiene a battesimo in veste di madrina Radio Parco della Musica, web radio dell'istituzione musicale romana. Inoltre, torna al concerto del 1\u00ba maggio a Roma. Per il testo della canzone \"Mandaci una cartolina\" viene nominata al Premio Mogol 2010 e continua la sua attivit\u00e0 dal vivo partecipando agli MTV Days 2010 dove duetta con Patti Smith sulle note di \"Mio Zio\", alla quale la Smith aggiunge dei versi scritti in inglese per l'occasione e sul brano \"Because the night\".\nIl 28 settembre 2010 viene annunciato che \"Elettra\" vince la Targa Tenco 2010 nella categoria miglior album dell'anno. \u00c8 la prima volta che una donna vince la targa Tenco in questa categoria.\n\"Per niente stanca\" (2010-2012).\nIl 22 ottobre 2010 entra in rotazione radiofonica il suo nuovo singolo, \"Guarda l'alba\", frutto di una collaborazione col cantautore Tiziano Ferro, che anticipa la prima raccolta della cantante catanese, \"Per niente stanca\", in vendita dal 16 novembre. L'album debutta alla posizione numero 6 della classifica FIMI. Viene realizzato anche un videoclip di \"Guarda l'alba\" girato sulla Circumetnea alla stazione di Bronte, in provincia di Catania. Al video prende parte anche la madre di Carmen, che compare in una delle ultime scene, rappresentando la cantante stessa proiettata in l\u00e0 con gli anni.\nAltro inedito dell'album \u00e8 \"AAA Cercasi\", canzone con testo di Carmen e musica di Mauro Lusini. Pubblicato nel corso dello scandalo Ruby, riguardante il Presidente del Consiglio Silvio Berlusconi, la canzone \u00e8 stata ispirata da un fatto di cronaca diverso, anche se l'artista ha dichiarato che poi \"il senso si \u00e8 esteso automaticamente\" alla vicenda di Berlusconi. La raccolta contiene 40 brani in 2\u00a0CD, oltre ai due inediti \"Guarda l'alba\" e \"AAA Cercasi\". Vi sono tutti i singoli della carriera di Carmen, con l'aggiunta di una versione parzialmente modificata di \"Tutto l'universo obbedisce all'amore\" in duetto con Franco Battiato e di una nuova versione di \"Anna Magnani\", canzone con musica di Carmen e testo di Vincenzo Cerami cantata nella sua versione originale da Adriano Celentano. La raccolta ricever\u00e0 pi\u00f9 tardi il disco di platino per aver superato le 50.000 copie vendute.\nIl 18 febbraio 2011, in occasione della 61\u00aa edizione del Festival di Sanremo, torna a calcare il palco dell'Ariston, esibendosi nella serata dedicata ai duetti insieme ai concorrenti Luca Madonia e Franco Battiato nel brano da questi ultimi presentato alla gara canora, \"L'alieno\".\nIl 15 novembre 2011 \"AAA Cercasi\" vince il Premio Videoclip Italiano 2011 nella categoria artista donna. Nel 2012 scrive il testo della canzone di Nina Zilli \"Un'altra estate\", contenuta nell'album \"L'amore \u00e8 femmina\" di quest'ultima. Nel novembre 2012 riceve il riconoscimento di Cavaliere dell'ordine al merito della Repubblica italiana, che le era stato assegnato il 2 giugno 2011.\n\"L'abitudine di tornare\" (2014-2017).\nDopo \"Per niente stanca\" l'attivit\u00e0 musicale di Carmen vive un periodo di pausa. Nel luglio 2013, infatti, nasce suo figlio Carlo Giuseppe, avuto grazie all'inseminazione artificiale.\nL'ottavo album della sua carriera, intitolato \"L'abitudine di tornare\", viene pubblicato il 20 gennaio 2015 su etichetta Universal Music. Il singolo di lancio \u00e8 \"L'abitudine di tornare\", pubblicato nei negozi digitali e in radio il 28 novembre 2014. Il nuovo lavoro si caratterizza per uno stile pop con alcuni episodi rock, tenendosi pi\u00f9 distante dall'utilizzo di strumenti folk tipico dei precedenti dischi. I temi raccontati vanno dall'amore tra due donne raccontato in \"Ottobre\", all'arrivo dei migranti sulle coste italiane con \"La notte pi\u00f9 lunga\", per arrivare a parlare di mafia in \"Esercito silente\". Il tema dello stalking e della violenza contro le donne raccontato nella canzone \"La signora del quinto piano\". La canzone \"E forse un giorno\" descrive invece una famiglia nella societ\u00e0 italiana. L'album si chiude con \"Questa piccola magia\", descrizione della felicit\u00e0 data dalla maternit\u00e0. \"L'abitudine di tornare\" diventa disco d'oro superando le 25.000 copie vendute.\nIn occasione del secondo anniversario della Convenzione di Istanbul, Carmen Consoli collabora insieme a Emma Marrone, Gianna Nannini, Elisa, Irene Grandi e Nada alla registrazione di una versione alternativa del brano \"La signora del quinto piano\", in collaborazione con Telefono Rosa, i cui proventi delle vendite sono devoluti all'associazione no-profit. Il 21 agosto 2015 si esibisce al Meltdown Festival come unica rappresentante italiana, scelta dal direttore artistico David Byrne. Nel quarto trimestre del 2015 \u00e8 l'artista italiana con il maggior numero di ingressi registrati in un concerto in Italia, 12.449 persone, seconda ai Foo Fighters.\nLa notte degli attentati del 13 novembre 2015 a Parigi, Carmen Consoli si trovava nella sua casa nelle vicinanze della struttura maggiormente presa di mira dai terroristi, il Bataclan, fatto che la spinge a rimandare il tour europeo invernale. Il 12 febbraio 2016, il cantautore siciliano Giovanni Caccamo, pubblica il suo secondo album dal titolo \"Non Siamo Soli\" che contiene un brano, \"Resta con me\", interpretato con Carmen. In un'intervista del marzo 2016, Elvis Costello dice di lei: \u00abha pi\u00f9 idee originali lei in una manciata di pezzi piuttosto che alcune celebrate band inglesi o americane in un intero concerto\u00bb.\nNell'estate del 2016 diviene la prima donna ad essere scelta come maestro concertatore del festival di musica popolare salentina \"la notte della Taranta\", al quale prendono parte Fiorella Mannoia, Nada, Tosca, Buika e Lisa Fischer. Per l'occasione riceve il sigillo dell'Universit\u00e0 del Salento. In seguito al terremoto del Centro Italia del 2016, il cachet dei partecipanti viene devoluto in beneficenza.\nIl 13 gennaio 2017 viene pubblicato un duetto nell'album \"Il mestiere della vita\" di Tiziano Ferro dal titolo \"Il conforto\", con il quale, i due si esibiscono come ospiti al Festival di Sanremo 2017. A partire dal 2019, il brano ha ricevuto tre dischi di platino, vendendo oltre 150.000 copie.\n\"Eco di sirene\" (2017-2021).\nNella primavera del 2017 parte da Bolzano il tour teatrale \"Eco di sirene\", in cui si presentano i maggiori successi della cantante. Le tappe riprendono in un tour estivo che inizia a Catania l'8 giugno e si conclude a Tindari (ME) il 9 agosto 2017.\nIl 27 agosto 2017 a Cardito (tra Amatrice e Campotosto) si esibisce nello spettacolo \"Amatrice nel cuore\" (direzione artistica di Luca Barbarossa) insieme a Irene Grandi, Tosca, Gianni Morandi e Mannarino.\nIl 3 aprile 2018 esce su Spotify e il 6 aprile anche in radio l'inedito \"Uomini topo\", singolo di lancio del suo terzo album dal vivo \"Eco di sirene\". La canzone \"racconta la mancanza di empatia tra le persone e di come sia diventata difficile la convivenza e la tolleranza tra gli esseri viventi\", e per questo viene definita dalla stessa cantante \"spiazzante\" e \"provocatoria\".\nIl 13 aprile 2018 viene pubblicato l'album live \"Eco di sirene\", una compilation di alcuni tra i brani di maggiore successo della cantante, portati da lei in tourn\u00e9e nell\"'Eco di sirene Tour\", nuovamente orchestrati e arrangiati con chitarra acustica, violino e violoncello. Oltre a \"Uomini topo\", la raccolta contiene anche un secondo inedito, \"Tano\", che riprende il filone folk in dialetto siciliano della cantautrice e narra dei sentimenti di una donna oppressa dal marito, il quale la tradisce con il pretesto di andare a caccia.\nPartecipa all'edizione 2018 del Concerto del Primo Maggio a Roma, in cui canta \"Amore di plastica\", \"In bianco e nero\", \"Tano\" e \"'A finestra\". Il 1\u00ba giugno organizza in Piazza del Duomo a Catania \"Carmen Consoli &amp; Friends\", una serata di beneficenza in cui canta accompagnata da Bandabard\u00f2, Samuele Bersani, Elisa, Max Gazz\u00e8, Marina Rei, Daniele Silvestri e Mario Venuti. Durante il concerto viene letto anche un testo scritto dalla regista teatrale siciliana Emma Dante.\nIl 29 giugno 2018 esce il brano della Bandabard\u00f2 \"Se mi rilasso collasso\", in cui \u00e8 presente anche la voce di Carmen Consoli, mentre il 23 novembre esce il nuovo album di Cristina D'Avena, \"Duets Forever - Tutti cantano Cristina\", dove \u00e8 una dei sedici artisti a duettare con la regina delle sigle nel brano \"Sailor Moon e il cristallo del cuore\".\nIl 26 marzo 2019 Carmen Consoli annuncia tramite i propri social una tourn\u00e9e estiva, il \"Summer Tour 2019\", che vede la cantante \"sui palchi di alcuni dei festival pi\u00f9 suggestivi d'Italia\" e ha come prima tappa il 21 giugno 2019 il Parco Tittoni di Desio, in provincia di Monza e della Brianza.\nA distanza di otto anni dall'ultima sua partecipazione, il 22 aprile 2019 si esibisce al \"Concerto per la Terra\" a Roma in occasione dell'Earth Day con accompagnamenti rock, anticipando cos\u00ec il tour estivo. Il 28 giugno 2019 viene rilasciato il singolo di Levante \"Lo stretto necessario\", in cui partecipa in un duetto.\nIl 20 settembre 2019, quasi alla conclusione del \"Summer Tour 2019\", viene annunciato un nuovo tour stavolta su scala internazionale, l\"'Eco di sirene World Tour\", con sette tappe lungo gli Stati Uniti, Cuba e il Cile.\nIl 18 dicembre 2019 annuncia l'uscita di un nuovo album per il 2020, in occasione dei suoi venticinque anni di carriera, che sarebbero stati festeggiati con un concerto senza repliche all'Arena di Verona il 25 agosto 2020; l'evento \u00e8 stato tuttavia rimandato al 2021 a causa della pandemia di COVID-19.\nIl 20 dicembre 2019 si esibisce a Matera, nella Cava del Sole, per la cerimonia conclusiva dell\u2019anno di Capitale europea della cultura.\nL'8 maggio 2020 viene rilasciato \"Luna araba\", il singolo dei Dimartino e di Colapesce con la partecipazione straordinaria di Carmen Consoli.\nIl 25 settembre 2020 interpreta \"Coraggio, Onest\u00e0 e Lealt\u00e0\", uno dei brani della colonna sonora del film Mulan. La versione originale, \"Loyal Brave True\", \u00e8 stata cantata da Christina Aguilera.\nIl 14 dicembre 2020 annuncia sui social il suo diciottesimo tour, \"Volevo fare la rockstar Tour\", che partir\u00e0 da Parma il 4 novembre 2021 per concludersi a Roma il successivo 27 dicembre.\nIl 16 aprile del 2021 prende parte al nuovo album del cantautore Joe Barbieri dal titolo \"Tratto da una storia vera\", duettando nel brano \"In buone mani\".\n\"Volevo fare la rockstar\" (2021-presente).\nIl 25 agosto 2021, nel corso dell'evento \"25 anni mediamente isterici\" che si \u00e8 svolto all'Arena di Verona in occasione dell'evento celebrativo dei suoi 25 anni di carriera, la cantautrice ha annunciato per il successivo 24 settembre l'uscita del suo nono album in studio, \"Volevo fare la rockstar\", anticipato dal singolo promozionale \"Una domenica al mare\". Il 20 ottobre, ospite del primo live di X-Factor, Carmen Consoli ha presentato il secondo singolo tratto dall'album, \"Qualcosa di me che non ti aspetti\", che dal giorno successivo \u00e8 entrato in alta rotazione radiofonica.\nL'8 ottobre 2021 esce il disco \"Ho cambiato tante case\" dei Tiromancino, al quale la Consoli ha collaborato duettando nel brano \"L'odore del mare\" uscito come singolo il 10 dicembre 2021.\nMusica.\nInfluenze.\nTra le influenze musicali maggiori di Carmen Consoli, sono menzionate principalmente Aretha Franklin e Janis Joplin, entrambe citate pi\u00f9 volte dalla stessa cantante. Altri artisti e band che l'hanno ispirata o hanno influito sul suo approccio musicale e artistico, sono: Suzanne Vega, Bessie Smith, Rosa Balistreri, Nirvana, The Bee Gees, Caetano Veloso, Franco Battiato, Domenico Modugno, Pixies, Ella Fitzgerald, R.E.M., Joan Jett, Nada.\nVisione politica e religiosa.\nIn un'intervista dichiara, a proposito del proprio orientamento politico, di avere orientamenti politici di sinistra e di aver votato per il Partito Democratico alle elezioni del 2018, pur confessando le delusioni ricevute dallo stesso partito:\nSi dichiara buddhista praticante all'interno dell'ente religioso laico buddhista Soka Gakkai."}
{"id": "2789547", "revid": "339392", "url": "https://it.wikipedia.org/wiki?curid=2789547", "title": "Complemento di stima", "text": ""}
{"id": "2789549", "revid": "287204", "url": "https://it.wikipedia.org/wiki?curid=2789549", "title": "Ticho", "text": "Ticho \u00e8 il secondo album di studio della cantante pop rock ceca Ewa Farna. Il CD ha venduto circa 25.000 copie in Repubblica Ceca ed \u00e8 stato certificato disco di platino."}
{"id": "2789550", "revid": "6923", "url": "https://it.wikipedia.org/wiki?curid=2789550", "title": "Cristina Quintarelli", "text": "Carriera.\nFarfallista, ha esordito non ancora quattordicenne ai campionati italiani, vincendo un titolo gi\u00e0 nella primavera del 1977; in estate ha anche esordito ai campionati europei di nuoto di J\u00f6nk\u00f6ping. Nel 1978 ha migliorato il primato italiano dei 200\u00a0m farfalla, e vinto tre titoli italiani individuali; con la nazionale ha vinta in primavera nella coppa latina i 200\u00a0m delfino, quindi la medaglia d'argento nei 200\u00a0m farfalla agli europei giovanili di Firenze e ha partecipato ai mondiali a Berlino ovest nei 100 e nei 200\u00a0m farfalla.\nNel 1979 \u00e8 tornata a vincere la gara dei 200\u00a0m farfalla in coppa latina, poi si \u00e8 aggiudicata la medaglia di bronzo nei 100\u00a0m farfalla ai Giochi del Mediterraneo di Spalato, dove \u00e8 tornata nel 1981 per partecipare agli europei. Nel 1984 \u00e8 stata convocata per i Giochi olimpici di Los Angeles, dove ha nuotato nei 100\u00a0m farfalla, fermandosi per\u00f2 alle batterie.\nPalmar\u00e8s.\n\"questa tabella \u00e8 incompleta\"\nCampionati italiani.\n4 titoli individuali e 1 in staffetta, cos\u00ec ripartiti:"}
{"id": "2789551", "revid": "1543377", "url": "https://it.wikipedia.org/wiki?curid=2789551", "title": "Lev Il'i\u010d Lo\u0161inskij", "text": "Ha pubblicato dal 1928 oltre 500 composizioni, di cui circa 300 assieme ad altri autori, ottenendo oltre 400 premiazioni, tra cui 166 primi premi. Ha composto soprattutto problemi diretti in due e tre mosse. \u00c8 considerato uno dei pi\u00f9 grandi specialisti del tre mosse.\nVenne nominato dalla FIDE Arbitro Internazionale della composizione dall'istituzione del titolo (1956) e Grande Maestro della composizione dall'istituzione del titolo (1972).\nHa vinto 14 volte il campionato sovietico di composizione problemi. Dal 1958 al 1962 ha vinto diversi tornei FIDE di composizione problemi, nella sezione tre mosse.\nLa straordinaria inventiva abbinata ad un'altissima tecnica gli hanno permesso di rappresentare idee originali in forma artisticamente interessante. Ha dato notevoli contributi teorici anche al due mosse, ma il tre mosse era il suo campo preferito di attivit\u00e0. In questo genere di problemi riusc\u00ec a realizzare le composizioni pi\u00f9 difficili in conformit\u00e0 ad alti standard estetici.\nIl problemista inglese Robin Matthews, dopo la sua morte nel 1976, ha scritto di lui sulla rivista \"The Problemist\": - \u00ab Loshinskij ha stabilito nuovi criteri per la profondit\u00e0 e il rigore logico, abbinati ad una costruzione perfetta ... la profondit\u00e0 dei temi e la virtuosit\u00e0 tecnica sono le caratteristiche distintive della sua opera ... Loshinskij ha elevato l'arte della composizione scacchistica ad altezze in precedenza mai raggiunte. \u00bb\nScrisse il libro \"Temi su giochi di cambio e miscellanea di problemi di scacchi\" (in russo), Mosca, 1951.\nUna raccolta di suoi problemi assieme a quelli di Jan Hartong fu pubblicata nel 1959 dal problemista olandese Meindert Niemeyer.\nDi professione era un insegnante di matematica nelle scuole medie superiori di Mosca.\nUn problema di Lev Lo\u0161inskij.\nSoluzione:\nIl problema realizza un triplice tema Novotny.\n1. Tg6 ! (minaccia 2. Ch3+ ! e 3. Ag3 matto)\na) 1. ... fxg6+ \u00a02. Cd5+ ! Txd5 \u00a03. Df8 # (2. ... Axd5+ 3. e6 matto)\nnon risolve 2. d5? g3!\nb) 1. ...f6 \u00a02. d5! Txd5 \u00a03. Ce6 # (2. ... Axd5+ 3. e6 #)\nse 2. Cd5+? Txd5 3. Ce6+ Rxe4\nc) 1. ... f5 \u00a02. Ad5! Txd5 \u00a03. Ce6 # (2. ... Axd5 3. e6 #)"}
{"id": "2789559", "revid": "203463", "url": "https://it.wikipedia.org/wiki?curid=2789559", "title": "Lev Loshinskij", "text": ""}
{"id": "2789561", "revid": "71433", "url": "https://it.wikipedia.org/wiki?curid=2789561", "title": "The Groomsmen", "text": ""}
{"id": "2789566", "revid": "287204", "url": "https://it.wikipedia.org/wiki?curid=2789566", "title": "Sam na sam", "text": "Sam na sam \u00e8 il terzo album di studio della cantante pop rock ceca Ewa Farna. Il CD ha venduto circa 1.800 copie in Polonia rivelandosi un fallimento commerciale. \u00c8 praticamente la versione in lingua polacca dell'album di debutto della cantante, \"M\u011bls m\u011b v\u016fbec r\u00e1d\"."}
{"id": "2789576", "revid": "287204", "url": "https://it.wikipedia.org/wiki?curid=2789576", "title": "Bl\u00ed\u017e ke hv\u011bzd\u00e1m", "text": "Sam na sam \u00e8 il quarto album (primo album live) della cantante pop rock ceca Ewa Farna. Contiene sia un CD che un DVD. In quest'ultimo sono inclusi sia le esibizioni live della cantante che i video musicali dei suoi singoli precedenti. Ha venduto circa 20.000 copie in Repubblica Ceca ed \u00e8 stato l'album live pi\u00f9 venduto quell'anno."}
{"id": "2789581", "revid": "767487", "url": "https://it.wikipedia.org/wiki?curid=2789581", "title": "Toe Blake", "text": "Biografia.\nNato nella provincia di Ontario, in una citt\u00e0 che poi divenne fantasma, inizi\u00f2 a giocare all'hockey su ghiaccio a Coniston (vicino a Greater Sudbury). Divenne poi allenatore della National Hockey League."}
{"id": "2789590", "revid": "709565", "url": "https://it.wikipedia.org/wiki?curid=2789590", "title": "San Giorgio (Mantegna)", "text": "San Giorgio \u00e8 un dipinto tempera su tavola (66x32 cm) di Andrea Mantegna, databile al 1460 circa e conservato nelle Gallerie dell'Accademia a Venezia.\nDescrizione e stile.\nIl santo cavaliere \u00e8 rappresentato in piedi vestito dell'armatura e con la lancia spezzata per l'uccisione del drago, che giace ai suoi piedi con la punta dell'arma conficcata nella mascella. Il santo si sporge, scartando di lato con la testa, su una cornice marmorea che delimita il dipinto. Il santo e il drago che penzola, sporgendo oltre la cornice, vengono cos\u00ec a proiettarsi verso il mondo reale dello spettatore, secondo un illusionismo caro a Mantegna, soprattutto negli anni tra la fine del periodo padovano (entro il 1459) e i primi di quello mantovano (dall'anno successivo). Anche la ghirlanda in alto, composta da foglie e frutta, \u00e8 un motivo tipico della scuola di Squarcione, e rimanda quindi alla giovent\u00f9 dell'artista che fu allievo nella sua bottega padovana.\nLo sfondo mostra una strada che dal santo si inerpica su una collina, fino a raggiungere una citt\u00e0 cinta da mura."}
{"id": "2789591", "revid": "287204", "url": "https://it.wikipedia.org/wiki?curid=2789591", "title": "Cicho", "text": "Cicho \u00e8 il quinto album di studio della cantante pop rock ceca Ewa Farna. Il CD ha venduto circa 10.000 copie in Polonia. \u00c8 praticamente la versione in lingua polacca del secondo album di studio della cantante, \"Ticho\". Il 20 novembre 2009 \u00e8 stata pubblicata l'edizione deluxe dell'album che contiene anche un DVD con i video musicali dei singoli di Ewa Farna."}
{"id": "2789602", "revid": "767487", "url": "https://it.wikipedia.org/wiki?curid=2789602", "title": "Chatsworth (Derbyshire)", "text": "Chatsworth \u00e8 una parrocchia civile della contea del Derbyshire, in Inghilterra.\nIl villaggio, all'interno del Parco nazionale del Peak District, ha una popolazione molto limitata, concentrata intorno alla monumentale Chatsworth House. La gran parte di Chatsworth fa parte della tenuta omonima, propriet\u00e0 del Duca di Devonshire, in cui sono compresi i villaggi di Beeley, Pilsley, ed Edensor.\nNelle collezioni del Duca di Devonshire e Chatsworth nel Chatsworth Settlement Trustee si trovano importanti opere d'arte, tra cui due tra le migliori copie di incisioni di Andrea Mantegna della \"Zuffa di dei marini\" e del \"Baccanale con Sileno\"."}
{"id": "2789603", "revid": "228587", "url": "https://it.wikipedia.org/wiki?curid=2789603", "title": "Chatsworth", "text": ""}
{"id": "2789606", "revid": "287204", "url": "https://it.wikipedia.org/wiki?curid=2789606", "title": "Virtu\u00e1ln\u00ed", "text": "Virtu\u00e1ln\u00ed \u00e8 il sesto album di studio della cantante pop rock ceca Ewa Farna. Il CD ha venduto circa 10.000 copie in Repubblica Ceca."}
{"id": "2789608", "revid": "92923540", "url": "https://it.wikipedia.org/wiki?curid=2789608", "title": "Paul Erdmann Isert", "text": "Fu il primo zoologo a descrivere il turaco violetto \"Musophaga violacea\".\nIsert \u00e8 conosciuto anche per i suoi tentativi di porre fine alla tratta degli schiavi della Danimarca-Norvegia.\nBiografia.\nNel 1783 raggiunse la Costa d'Oro danese dove, oltre a svolgere attivit\u00e0 medica, raccolse e catalog\u00f2 esemplari di piante dall'Africa occidentale. Dato che gli abitanti del luogo non avevano linguaggio scritto, registr\u00f2 anche molti aspetti della vita del posto, creando in questo modo un lavoro etnografico oltre che botanico.\nNel 1786 Isert decise di lasciare l'Africa, imbarcandosi su una nave che trasportava schiavi. Durante il viaggio scoppi\u00f2 una rivolta, che si concluse con la morte di numerosi schiavi e che quasi gli cost\u00f2 la vita. Negli anni seguenti si rec\u00f2 nelle Indie Occidentali. Disgustato dall'orrore e dalla miseria umana che vide, sia nelle celle per schiavi in Africa, sia a bordo delle navi, sia nelle piantagioni di zucchero, Isert si convinse che la schiavit\u00f9 era disumana, crudele e immorale, oltre che assurdamente stupida.\nIn una lettera inviata da Saint Croix nel 1787 a suo padre, Isert si domand\u00f2:\nIsert cerc\u00f2 allora di dimostrare che la creazione di piantagioni senza schiavi nel continente africano poteva essere pratica e redditizia. A tal fine, chiese l'aiuto di Ernst Heinrich von Schimmelmann, che era allora il ministro delle Finanze di Danimarca-Norvegia. Schimmelmann, un liberale ben noto e benestante, che fu determinante nel passaggio della legge che fece finire il commercio danese-norvegese transatlantico di schiavi, accett\u00f2 di finanziare lo sforzo di Isert.\nNel 1788 Isert pubblic\u00f2 il suo famoso libro \"Reise nach Guinea und den Carib\u00e4ischen Inseln in Columbia (Viaggio in Guinea e nelle Isole dei Caraibi in Colombia)\", in cui descrisse le sue esperienze, e le sue opinioni, della tratta degli schiavi. Nello stesso anno torn\u00f2 in Africa e fond\u00f2 una piantagione di propriet\u00e0 della corona, Frederiksnopel, vicino ad Akropong, dopo aver acquistato del terreno a nome del re Cristiano VII di Danimarca da un capo trib\u00f9 locale. Lavoratori africani pagati e il gruppo europeo che aveva accompagnato Isert ripulirono la terra e piantarono solo piante facilmente coltivabili, per il proprio sostentamento.\nNel 1789 Isert scrisse una relazione al re di Danimarca, in cui espresse entusiasmo per il grande successo iniziale che stava avendo; ma dopo pochi giorni mor\u00ec, probabilmente per una febbre tropicale. Anche la moglie e la figlia morirono poco dopo.\nConvinto della fattibilit\u00e0 di questo tipo di piantagioni, un editto fu rilasciato in nome del re Cristiano VII dal figlio principe Federico (che era allora reggente a causa della malattia mentale del padre) il 16 marzo 1792, che entr\u00f2 in vigore il 1\u00ba gennaio 1803. La Danimarca-Norvegia ha cos\u00ec l'onore di essere il primo stato sovrano ad aver vietato il commercio transatlantico di schiavi.\nNegli anni seguenti alcuni assistenti di Isert tentarono inutilmente di portare avanti il progetto. Alla fine le piantagioni sperimentali si dimostrarono un insuccesso."}
{"id": "2789610", "revid": "112124413", "url": "https://it.wikipedia.org/wiki?curid=2789610", "title": "Stereoscopio a ingrandimento variabile", "text": "Lo stereoscopio ad ingrandimento variabile \u00e8 un particolare stereoscopio idoneo a variare l'ingrandimento del modello ottico tridimensionale osservato. Con questo dispositivo due persone possono osservare lo stesso modello ottico tridimensionale contemporaneamente, cos\u00ec da poter confrontare le reciproche osservazioni."}
{"id": "2789615", "revid": "287204", "url": "https://it.wikipedia.org/wiki?curid=2789615", "title": "Valle del Lozoya", "text": "La valle del Lozoya o de El Paular \u00e8 una valle percorsa dal fiume Lozoya, nella sierra de Guadarrama (catena che fa parte del Sistema Centrale), nel nordest della Comunit\u00e0 di Madrid, in Spagna.\nGeografia.\nLa Valle del Lozoya \u00e8 delimitata da una serie di catene montuose, tutte appartenenti al Sistema Centrale, che determinano i suoi confini naturali: i Monti Carpetani, la Sierra de Somosierra (due parti della Sierra de Guadarrama) e le propaggini pi\u00f9 meridionali della Sierra de Ayll\u00f3n coprono il versante nord della valle; la Sierra del Lobosillo a est; la Cuerda Larga, la Sierra de la Morcuera, la Sierra de La Cabrera e le loro diramazioni pi\u00f9 orientali fino alla diga del lago di El Atazar segnano il confine meridionale. La montagna pi\u00f9 alta della valle \u00e8 il Pe\u00f1alara (2.428 m s.l.m.), che \u00e8 anche la pi\u00f9 alta della Sierra de Guadarrama.\nCome tutti i fiumi a sud del Sistema Centrale, appartiene nella totalit\u00e0 al bacino idrografico del Tago. Il Lozoya sbocca nel Jarama sul confine tra le provincie di Madrid e Guadalajara.\nSi possono distinguere varie zone:\nTutto il corso del fiume \u00e8 regolato da dighe che creano laghi artificiali sfruttati soprattutto per l'approvvigionamento idrico della citt\u00e0 di Madrid.\nComuni.\nNella valle del Lozoya si contano trenta comuni:\nComunicazioni.\nVi sono tre strade principali si accesso alla valle:\nAltre strade di accesso sono le seguenti:\nEconomia.\nL'economia \u00e8 stata tradizionalmente basata sull'allevamento e lo sfruttamento forestale. Tuttavia, oggi il turismo \u00e8 il motore dell'economia della valle, anche se le potenzialit\u00e0 della zona non sono completamente sfrutatte.\nStoria.\nComunit\u00e0 di Buitrago\nBuitrago fu, in origine, una citt\u00e0 celtibera e romana (e successivamente musulmana). Alfonso VI di Le\u00f3n e Castiglia concedette Buitrago e tutte le sue dipendenze, una volta conquistate, a Sep\u00falveda. Cos\u00ec si legge nella confirmazione degli antichi Fueros di Sep\u00falveda, del 17 novembre 1076:\n\"Ego rex Adefonsus et do hominibus septempublice hunc terminum de Lozoiha usque huc quantum Buitrago habuit in sua potestate, totum do eis, roboro atque confirmo...\"\nBuitrago fu, per via della sua riconquista, parte della Tierra de Sep\u00falveda, formando in un breve spazio di tempo la propria comunit\u00e0, ancora in epoca dello stesso re, che le concesse il fuero, le armi e la leggenda del suo scudo \"ad alenda pecora\" (per il sostentamento del bestiame).\nLa Comunidad de Villa y Tierra de Buitrago si estese per tutta la valle, comprendendo i seguenti villaggi: Aoslos, El Atazar, Berzosa del Lozoya, Braojos, La Cabrera, Cincovillas, El Cuadr\u00f3n, Gandullas, Garganta de los Montes, Gargantilla del Lozoya, Gascones, La Hiruela, Horcajo de la Sierra, Horcajuelo de la Sierra, Lozoyuela, Madarcos, Mangir\u00f3n, Montejo de la Sierra, Las Navas de Buitrago, Pi\u00f1u\u00e9car, Pr\u00e1dena del Rinc\u00f3n, Puebla de la Sierra, Robledillo de la Jara, San Mam\u00e9s, La Serna del Monte, Serrada de la Fuente, Sieteiglesias, Villavieja del Lozoya, i paesi abbandonati di Bellidas, Canenzuela, Pajarilla, La Nava, Rela\u00f1os, Rendales, Riosequillo, Santillana, Ventosilla, El Villar, ecc.\nSin dai tempi antichi si svilupparono quartieri al di fuori delle mura di Buitrago del Lozoya, chiamati sobborghi di San Juan e dell'Andarr\u00edo, nome che si riferisce al fatto di trovarsi sull'altra sponda del Lozoya.\nCome qualsiasi citt\u00e0, aveva il suo scudo e la sua colonna o gogna. Nel primo era raffigurato un toro sotto un leccio, con la leggenda \"ad alenda pecora\". Sappiamo che fu scolpito in pietra nell'antica fonte e si conserva nel vecchio sigillo del Consiglio, anche se senza leggenda.\nAttualmente si trova riprodotto questo scudo originale e veritiero di Buitrago, in ferro forgiato, sui quattro lati della fonte, situata nella plaza de la Constituci\u00f3n (sopra questo scudo originario del Consiglio di Buitrago si aggiunse, a partire dal XV secolo, lo scudo del marchese di Santillana e della casata dell'Infantado a cui fu data la Comunit\u00e0 come feudo).\nDella colonna o gogna, simbolo della giurisdizione, non \u00e8 rimasta nessuna traccia. Solo si trovano notizie in \"El Patriense\", uno scrittore locale che, fino al 1802, nomina varie strade importanti e due piazze, chiamate de Los Toros y la Picota (gogna), informandoci anche in quest'ultima si trovava la fonte pubblica.\nAll'interno della citt\u00e0 murata si trovavano le chiese di Santa Maria del Castello e di San Michele, l'ospedale di San Salvatore, la casa del Consiglio con il tribunale ed il carcere.\nNel quartiere di San Juan si trovavano le chiese omonime e la plaza de la Picota con la fonte. Nel quartiere dell'Andarr\u00edo si trovava la chiesa di San Antol\u00edn.\nLa Comunidad de Villa y Tierra era divisa in \"cuartos\":\nOgni \"cuarto\" \u00e8 rappresentato da uno o due procuratori. Il procuratore del \"cuarto\" \u00e8 eletto e inviato al Consiglio della Comunidt\u00e0 perch\u00e9 \u00abnel nome di questo cuarto difenda ci\u00f2 che \u00e8 favorevole e controbatta a ci\u00f2 che \u00e8 nefasto e dannoso, che per tutto le diamo il nostro diritto\u00bb. I procuratori si riunivano nella citt\u00e0, in una casa chiamata \"casa de la Tierra\", situata in un sobborgo, dove avevano alloggio gratuito durante i giorni di rappresentanza.\nIl catasto di Ensenada ci dichiara l'estensione e i confini della Tierra de Buitrago cos\u00ec: \u00aboccupa da levante a ponente cinque leghe e da nord a sud quattro leghe e mezza, e di circonferenza pi\u00f9 di venticinque leghe per la disugualit\u00e0 che presenta. Confina a nord con la Tierra de Sep\u00falveda a oriente con la Tierra de Uceda... a sud con la stessa Tierra de Uceda e el Berrueco e a ponente con la Tierra de Segovia...\u00bb\nIl Consiglio di Buitrago e la Comunit\u00e0 si celebravano nella chiesa di Santa Mar\u00eda del Castillo e, secondo una comune tradizione castigliana, nell'interno della chiesa si conservavano i documenti e i privilegi del Consiglio, in una concavit\u00e0 \u00abche si trova vicino al retablo della chiesa di Nuestra Se\u00f1ora del Castillo di questa citt\u00e0\u00bb. Cos\u00ec ce lo descrive un documento del 1555, che fa la relazione dei documenti ivi conservati.\nTutti i paesi della Tierra formavano comunit\u00e0 di pascoli, essendo comuni la maggioranza delle campagne e delle terre, ad eccezione di quelle private di ciascun villaggio, che erano molto poche, e dei prati, orti e terra di lavoro di propriet\u00e0 privata degli abitanti, che solitamente erano difese da pareti e siepi.\nLa Comunit\u00e0 di Buitrago, per la sua posizione geografica, era una comunit\u00e0 quasi esclusivamente dedicata all'allevamento. Per favorire l'allevamento si unirono le comunit\u00e0 di Buitrago, Uceda e la citt\u00e0 di Torrelaguna, che fecero allo scopo ordinanze e capitolazioni \u00abper la conservazione dei detti limiti, cos\u00ec nel pascolo come nel taglio e nella conservazione delle campagne\u00bb. Questa firma di accordi tra comunit\u00e0 confinanti era frequente in tutta la Castiglia.\nNell'anno 1304 fu concesso a Buitrago il diritto di fiera di bestiame. La citt\u00e0 e la sua Comunit\u00e0 sono ancora feudo reale. Cos\u00ec, avverte il re Ferdinando IV \u00abche tutti quelli che vennero a questa fiera dal nostro feudo o da fuori del nostro feudo a comprare o a vendere Cristiani, Mori e Ebrei, che vengano salvi e sicuri per Mare e per terra, per tutto il nostro feudo\u00bb. La vecchia fiera del bestiame di Buitrago ha mantenuto la propria importanza fino ad oggi.\nFigura la citt\u00e0 nella guerra civile tra Pietro I e suo fratello Enrico II, che la occup\u00f2 nell'anno 1368. Dopo la morte di Pietro I e l'ascesa al potere della casa de Trast\u00e1mara, una moltitudine di comunit\u00e0 (praticamente tutte quelle che si erano schierate con don Pedro) furono concesse alla nobilt\u00e0, che si era mantenuta nel bando opposto. La Tierra de Buitrago fu concessa in feudo a don Pedro Gonz\u00e1lez de Mendoza. Secondo il documento gli si donavano le citt\u00e0 di Hita e di Buitrago \u00abcon tottue le pertinenze, e tutti i suoi vassalli cristiani e ebrei e mori, e uomini, e donne di qualsiasi et\u00e0\u00bb.\nDi questo ricevette conferma da parte del re Giovanni I, nel 1377, nelle Cortes celebrate nella citt\u00e0 di Burgos, per s\u00e9 e per suo figlio Diego Hurtado de Mendoza. E si convertir\u00e0 in un feudo ereditario con il Marchese di Santillana, \u00cd\u00f1igo L\u00f3pez de Mendoza, che riun\u00ec nella sua persona molti titoli e possedimenti: conte del Real de Manzanares, signore di Hita e di Buitrago e di Guadalajara, ecc.\nI tributi, diritti e pedaggi si fecero sempre pi\u00f9 grandi, a danno della Comunit\u00e0. Sappiamo che nell'anno 1601 le rendite ammontarono a 1.761.077 maraved\u00ed, pi\u00f9 75 pese di lino, 813 galline e 500 fanegas di grano; nel 1640 arrivarono ai 2.200.000 mrs. e nel 1670 superarono i due milioni e mezzo di maraved\u00ed, pi\u00f9 le galline, il lino, e lo stesso numero di fanegas de grano.\nD'altra parte il duca dell'Infantado e signore di Buitrago, come un cittadino qualsiasi, poteva far pascolare i suoi animali nei pascoli comuni, a grave danno della Comunit\u00e0, dato che se Buitrago e la sua Tierra contavano \u00ab28.200 capi di tutte le et\u00e0\u00bb, il signore duca possedeva \u00ab34.859 capi di tutte le et\u00e0, tutte pecore da lana transumanti\u00bb, all'epoca del catasto di Ensenada.\nLe Comunit\u00e0 soffrirono cos\u00ec un costante deterioramento del proprio potere politico ed economico per via delle depredazioni, pi\u00f9 o meno \"legalizzate\", da parte dei potenti magnati.\nOggi richiamano l'attenzione dei visitatori le mura perfettamente adattate alle aspre caratteristiche del terreno, mantenendo una grande solidit\u00e0. Nell'angolo occidentale, un robusto e forte torrione d\u00e0 all'accesso alla citt\u00e0 murata. Il castello occupa l'angolo sudest delle mura, ed \u00e8 pi\u00f9 moderno. \u00c8 a pianta rettangolare, costruito in muratura, con torri negli angoli.\nL'unica chiesa che \u00e8 arrivata fino a oggi, tra le varie a cui fanno riferimento i vecchi documenti, \u00e8 dedicata a Santa Mar\u00eda del Castillo. Presenta un portale gotico-decadente sotto un tettuccio sostenuto da colonne. La torre mostra alcune bifore e finestre semicircolari all'interno della cornice quadrata e orlate di modanature di tipica \"traceria mud\u00e9jar\"."}
{"id": "2789617", "revid": "117205753", "url": "https://it.wikipedia.org/wiki?curid=2789617", "title": "Provincia Romandiol\u00e6", "text": "La Provincia Romandiol\u00e6 (nome completo Provincia Romandiol\u00e6 et Exarchatus Ravenn\u00e6) \u00e8 stata una suddivisione amministrativa dello Stato Pontificio che divenne parte dello stato a tutti gli effetti dal 1278 ed esistette come provincia unitaria fino al 1540.\nRecupero papale dei diritti sulla Romagna e sul Bolognese (1248-78).\nFin dal XII secolo gli imperatori svevi avevano fatto aperte \"promissiones\" alla Chiesa di Roma relative alla restituzione della \"Romandiola\", costituita all'epoca dall\"'Exarchatus Ravennae\" (l'insieme della Romagna con il Bolognese e il Ferrarese). Tali promesse erano rimaste per\u00f2 sulla carta. Ferrara, come tutte le terre matildiche, era ormai riservata all'impero. Inoltre, le citt\u00e0 di Romagna erano riluttanti a porsi volontariamente sotto il dominio papale poich\u00e9 erano vincolate da giuramenti all'imperatore. L'influenza del Sacro romano impero sulle citt\u00e0 romagnole ebbe termine nel 1248, quando Federico II di Svevia venne inaspettatamente sconfitto a Parma, perdendo il controllo delle citt\u00e0 della pianura padana occidentale. Le citt\u00e0 guelfe (fedeli al papa) ne approfittarono e si allearono per attaccare le citt\u00e0 ghibelline (fedeli all'imperatore).\nLo Stato Pontificio intervenne per tentare il recupero dei propri possedimenti nella pianura padana orientale. La Santa Sede invi\u00f2 nella regione Ottaviano degli Ubaldini, il quale, posto alla guida di un esercito guelfo, sconfisse i ghibellini e port\u00f2 sotto il dominio della Santa Sede tutte le citt\u00e0 della Romagna. Risult\u00f2 decisivo per il successo dell'operazione l'intervento del libero comune di Bologna, che ne approfitt\u00f2 per assurgere nel 1250 ad una posizione di egemonia sui comuni di Romagna, che si protrasse fino agli anni settanta.\nNello stesso periodo (1250-1273) si apr\u00ec una crisi dinastica nell'impero: la carica rimase vacante per tutto questo tempo. Fu papa Gregorio X a persuadere, nel 1273, i principi elettori tedeschi a scegliere un nuovo re dei Romani. Il neoeletto, Rodolfo I, primo imperatore della casa d'Asburgo, conferm\u00f2 le \"promissiones\" fatte dai suoi predecessori. Nel 1275 si incontr\u00f2 a Losanna con lo stesso Gregorio X. Gli accordi di Losanna sancirono la rinuncia imperiale alla sovranit\u00e0 su alcuni territori, compresa la \"Provincia Romandiolae\". Gregorio X mor\u00ec pochi mesi dopo; la sua azione fu portata a compimento da Niccol\u00f2 III. Salito al soglio pontificio nel dicembre 1277, gi\u00e0 nel gennaio 1278 ottenne da Rodolfo il diploma che sanc\u00ec il definitivo passaggio della Romagna e del Bolognese allo Stato Pontificio; il 4 maggio successivo la Santa Sede ratific\u00f2 gli accordi. I diritti maestatici cessarono di essere divisi fra i papi e gli imperatori o i loro vicari e conti; le investiture feudali o signorili passarono interamente alla Santa Sede. \nNiccol\u00f2 III nomin\u00f2 come legato pontificio per i territori suo nipote, il cardinale Latino Malabranca Orsini, ed invi\u00f2 a Forl\u00ec, come vicario di questi, un altro nipote, Bertoldo Orsini, col titolo di conte di Romagna (il primo di nomina pontificia). Il 24 settembre 1278 Niccol\u00f2 III istitu\u00ec in ogni provincia pontificia la figura del rettore, un nobile (o ecclesiastico) con il mandato di gestire l'amministrazione civile. Il primo Rettore della \"Provincia Romandiol\u00e6\" (con l'esclusione di Bertinoro, all'epoca autonoma) fu lo stesso Bertoldo Orsini. Il 14 febbraio 1279 gli accordi furono definitivamente confermati da Vienna.\nQuanto alla nuova situazione politica venutasi a creare nella \"Provincia Romandiolae\", mentre Bologna fece atto di sottomissione in breve tempo, le citt\u00e0 della Romagna furono pi\u00f9 riottose. Il pontefice ottenne la sottomissione dei Malatesta a Rimini, dei da Polenta a Ravenna e di Guido da Montefeltro. Altre citt\u00e0 e signori negarono invece l'omaggio. Il papa si adoper\u00f2 per l'affermazione della sovranit\u00e0 pontificia su tutta la Romagna.\nUno stato di ribellione intermittente (1278-1357).\nLa pace cos\u00ec faticosamente raggiunta da Niccol\u00f2 III dur\u00f2 solo un anno. La missione di Latino Malabranca riport\u00f2 solamente dei successi parziali. Il cardinal legato e il rettore riuscirono a porre fine agli scontri tra le famiglie dei Lambertazzi e dei Geremei a Bologna e tra guelfi e ghibellini a Firenze (1279), ma gi\u00e0 nel 1280 la guerra riesplose in Toscana; Forl\u00ec inoltre non voleva piegarsi al partito guelfo. In quello stesso anno il pontefice mor\u00ec.\nNel 1281, Papa Martino IV, francese, nomin\u00f2 conte di Romagna Giovanni d'Appia, consigliere militare di re Carlo I d'Angi\u00f2. Fu incaricato di formare un esercito per riconquistare le citt\u00e0 romagnole. Dopo aver preso facilmente Faenza, Giovanni si diresse verso Forl\u00ec e cinse d'assedio la citt\u00e0, assedio che si protrasse fino al 1282. I forlivesi, capitanati da Guido di Montefeltro, riuscirono a rompere la stretta e a sconfiggere Giovanni d'Appia in quella che divenne la celebre battaglia di Forl\u00ec. L'episodio stesso venne ricordato da Dante Alighieri: \"la terra che fe' gi\u00e0 la lunga prova e di Franceschi sanguinoso mucchio\" (Inferno XXVI, 43-44).\nNel XIV secolo la Santa Sede sub\u00ec l'influenza politica della Francia, che fece trasferire la sede del papato ad Avignone. Dalla Provenza il pontefice non fu pi\u00f9 in grado di governare i propri sudditi: molte citt\u00e0 tornarono ad assetti politici locali. Tra il 1319 e il 1349 giunsero nella provincia diversi cardinali, incaricati dai pontefici di ristabilire l'ordine. Essi per\u00f2 non riuscirono a riprendere stabilmente il controllo del territorio. Tra essi vanno segnalati i seguenti:\nTra i rettori merita di essere menzionato Roberto d'Angi\u00f2 re di Sicilia (nominato nel 1310), il cui tentativo di riportare la pace, peraltro, non ebbe successo.\nNel 1336, durante il vuoto di potere causato dal trasferimento del papato ad Avignone, il rettore della Provincia, Guglielmo di Arnaldo, fece redigere un corpus normativo al fine di regolamentare tutti gli aspetti della vita civile e militare della Provincia. Al numero 124 furono fissati i \"Confinia provinci\u00e6 Romandiol\u00e6 et comitatum Bretinorii\":\nDalla cattivit\u00e0 avignonese alle \u00abCostituzioni Egidiane\u00bb.\nCon il trasferimento della sede papale da Roma ad Avignone mut\u00f2 radicalmente l'importanza della provincia. Mentre infatti la Romandiola era concepita dalla Curia romana come il territorio pi\u00f9 periferico dello Stato della Chiesa, per il papato avignonese essa rappresent\u00f2 la regione pi\u00f9 vicina alla sede papale. I pontefici francesi, quindi, potenziarono le relazioni con le sedi vescovili della Romandiola, privilegiando Bologna, in assoluto la citt\u00e0 pontificia pi\u00f9 vicina ad Avignone. Molti prelati di origine francese si insediarono nelle diocesi della provincia.\nFu un papa francese, Innocenzo VI (1352-1362) ad avviare la campagna per il ritorno della sovranit\u00e0 pontificia nella \"provincia Romandiol\u00e6\". Nel 1353 il pontefice nomin\u00f2 legato e vicario generale dei possedimenti pontifici in Italia il cardinale spagnolo Egidio Albornoz. In quattro anni l'Albornoz, abile organizzatore, riusc\u00ec a riportare sotto il potere della Chiesa tutti i territori che erano stati sottratti al suo dominio. In Romagna, l'Albornoz propose ai signori locali di assumere il titolo di \"vicario apostolico\". Avrebbero mantenuto la signoria sulla citt\u00e0, in cambio avrebbero giurato obbedienza al papa. Solo tre famiglie accettarono: gli Alidosi di Imola, i Da Polenta di Ravenna ed i Malatesta di Rimini.\nTutte le altre citt\u00e0 furono conquistate con la forza. L'ultima citt\u00e0 a cadere fu Forl\u00ec. Per averne ragione, infatti, l'Albornoz dovette ricorrere ad una lunghissima crociata contro i forlivesi.\nAl termine del suo mandato, l'Albornoz raccolse la serie di leggi e decreti che aveva prodotto, promulgando le \"Constitutiones Sanct\u00e6 Matris Ecclesi\u00e6\", note oggi come Costituzioni egidiane. In esse apparve anche la ripartizione dei territori dello Stato della Chiesa.\nTale sistemazione rimase in vigore fino all'avvento di Napoleone (1796). Venne confermata la ripartizione dello Stato Pontificio nelle tradizionali cinque province, una delle quali fu denominata \"Provincia Romandiol\u00e6 et Exarchatus Ravenn\u00e6\". Il territorio della provincia si estendeva dal fiume Panaro (tra Modena e Bologna) al fiume Foglia (presso l'odierna Pesaro).\nLe \"Constitutiones\" prevedevano che ogni Provincia fosse governata da un cardinale legato, con residenza fissa in una citt\u00e0. Venne scelto il centro pi\u00f9 popoloso, cio\u00e8 Bologna (il capoluogo felsineo contava 60.000 abitanti, mentre le altre principali citt\u00e0 della Romandiola, Ravenna, Forl\u00ec e Rimini, superavano di poco i 10.000 abitanti). Il primo cardinal legato ad entrare in citt\u00e0 fu, nel 1360, lo stesso Egidio Albornoz.\nLa Provincia Romandiol\u00e6 dal 1370 al 1540.\nCariche istituzionali.\n\u00c8 il detentore del potere temporale nella Provincia. Risponde direttamente al pontefice. Generalmente la carica \u00e8 rivestita da un cardinale. D\u00e0 ordini a tutti gli ecclesiastici del territorio e pu\u00f2, in caso di conflitto, sostituire il rettore nella sua sfera di attribuzione. Risiede a Bologna.\nL'incarico \u00e8 affidato generalmente a un uomo d'armi di lungo corso. Nella sfera del potere temporale, il rettore \u00e8 la pi\u00f9 alta carica giurisdizionale della Provincia. Pu\u00f2 dare ordini al braccio secolare. Dopo l'accordo del 1278 con gli Asburgo, il rettore assume il titolo di Conte di Romagna e di Bertinoro, gi\u00e0 del rappresentante imperiale.\nIn Romagna fu prevista anche la figura del Presidente (o Governatore), alle dipendenze del legato pontificio, che risiedeva a Ravenna.\nIl vicario spirituale \u00e8 un uomo di chiesa che affianca il legato pontificio; ha la funzione di rendere esecutivi i suoi ordini in ambito ecclesiastico. Creato da Martino IV (1281-85), fu soppresso nel 1416.\nDopo la \"recuperatione\" dei territori, alcune famiglie signorili, che non volevano essere cacciate dalla citt\u00e0 che avevano dominato, vennero a patti con la Santa Sede. L'ex Signore giur\u00f2 obbedienza al papa, che gli confer\u00ec la carica di \"vicario apostolico\" ed ampi poteri civili. I primi casati a raggiungere tale accordo furono i Malatesta di Rimini, i Da Polenta di Ravenna e gli Alidosi di Imola. \nIl vicario \"in temporalibus\" detiene il \"merum et mixtum imperium et gladii potestatem\", ovvero la piena giurisdizione civile e criminale. Inoltre ha il potere di riscuotere tutti i tributi per conto della Santa Sede e pu\u00f2 trattenere per s\u00e9 i dazi. In cambio paga un'imposta alla Camera apostolica denominata \"census\".\nDal XIV al XVI secolo.\nI principali eventi accaduti nella Provincia Romandiol\u00e6 tra il 1370 e il 1540 furono:\nCon Francesco Alidosi (nominato da Giulio II nel 1509) inizia la nuova serie dei Legati pontifici. Da allora in poi i rappresentanti papali vengono definiti \"Legatus Bononi\u00e6 et Romandiol\u00e6\". La sede di Ravenna \u00e8 retta da presidenti o vicelegati alle dipendenze del legato bolognese. Nel corso di pochi decenni le due entit\u00e0 che compongono la Provincia Romandiol\u00e6 vengono sempre pi\u00f9 distinte.\nSecondo gli storici l'anno di nascita della Provincia (o Legazione) di Romagna \u00e8 il 1540: il 24 settembre di quell'anno viene nominato il primo cardinale legato di Romagna: Giovanni Maria del Monte (futuro Papa Giulio III): \u00abIl breve e la lettera apostolica concessi al cardinale del Monte sanciscono la definitiva autonomia della Legazione di Romagna rispetto a quella di Bologna \u201cde qua antea erat\u201d\u00bb.\nSede del Legato di Romagna fu il Palazzo Apostolico di Ravenna, costruito alla fine del XIII secolo nell'odierna Piazza del Popolo."}
{"id": "2789629", "revid": "120150622", "url": "https://it.wikipedia.org/wiki?curid=2789629", "title": "Occasio e Poenitentia", "text": "Occasio e Poenitentia \u00e8 un affresco () di Andrea Mantegna o della sua scuola, databile al 1500 circa e conservato nel Museo della Citt\u00e0 di Palazzo San Sebastiano a Mantova, dopo essere stato a lungo a Palazzo Cavriani, dove decoravala cappa di un camino. \u00c8 stato esposto al Palazzo Ducale di Mantova dal 1915 al 2002.\nDescrizione e stile.\nL'affresco, dal significato erudito e allegorico, viene in genere datato agli anni in cui Mantegna era occupato allo studiolo di Isabella d'Este. Se la fattura non eccelsa in alcuni dettagli fa pensare a un allievo di Mantegna, il disegno risale in tutta probabilit\u00e0 alla sua mano. Il soggetto deriva da un epigramma del poeta latino Ausonio intitolato \"In simulacrum Occasionis et Peonitentia\".\nL'affresco \u00e8 a monocromo, imitante un rilievo. Un uomo di corsa, con le braccia aperte, tenta di afferrare l'elusiva \"Occasio\" (\"Occasione\"), che ha le sembianze di una vergine con il volto coperto da uno spesso ciuffo di capelli (perch\u00e9 essa non \u00e8 conosciuta dall'uomo) e la testa calva, e con le ali ai piedi che determinano la rapidit\u00e0 dei suoi movimenti. L'abilit\u00e0 dell'uomo starebbe infatti nel cogliere l'occasione al volo, afferrandole il ciuffo di capelli prima che essa scompaia: la sfera ai suoi piedi ne rappresenta infatti l'instabilit\u00e0. L'uomo \u00e8 trattenuto dalla \"Poenitentia\" (\"Penitenza\", nel senso di Virt\u00f9), collocata su un piedistallo quadrato (simbolo di stabilit\u00e0), che lo spinge a prendere tempo, e ad uno stile di vita pi\u00f9 consapevole e morigerato. L'uomo sarebbe quindi una personificazione del \"Pentimento\", il cui esempio sembra voler essere un invito a non lasciarsi catturare dalle lusinghe dell'imprendibile Fortuna, preferendo la prudenza e la virt\u00f9."}
{"id": "2789634", "revid": "122246", "url": "https://it.wikipedia.org/wiki?curid=2789634", "title": "Campionato africano di pallavolo maschile Under-21", "text": "Il campionato africano di pallavolo maschile Under-21 \u00e8 una competizione pallavolistica, organizzata dalla CAVB, per squadre nazionali africane, riservata a giocatori con un'et\u00e0 inferiore di 21 anni.\nMedagliere.\n "}
{"id": "2789636", "revid": "37401", "url": "https://it.wikipedia.org/wiki?curid=2789636", "title": "Complemento di prezzo", "text": ""}
{"id": "2789642", "revid": "339392", "url": "https://it.wikipedia.org/wiki?curid=2789642", "title": "Complemento di rapporto o di reciprocit\u00e0", "text": ""}
{"id": "2789643", "revid": "45927", "url": "https://it.wikipedia.org/wiki?curid=2789643", "title": "Verbi irregolari", "text": ""}
{"id": "2789646", "revid": "339392", "url": "https://it.wikipedia.org/wiki?curid=2789646", "title": "Complemento di sostituzione o di scambio", "text": ""}
{"id": "2789650", "revid": "958185", "url": "https://it.wikipedia.org/wiki?curid=2789650", "title": "Benxi", "text": "Benxi (cinese: \u672c\u6eaa; pinyin: \"B\u011bnx\u012b\") \u00e8 una citt\u00e0-prefettura situata nella provincia di Liaoning della Cina, a sud-sud-est di Shenyang ed ha una popolazione di 1.567.000 abitanti. \u00c8 stata fondata come centro metallurgico nel 1915 e vi opera la Benxi Iron and Steel Company (\"Bengang\") che \u00e8 la principale datrice di lavoro della citt\u00e0. Altra grossa attivit\u00e0 \u00e8 l'estrazione del carbone. Nei tempi passati Benxi ha avuto grossi problemi di inquinamento dovuti a queste due attivit\u00e0 industriali.Nel 1942 un'esplosione nella miniera di carbone di Benxihu caus\u00f2 il pi\u00f9 grande disastro carbonifero della storia con 1549 minatori morti.\nAttrazioni turistiche.\nIl Benxi Water Cave National Park . Si stima che si sia formato 5 milioni di anni fa e permette ai visitatori di godere di un paesaggio unico, ricco di stalattiti e stalagmiti e di strane formazioni calcaree. La grotta \u00e8 talmente vasta che al suo ingresso vi \u00e8 una fermata della metropolitana, e postazioni che accolgono fino a 40 barche utilizzate dai turisti per l'attraversamento del corso d'acqua. Le barche attraversano in silenzio la caverna illuminata, rivelando uno strano mondo di stalagmiti, stalattiti e bizzarre formazioni rocciose. \nIl percorso \u00e8 lungo 3.000 metri, ha 2 metri di profondit\u00e0 ed \u00e8 largo abbastanza per il passaggio di 20-30 barche. Si trova a 35\u00a0km dal centro di Benxi.\nGeografia antropica.\nSuddivisioni amministrative.\nBenxi comprende 4 distretti e 2 contee autonome:\nA loro volta questi sono suddivisi in 25 contee, 40 villaggi e citt\u00e0, 229 comunit\u00e0 e 289 villaggi.\nEconomia.\nNella regione viene estratto uranio.\nRecentemente nella regione sono stati scoperti giacimenti di ferro per oltre tre miliardi di tonnellate."}
{"id": "2789651", "revid": "37401", "url": "https://it.wikipedia.org/wiki?curid=2789651", "title": "Complemento di origine o di provenienza", "text": ""}
{"id": "2789653", "revid": "438678", "url": "https://it.wikipedia.org/wiki?curid=2789653", "title": "Complemento di compagnia o di unione", "text": ""}
{"id": "2789656", "revid": "37401", "url": "https://it.wikipedia.org/wiki?curid=2789656", "title": "Complemento di allontanamento o di separazione", "text": ""}
{"id": "2789673", "revid": "1013865", "url": "https://it.wikipedia.org/wiki?curid=2789673", "title": "Provincia di Duarte", "text": "Duarte \u00e8 una delle 32 province della Repubblica Dominicana. Il suo capoluogo \u00e8 San Francisco de Macor\u00eds.\nGeografia antropica.\nSuddivisioni amministrative.\nLa provincia si suddivide in 7 comuni e 11 distretti municipali (\"distrito municipal\" - D.M.):"}
{"id": "2789677", "revid": "697352", "url": "https://it.wikipedia.org/wiki?curid=2789677", "title": "Verbo irregolare", "text": "Si definiscono verbi irregolari quei verbi che non seguono le comuni regole di flessione o i paradigmi coniugativi di una determinata lingua. Questo concetto diventa in special modo importante durante l'apprendimento di una seconda lingua, in cui la coniugazione di verbi viene imparata meccanicamente ed ogni eccezione non \u00e8 immediata, e pertanto deve essere annotata anche perch\u00e9 spesso i verbi irregolari sono tra quelli che vengono usati pi\u00f9 spesso.\nDurante un'analisi linguistica, \u00e8 pi\u00f9 probabile che il concetto di verbo irregolare venga usato in psicolinguistica e negli studi sull'acquisizione della prima lingua, in cui si cerca di determinare e analizzare come essa venga elaborata dal cervello umano. Durante il ventesimo secolo \u00e8 stato portato avanti un dibattito riguardo alla modalit\u00e0 di apprendimento del linguaggio da parte dei bambini, ovvero se essi assimilino ogni forma verbale come un singolo elemento lessicale, o se deducano la coniugazione corretta di un verbo attraverso l'applicazione di regole grammaticali. Dato che un bambino pu\u00f2 sentire il verbo per la prima volta e immediatamente riusarlo coniugandolo correttamente e allo stesso tempo non coniugare correttamente un verbo che presenti forme irregolari, \u00e8 chiaro che il cervello elabora la lingua attraverso delle regole, ma anche che le forme irregolari devono essere apprese diversamente.\nIn glottologia \u00e8 invece raro vedere impiegato il termine \"verbo irregolare\": dato che molte irregolarit\u00e0 verbali possono essere spiegate con un'analisi storica dell'evoluzione della lingua, non ha senso parlare di verbi irregolari in uno studio diacronico. \nVerbi irregolari composti.\nIn alcune lingue, i verbi irregolari possono creare composti attraverso dei prefissi, che mantengono le caratteristiche del verbo di cui sono composti nei tempi in cui quest'ultimo \u00e8 irregolare. Tuttavia questa regola non viene presa in grande considerazione perch\u00e9 non \u00e8 possibile prevedere in quali casi funzioni o no. \nIrregolarit\u00e0 ortografiche.\nMentre in psicolinguistica e negli studi sull'apprendimento della lingua materna le irregolarit\u00e0 ortografiche hanno poca rilevanza (d'altronde la grafia \u00e8 arbitraria e secondaria all'evoluzione orale della lingua), durante l'apprendimento di una lingua che non sia quella materna si fa particolare attenzione alle irregolarit\u00e0 ortografiche.\nVi sono infatti alcune irregolarit\u00e0 che sono prettamente ortografiche; ad esempio in spagnolo, verbi come \"rezar\" (che si coniuga al congiuntivo presente con \"rece, reces, rece\", ecc.) presenta in alcuni tempi verbali una sostituzione di \"z\" con \"c\" nella radice. Questo tipo di variazione, per\u00f2, \u00e8 subordinato al mantenimento del suono , una fricativa dentale sorda (dato che la grafia \"zi\" e \"ze\" in spagnolo non esiste, a meno di prestiti, adattamenti e parole straniere - es. \"Nueva Zelanda\"). Allo stesso modo, anche in verbi come \"pagar\", quando la desinenza da \"a\" cambia in \"e\", alla \"g\" della radice si aggiunge \"gu\" per preservare il suono che rappresenta una occlusiva velare sonora (es. al presente congiuntivo, \"yo pague\"). \u00c8 pertanto una variazione prettamente ortografica, perfettamente prevedibile (chiunque conosca le regole fonetiche spagnole, infatti, avrebbe potuto capire che l'ortografia sarebbe cambiata nel presente congiuntivo) e non pu\u00f2 considerarsi una reale irregolarit\u00e0. \nAnche l'inglese ha casi simili; il verbo \"to pay\", ad esempio \u00e8 foneticamente regolare: \"I pay\", \"I paid\", \"I have paid\" si pronunciano tutte in modo prevedibile. Tuttavia la variazione ortografica non presenta schemi regolari e prevedibili: per esempio \"pay\" e \"lay\" diventano al past simple \"paid\" e \"laid\", ma \"sway\" e \"stay\" rimangono regolari con \"swayed\" e \"stayed\".\nIn italiano.\nIn italiano, ad esempio, si considerano irregolari quei verbi che presentano o una modificazione della radice non prevedibile per esigenze ortografico-fonologiche (si veda il dittongo mobile o la necessit\u00e0 della -\"h\"- in alcune voci dei verbi in -\"care\") o per la presenza di desinenze non appartenenti alla coniugazione standard (ad esempio \"venuto\" nonostante la terza coniugazione preveda il suffisso -\"ito\" per il participio passato.).\nNon sono invece generalmente considerati irregolari, ma semplicemente difettivi, i verbi mancanti di alcuni modi, o tempi.\nMolte delle irregolarit\u00e0 verbali italiane sono riassumibili e spiegabili come segue:"}
{"id": "2789689", "revid": "1543377", "url": "https://it.wikipedia.org/wiki?curid=2789689", "title": "166 (numero)", "text": "Centosessantasei \u00e8 il numero naturale dopo il 165 e prima del 167."}
{"id": "2789692", "revid": "1013865", "url": "https://it.wikipedia.org/wiki?curid=2789692", "title": "Provincia di El\u00edas Pi\u00f1a", "text": "El\u00edas Pi\u00f1a \u00e8 una delle 32 province della Repubblica Dominicana. Il suo capoluogo \u00e8 Comendador.\nGeografia antropica.\nSuddivisioni amministrative.\nLa provincia si suddivide in 6 comuni e 7 distretti municipali (\"distrito municipal\" - D.M.):"}
{"id": "2789694", "revid": "767487", "url": "https://it.wikipedia.org/wiki?curid=2789694", "title": "Policy-mix", "text": "Il policy-mix (o \"policy mix\") \u00e8 la combinazione di politica monetaria e politica fiscale di un paese. Questi due canali incidono sulla crescita e l'occupazione e sono generalmente determinate dalla banca centrale e dal Governo, rispettivamente.\nObiettivi.\nIdealmente, il policy-mix dovrebbe mirare a massimizzare la crescita e minimizzare la disoccupazione. In realt\u00e0, le banche centrali e i governi hanno orizzonti temporali diversi: le prime di lungo periodo, mentre i governi rispondono agli elettori nel breve periodo. Inoltre entrambi possono avere altri obiettivi e rispondere ad alcuni vincoli deviandoli, quindi, da questi obiettivi primari.\nLa politica monetaria \u00e8 compiuta dalla banca centrale che, mediante il controllo del tasso di interesse e dell'offerta di moneta, ha il fine di evitare l'inflazione. Il governo sceglie il livello di tassazione e la redistribuzione, di determinare gli investimenti pubblici e la spesa pubblica.\nLe azioni indipendenti dal governo e della banca centrale potrebbe tradursi in un mix di politiche non coordinate, in quanto le forze fiscali e monetarie tentano di spingere l'economia in direzioni opposte. Questa indipendenza \u00e8 buona, perch\u00e9 impedisce una sola autorit\u00e0 di ripagare il deficit stampando moneta, il che porterebbe nel lungo termine una grave iperinflazione. "}
{"id": "2789695", "revid": "26415", "url": "https://it.wikipedia.org/wiki?curid=2789695", "title": "Policy mix", "text": ""}
{"id": "2789696", "revid": "1013865", "url": "https://it.wikipedia.org/wiki?curid=2789696", "title": "Provincia di El Seibo", "text": "El Seibo \u00e8 una delle 32 province della Repubblica Dominicana. Il suo capoluogo \u00e8 Santa Cruz de El Seibo.\nGeografia antropica.\nSuddivisioni amministrative.\nLa provincia si suddivide in 2 comuni e 5 distretti municipali (\"distrito municipal\" - D.M.):"}
{"id": "2789698", "revid": "36426", "url": "https://it.wikipedia.org/wiki?curid=2789698", "title": "Occasio e poenitentia", "text": ""}
{"id": "2789701", "revid": "110157", "url": "https://it.wikipedia.org/wiki?curid=2789701", "title": "Provincia di Espaillat", "text": "Espaillat \u00e8 una delle 32 province della Repubblica Dominicana. Il suo capoluogo \u00e8 Moca.\nGeografia antropica.\nSuddivisioni amministrative.\nLa provincia si suddivide in 4 comuni e 11 distretti municipali (\"distrito municipal\" - D.M.):"}
{"id": "2789705", "revid": "486946", "url": "https://it.wikipedia.org/wiki?curid=2789705", "title": "Orpheus no Mado", "text": ""}
{"id": "2789706", "revid": "110157", "url": "https://it.wikipedia.org/wiki?curid=2789706", "title": "Provincia di Hato Mayor", "text": "Hato Mayor \u00e8 una delle 32 province della Repubblica Dominicana. Il suo capoluogo \u00e8 Hato Mayor del Rey.\nGeografia antropica.\nSuddivisioni amministrative.\nLa provincia si suddivide in 3 comuni e 4 distretti municipali (\"distrito municipal\" - D.M.):"}
{"id": "2789707", "revid": "122993388", "url": "https://it.wikipedia.org/wiki?curid=2789707", "title": "Torneo di Viareggio 1950", "text": "Il Torneo di Viareggio 1950 \u00e8 stata la seconda edizione del torneo calcistico riservato alle formazioni giovanili di squadre di tutto il mondo ed organizzato dalla CGC Viareggio. Ad aggiudicarsi il torneo \u00e8 stata la Sampdoria per la prima volta nella storia della competizione.\nLe 12 squadre partecipanti arrivavano da 4 Paesi differenti e la maggior parte di esse, 9, dall'Italia.\nFormato.\nLe 12 squadre sono organizzate in diversi turni ad eliminazione diretta a partire dagli ottavi di finale. Quattro squadre (le tre straniere e la ) sono state qualificate direttamente ai quarti di finale senza disputare il primo turno eliminatorio."}
{"id": "2789709", "revid": "119741786", "url": "https://it.wikipedia.org/wiki?curid=2789709", "title": "Fiat 306", "text": "Il Fiat 306 \u00e8 un modello di autobus prodotto dalla divisione specifica dell'azienda italiana Fiat Veicoli Industriali.\n\u00c8 stato lanciato nel 1956 per rimpiazzare il Fiat 682RN, derivato dall'omonimo autocarro: era la prima volta che un autobus veniva progettato ex novo come tale, e non come allestimento particolare della meccanica di un camion.\nCarrozzerie.\nIl Fiat 306 verr\u00e0 prodotto in 3 serie, con una longevit\u00e0 di 26 anni: il 306/2 fu lanciato nel 1960, mentre il 306/3 nel 1962, con una carrozzeria che si evolveva con i tempi.\nIl Fiat 306 era disponibile nella taglia classica di 11 metri sotto forma di telaio destinato alla Cansa e a carrozzieri esterni alla stessa Fiat, per versioni di linea e gran turismo. In particolare \u00e8 stato carrozzato da Renzo Orlandi, Officine Padane, Garbarini, Barbi, De Simon, Bianchi, Menarini, Viberti, Portesi. .\nEsteticamente il Fiat 306/3 Cameri, prodotto dalla Cansa, somigliava molto al Fiat 343 Cameri.\nMotorizzazione.\nLa principale novit\u00e0 \u00e8 costituita dal nuovo motore a sogliola Fiat, cos\u00ec nominato per la forma molto ribassata che ne consentiva una disposizione centrale, sotto il pianale. Ne vennero prodotte diverse versioni:\nDiffusione.\nIl 306 ha avuto una grandissima diffusione in Italia; la sua produzione \u00e8 cessata nel 1982, tre anni dopo il Fiat 308 e il Fiat 343. Tutti son stati rimpiazzati dall'Iveco 370 lanciato nel 1977."}
{"id": "2789714", "revid": "1013865", "url": "https://it.wikipedia.org/wiki?curid=2789714", "title": "Provincia di Hermanas Mirabal", "text": "Hermanas Mirabal \u00e8 una delle 32 province della Repubblica Dominicana. Il suo capoluogo \u00e8 Salcedo. Fino al novembre del 2007 era denominata provincia di Salcedo.\nGeografia antropica.\nSuddivisioni amministrative.\nLa provincia si suddivide in 3 comuni e 2 distretti municipali (\"distrito municipal\" - D.M.):"}
{"id": "2789715", "revid": "767487", "url": "https://it.wikipedia.org/wiki?curid=2789715", "title": "Incidenza fiscale", "text": "In economia, l'incidenza fiscale \u00e8 l'analisi degli effetti di una tassa particolare sulla distribuzione del benessere economico. L'incidenza fiscale \u00e8 detto \"che cade\" sul gruppo che, alla fine della giornata, sopporta effettivamente l'onere dell'imposta. Il concetto chiave \u00e8 che l'incidenza fiscale o onere fiscale non dipende da dove provengono le entrate fiscali, ma l'elasticit\u00e0 al prezzo della domanda e l'elasticit\u00e0 di prezzo della fornitura. Ad esempio, una tassa sugli agricoltori di mele potrebbe in realt\u00e0 essere pagata dai proprietari dei terreni agricoli o dai consumatori di mele.\nLa teoria dell'incidenza fiscale ha un certo numero di risultati concreti. Per esempio, negli Stati Uniti, le imposte sui salari e la sicurezza sociale sono pagati per met\u00e0 dal lavoratore e per met\u00e0 dal datore di lavoro. Tuttavia, gli economisti ritengono che sul lavoratore pesa quasi tutto l'onere della tassa in quanto il datore di lavoro passa l'imposta sul primo sotto forma di salari pi\u00f9 bassi."}
{"id": "2789717", "revid": "326822", "url": "https://it.wikipedia.org/wiki?curid=2789717", "title": "Ultra Maniac", "text": ""}
{"id": "2789719", "revid": "339392", "url": "https://it.wikipedia.org/wiki?curid=2789719", "title": "Museo della Citt\u00e0 di Palazzo San Sebastiano", "text": ""}
{"id": "2789720", "revid": "1543377", "url": "https://it.wikipedia.org/wiki?curid=2789720", "title": "John Gates", "text": "Biografia.\nPrimi anni.\nJohn Gates nacque nel 1913 a New York City, figlio di genitori ebrei polacchi.\nLasci\u00f2 il college prima della laurea in modo da potersi dedicare a tempo pieno al suo attivismo politico.\nGuerra civile spagnola.\nNel marzo del 1938, all'et\u00e0 di 24 anni, si trasfer\u00ec in Spagna per combattere nella guerra civile, dove gli fu affidato l'incarico di commissario politico della Brigata Abraham Lincoln. In questa veste Gates applic\u00f2 una disciplina molto rigida con i suoi soldati e pi\u00f9 avanti ammise di essere andato anche un po' oltre i limiti.\nCarriera politica.\nTornato negli USA, Gates divenne capo dei Giovani Comunisti.\nLa settimana dopo l'attacco giapponese a Pearl Harbor Gates fu arruolato nelle forze armate americane.\nNell'estate del 1948 Gates venne accusato di \"dedicarsi ai principi del marxismo-leninismo allo scopo di sovvertire il governo mediante l'uso della forza\" e venne cos\u00ec, nel 1949, condannato a 5 anni di carcere.\nDopo il suo rilascio nel 1955 Gates fu nominato direttore del quotidiano del partito comunista, il \"Daily Worker\". In tale veste Gates impresse una linea editoriale spesso in contrasto con la leadership del partito, in particolare si mostr\u00f2 critico nei confronti della politica di Stalin sulla soppressione armata della rivolta in Ungheria del 1956.\nIntanto il \"Daily Worker\" sub\u00ec delle perdite significative a causa di una perdita di fiducia nel modello comunista da parte dei lavoratori e degli intellettuali.\nDi fronte al deficit il partito, il 13 gennaio 1958, smise di pubblicare il quotidiano. Nello stesso anno Gates si dimise dal partito, dichiarando che esso aveva cessato di essere una forza efficace per la democrazia, la pace e il socialismo negli Stati Uniti. Si dedic\u00f2 quindi alla scrittura di un libro autobiografico, intitolato \"La storia di un comunista americano\".\nMorte.\nGates \u00e8 morto il 23 maggio del 1992 a Miami Beach, Florida, all'et\u00e0 di 78 anni."}
{"id": "2789722", "revid": "1260426", "url": "https://it.wikipedia.org/wiki?curid=2789722", "title": "Un'avventura/Non \u00e8 Francesca", "text": "Un'avventura/Non \u00e8 Francesca \u00e8 il quinto singolo da interprete del cantautore Lucio Battisti, pubblicato in Italia nel 1969.\nIl disco.\nIn questo disco Battisti incideva due canzoni che diverranno famose: \"Un'avventura\", con cui aveva partecipato per la prima e ultima volta al Festival di Sanremo 1969, in coppia con Wilson Pickett piazzandosi nono, e \"Non \u00e8 Francesca\", che era stata interpretata dai Balordi nel dicembre del 1967.\n\"Un'avventura\".\nIl brano parla di due ragazzi che s'innamorano e sono sicuri che non sar\u00e0 un sentimento passeggero, ma la storia della loro vita. Il concetto \u00e8 abbastanza esplicito nei versi \"Non sar\u00e0 un'avventura/Questo amore \u00e8 fatto solo di poesia/Tu sei mia, tu sei mia/fino a quando gli occhi miei/avran luce per guardare gli occhi tuoi\", ovvero finch\u00e9 morte non li separi.\nCover.\nMietta ha inserito una cover nel suo album del 2000 \"Tutto o niente\". Gianna Nannini ha inciso la canzone nell'album del 2014 \"Hitalia\".\n\"Non \u00e8 Francesca\".\nIl testo del brano \u00e8 costituito dalla risposta del protagonista ad un suo amico, che si immagina fuori campo. Questi, pietosamente gli ha riferito il comportamento della sua ragazza, che lo ha tradito con un altro uomo, ma nonostante indizi gravi e concordanti, il protagonista si ostina a voler credere alla fedelt\u00e0 della sua Francesca. Un lungo e famoso assolo strumentale finale, inserito per allungare la durata del disco, fa da contraltare muto alle proteste di fiducia.\nTracce.\nTutti i brani sono di Battisti - Mogol."}
{"id": "2789728", "revid": "767487", "url": "https://it.wikipedia.org/wiki?curid=2789728", "title": "Australian Championships 1953", "text": "Gli Australian Championships 1953 (conosciuto oggi come Australian Open) sono stati la 41\u00aa edizione degli Australian Championships e prima prova stagionale dello Slam per il 1953. Si \u00e8 disputato dal 9 al 17 gennaio 1953 sui campi in erba del Kooyong Stadium di Melbourne in Australia. Il singolare maschile \u00e8 stato vinto dall'australiano Ken Rosewall, che si \u00e8 imposto sul connazionale Mervyn Rose in 3 set. Il singolare femminile \u00e8 stato vinto dalla statunitense Maureen Connolly Brinker, che ha battuto la connazionale Julia Sampson in 2 set. Nel doppio maschile si \u00e8 imposta la coppia formata da Lew Hoad e Ken Rosewall, mentre nel doppio femminile hanno trionfato Maureen Connolly e Julia Sampson. Il doppio misto \u00e8 stato vinto da Julia Sampson e Rex Hartwig.\nRisultati.\nSingolare maschile.\n Ken Rosewall ha battuto in finale Mervyn Rose 6-0 6-3 6-4\nSingolare femminile.\n Maureen Connolly Brinker ha battuto in finale Julia Sampson 6-3, 6-2\nDoppio maschile.\n Lew Hoad / Ken Rosewall hanno battuto in finale Don Candy / Mervyn Rose 9-11, 6-4, 10-8, 6-4\nDoppio femminile.\n Maureen Connolly / Julia Sampson hanno battuto in finale Mary Bevis Hawton / Beryl Penrose 6-4, 6-2\nDoppio misto.\n Julia Sampson / Rex Hartwig hanno battuto in finale Maureen Connolly / Hamilton Richardson 6-4, 6-3"}
{"id": "2789732", "revid": "1013865", "url": "https://it.wikipedia.org/wiki?curid=2789732", "title": "Provincia di Independencia", "text": "Independencia \u00e8 una delle 32 province della Repubblica Dominicana. Il suo capoluogo \u00e8 Jiman\u00ed.\nGeografia antropica.\nSuddivisioni amministrative.\nLa provincia si suddivide in 6 comuni e 6 distretti municipali (\"distrito municipal\" - D.M.):"}
{"id": "2789733", "revid": "326822", "url": "https://it.wikipedia.org/wiki?curid=2789733", "title": "Appare Jipangu", "text": ""}
{"id": "2789735", "revid": "256896", "url": "https://it.wikipedia.org/wiki?curid=2789735", "title": "Liphistius tempurung", "text": "Liphistius tempurung \u00e8 un ragno appartenente al genere Liphistius della famiglia Liphistiidae.\nIl nome del genere deriva dalla radice prefissoide greca , \"lip-\", abbreviazione di , \"lipar\u00f2s\" cio\u00e8 \"unto, grasso\", e dal sostantivo greco , \"ist\u00econ\", cio\u00e8 \"telo, velo\", ad indicare la struttura della tela che costruisce intorno all'apertura del cunicolo.\nIl nome proprio deriva dalla grotta di Gua Tempurung, luogo di ritrovamento della specie, a sud della citt\u00e0 di Ipoh nello Stato di Perak della Malaysia peninsulare.\nCaratteristiche.\nRagno primitivo appartenente al sottordine Mesothelae: non possiede ghiandole velenifere, ma i suoi cheliceri possono infliggere morsi piuttosto dolorosi\nLe femmine di questa specie somigliano soprattutto a L. malayanus e a L. johore nell'avere il ricettacolo che si estende anteriormente sul \"poreplate\" (area dei genitali femminili interni coperta da una zona priva di pori) di forma rettangolare: queste differiscono da L. malayanus perch\u00e9 hanno gli angoli anterolaterali del poreplate incisi e da L. johore per il gambo posteriore pi\u00f9 largo.\nIl \"bodylenght\" (lunghezza del corpo senza le zampe), esclusi anche i cheliceri, \u00e8 di 14 millimetri nelle femmine. Il cefalotorace \u00e8 pi\u00f9 lungo che largo, circa 5,3 x 4,3 millimetri. I cheliceri hanno 10-11 denti al margine anteriore delle zanne. L'opistosoma \u00e8 anch'esso pi\u00f9 lungo che largo, circa 6 x 4,3 millimetri.\nColorazione.\nIl cefalotorace \u00e8 di colore giallo-bruno, la \"pars cephalica\" \u00e8 pi\u00f9 pallida dietro i tubercoli oculari e lungo la linea mediana; la \"pars thoracica\" ha delle strisce di colore pi\u00f9 pallido che arrivano fino alle \"coxae\" delle zampe. I cheliceri sono anteriormente grigio-brunastri, posteriormente giallo-bruni e prossimalmente giallo chiaro. L'opistosoma \u00e8 marrone chiaro, le tergiti sono di colore pi\u00f9 pallido, le sterniti sono gialle e le filiere sono giallo-brunastre; le zampe sono giallo-bruno chiare con anelli scuri prossimali e distali su femori, tibie e metatarsi.\nComportamento.\nCostruiscono cunicoli nel terreno profondi fino a 60 centimetri e tengono chiuso l'ingresso del cunicolo con una \"porta-trappola\" piuttosto rudimentale. Intorno all'apertura tessono 7-8 fili molto sottili e appiccicaticci in modo da accorgersi se qualche preda si sta avvicinando e, approfittando dei momenti in cui vi \u00e8 invischiata, balzano fuori e la catturano. Vivono molti anni anche in cattivit\u00e0.\nDistribuzione.\nRinvenuta nella sola grotta di Gua Tempurung, a sud della citt\u00e0 di Ipoh nello Stato di Perak della Malaysia peninsulare."}
{"id": "2789737", "revid": "1760466", "url": "https://it.wikipedia.org/wiki?curid=2789737", "title": "Regressivit\u00e0 tributaria", "text": "La regressivit\u00e0, in ambito fiscale, \u00e8 un criterio di imposizione fiscale attraverso il quale le aliquote d'imposta decrescono all'aumentare della base imponibile, quindi del reddito a cui le imposte si applicano.\nIl criterio della regressivit\u00e0 spesso non \u00e8 applicato, perch\u00e9 si allontana dai principi di equit\u00e0 fiscale (soddisfatti in ordine decrescente dai criteri di progressivit\u00e0 e proporzionalit\u00e0).\nUn'imposta non avente caratteristiche di progressivit\u00e0 pu\u00f2 essere proporzionale se la sua aliquota non varia al variare dell'imponibile, ovvero regressiva se la sua aliquota decresce al crescere dell'imponibile. L'imposta proporzionale, regressiva e progressiva sono i 3 casi di imposta variabile, mentre l'imposta \u00e8 fissa qualora sia predeterminata in un ammontare fisso. Va notato che, nonostante nell'ordinamento italiano non esistano pi\u00f9 imposte giuridicamente regressive, sia l'imposta fissa che quella proporzionale hanno sempre carattere di regressivit\u00e0 da un punto di vista prettamente economico (ma non giuridico): infatti, colpiscono sempre meno chi ha pi\u00f9 ricchezza. Per esempio, l'imposta di bollo (imposta fissa) o l'IVA (imposta proporzionale) colpiscono in egual modo tutti i contribuenti, ma un soggetto con maggiore disponibilit\u00e0 di ricchezza sopporter\u00e0 pi\u00f9 facilmente il danno economico rispetto ad un soggetto meno ricco.\nGli effetti regressivi degli incentivi fiscali nel caso dei fondi pensione in Italia.\nGli effetti regressivi della imposizione fiscale si possono avere anche attraverso incentivi fiscali regressivi come ad esempio nel caso dei fondi pensione in Italia.\nLa tassazione in Italia \u00e8 gi\u00e0 ai pi\u00f9 alti livelli dei paesi OCSE con la pressione fiscale legale ampiamente sopra il 50% e l'aliquota contributiva pensionistica di finanziamento \u00e8 di molti punti superiore a quelle degli altri paesi.\nCi\u00f2 significa che il 33% del reddito \u00e8 tassato dallo Stato con i contributi obbligatori per le assicurazioni obbligatorie per finanziare il sistema pensionistico pubblico.\nIl sistema pensionistico privato in Italia, in fase di avvio \u00e8 stato incentivato fiscalmente dallo Stato e continua ad esserlo.\nIn particolare si \u00e8 incentivato il trasferimento del trattamento di fine rapporto che ha un peso pari a circa il 7,4% del reddito che, sommato agli incentivi, supera una quota dell'11%.\nQuindi in Italia la quota di reddito destinata alla previdenza supera il 44% con tutte le conseguenze sulla riduzione dei consumi, aumento della disoccupazione e problemi di crescita.\nBisogna inoltre evidenziare che i lavoratori che trasferiscono il TFR sono quelli che hanno un reddito disponibile elevato, per via degli incentivi fiscali che agiscono come una imposizione fiscale regressiva nel rispetto della teoria della spoliazione legale.\nQuindi un paese con una bolla previdenziale incentiva l'accantonamento di ulteriori quote di reddito soprattutto ai pi\u00f9 abbienti, togliendo ulteriori entrate fiscali in una situazione di elevato debito pubblico e deficit.\nA questo si aggiunge la tassazione finale delle rendite da previdenza integrativa che \u00e8 con una imposta sostitutiva del 15% che diminuisce dello 0,3% per ogni anno di permanenza nei fondi oltre il quindicesimo fino ad un tasso minimo del 9%. Tale tassazione \u00e8 favorevole rispetto al TFR in azienda."}
{"id": "2789739", "revid": "367445", "url": "https://it.wikipedia.org/wiki?curid=2789739", "title": "Billy Evans", "text": ""}
{"id": "2789740", "revid": "1013865", "url": "https://it.wikipedia.org/wiki?curid=2789740", "title": "Provincia di La Altagracia", "text": "La Altagracia \u00e8 una delle 32 province della Repubblica Dominicana. Il suo capoluogo \u00e8 Salvale\u00f3n de Hig\u00fcey.\nGeografia antropica.\nSuddivisioni amministrative.\nLa provincia si suddivide in 2 comuni e 5 distretti municipali (\"distrito municipal\" - D.M.):"}
{"id": "2789742", "revid": "2519", "url": "https://it.wikipedia.org/wiki?curid=2789742", "title": "Manma", "text": "Manma \u00e8 un centro abitato del Nepal capoluogo del distretto di Kalikot (Provincia del Karnali Pradesh).\nFino alla riforma amministrativa del 2015 (attuata nel 2017) era un comitato per lo sviluppo dei villaggi (VDC). \nLa citt\u00e0 si trova arroccata sulla cima di una montagna a circa 2.000\u00a0m s.l.m. presso la confluenza del fiume Tila nel Karnali. Praticamente nella zona non ci sono strade, ma solo piste di montagna ed il mezzo principale utilizzato per gli spostamenti \u00e8 l'elicottero anche se a volte le condizioni meteorologiche non ne consentono l'uso per vari giorni. \nCirca 200 metri a valle della citt\u00e0 si trova un ospedale gestito dal 2005 da personale di MSF."}
{"id": "2789743", "revid": "36426", "url": "https://it.wikipedia.org/wiki?curid=2789743", "title": "Carlo I Nevers", "text": ""}
{"id": "2789744", "revid": "300067", "url": "https://it.wikipedia.org/wiki?curid=2789744", "title": "Dajuan Summers", "text": ""}
{"id": "2789756", "revid": "1543377", "url": "https://it.wikipedia.org/wiki?curid=2789756", "title": "SEKEM", "text": "L'organizzazione SEKEM (in Egiziano antico: \"vitalit\u00e0 dal sole\") fu fondata nel 1977 dal farmacologo ed imprenditore sociale egiziano Dr. Ibrahim Abouleish, al fine di portare in Egitto un rinnovamento culturale su basi sostenibili. Situata a nord-est del Cairo, ora include:\nGli obbiettivi di SEKEM sono di \"recuperare e mantenere la vitalit\u00e0 del suolo e del cibo, cos\u00ec come la biodiversit\u00e0 della natura\" attraverso la sostenibilit\u00e0 e l'agricoltura biologica, e il supporto dello sviluppo sociale e culturale in Egitto. Gli introiti dalle societ\u00e0 commerciali sono cresciuti dai 37 milioni (di Sterline egiziane) nel 2000, a 100 milioni nel 2003. Nel 2005 l'organizzazione ha istituito una rete di oltre 2000 agricoltori e organizzazioni associate in Egitto, e ha iniziato ad estendere la sua \"esperienza e conoscenza acquisita\" ad altri paesi, fra i quali India, Palestina, Senegal, Turchia, e Sudafrica (quest'ultima in collaborazione con la Fountain Foundation.\nStoria.\nDopo un soggiorno di 19 anni in Austria, il dottor Abouleish ritorn\u00f2 in Egitto per un viaggio culturale nel 1975. Toccato dalla deplorevole situazione economica e sociale del suo paese di origine, decise di avviare un progetto di rinnovamento culturale, basato su una sintesi di Islam e Antroposofia. Due anni dopo compr\u00f2 un appezzamento di terreno in quello che era, all'epoca, un terreno agricolo deserto al confine della valle del Nilo. L'obiettivo iniziale era quello di sviluppare il territorio e migliorare i raccolti con metodi biodinamici. Fu piantata una spessa fascia di alberi attorno ai settanta ettari di terreno, e altri vennero piantati lungo tutte le strade costruite; una foresta fu anche impiantata su una parte del terreno. L'impianto iniziale fu di 120.000 alberi, fra i quali casuarinacee, eucalipti e giovani piantine di lilla persiano. I beduini che vivevano nella zona vicina, e qualche volta sulla terra stessa, furono portati nel progetto, gli fu dato lavoro e si contribu\u00ec alle loro esigenze abitative. Gli edifici furono costruiti utilizzando i tradizionali mattoni di paglia e argilla essiccate, alcune di queste strutture furono progettate da Hassan Fathy. Gli animali iniziali della fattoria furono bufali egiziani. L'organizzazione vendeva i prodotti lattiero-caseari ottenuti dal latte di bufala e prodotti dalla fattoria.\nLa prima grande impresa economica dell'iniziativa comunitaria fu la produzione di un composto medicinale, ammoidin, un estratto della pianta medicinale Ammi majus. Seguirono la produzione di tisane, e venne costituita una societ\u00e0 per commercializzare i prodotti biodinamici freschi in Europa. Le richieste di queste aziende portarono numerose altre aziende in tutto l'Egitto a convertirsi ai metodi biodinamici. L'organizzazione SEKEM inizi\u00f2 un servizio di consulenza attiva per aiutare queste aziende egiziane nel passaggio alla biodinamica e per il mantenimento dei suoi standards. Lo stesso SEKEM affitt\u00f2 molte di queste terre.\nPresto iniziarono progetti comunitari nella storia dell'iniziativa: un ambulatorio medico di medicina antroposofica, e una societ\u00e0 per lo sviluppo culturale, promotrice di conferenze, concerti e altre attivit\u00e0 culturali.\nNel 1987 inizi\u00f2 il suo lavoro il centro per l'educazione degli adulti (Mahad), e vi erano educati anche bambini con handicap. Nel 1988 SEKEM inaugur\u00f2 un asilo nido aperto anche alla comunit\u00e0 beduine locali, e presto si aggiunse la Scuola SEKREM, per i bambini dall'infanzia fino al dodicesimo grado (circa 18 anni di et\u00e0), sulla base della pedagogia Waldorf: \"La scuola \u00e8 al servizio di bambini musulmani e cristiani, incoraggiandoli a vivere in armonia e rispetto verso le pratiche religiose altrui.\" Nella scuola funziona anche un centro di alfabetizzazione per bambini analfabeti tra i dieci e i quattordici anni.\nIn risposta all'utilizzo del lavoro minorile in Egitto, SEKEM fond\u00f2 il progetto \"Camomilla Children\", che offre ai bambini tra i dieci e i quattordici anni istruzione, formazione professionale, pasti e cure mediche, compatibilmente con il loro lavoro. Gli insegnanti accudiscono i bambini tutto il giorno, oltre l'orario di scuola. Vi \u00e8 anche una cooperativa per i dipendenti, per organizzare i processi sociali (Cooperative of SEKEM Employees), un'organizzazione indipendente con membri provenienti da tutte le imprese e le istituzioni culturali connessi con SEKEM.\nNel 1990, SEKEM fond\u00f2 il \"Centro di Agricoltura Biologica in Egitto\" (\"Centre of Organic Agriculture in Egypt\", COAE), un'organizzazione indipendente che controlla aziende biologiche in Egitto, Iran e Sudan.\nDi fronte a residui di antiparassitari nei loro prodotti, provenienti da irrorazione aerea nelle fattorie vicine, SEKEM ha assunse un'iniziativa volta ad eliminare tali irrorazioni in Egitto. Poich\u00e9 la produzione di cotone dipendeva dalle irrorazioni, SEKEM esplor\u00f2 la produzione di cotone biologico, inizialmente su piccoli campi. Gli esperimenti ebbero successo, e le rese in realt\u00e0 furono migliori rispetto a quelli raggiunti dalla produzione non biologica. Il ministero egiziano dell'Agricoltura sponsorizz\u00f2 ulteriori indagini pi\u00f9 estese. Entro tre anni, il Ministero convenne che la soppressione biologica dei parassiti nella coltivazione del cotone era migliore del metodo con pesticidi, e cominci\u00f2 a convertire l'intera area di cotone egiziano (4000 chilometri quadrati) al controllo biologico dei parassiti, conversione completata in due anni. La conversione comport\u00f2 una riduzione nell'uso di pesticidi sintetici in Egitto di oltre il 90%, e un aumento della resa media di cotone grezzo di quasi il 30%. SEKEM poi cre\u00f2 la societ\u00e0 Conytex per la lavorazione di cotone biologico mediante processi meccanici anzich\u00e9 chimici.\nIn risposta alla crescente notoriet\u00e0 dei nuovi metodi utilizzati dalla comunit\u00e0 in molti ambiti, l'associazione degli sceicchi musulmani in Egitto confer\u00ec alla comunit\u00e0 una targa attestante che SEKEM \u00e8 un'iniziativa islamica. Questo fu il risultato di intensi incontri tra SEKEM e leader religiosi musulmani.\nLa successiva iniziativa SEKEM fu la prima azienda farmaceutica privata in Egitto, specializzata in tisane medicinali. Il centro medico era ormai cresciuto al punto che si rese necessario un apposito edificio. Allo stesso tempo esso estese notevolmente il proprio supporto alla comunit\u00e0 dei beduini, aiutandoli a creare strutture sanitarie e forniture di acqua potabile.\nNel 1997 SEKEM istitu\u00ec un centro di formazione professionale, offrendo corsi di metallurgia, carpenteria, lavorazioni meccaniche, elettricista, sartoria, agricoltura biodinamica e commercio. Il centro di formazione professionale comprende anche una scuola artistica. La Societ\u00e0 Tedesca per la Cooperazione Tecnica contribu\u00ec a creare questo progetto. Nel 1999 venne aperta l'Accademia SEKEM (ora SEKEM University). In origine un centro per la ricerca agricola, farmaceutica e medica, l'Universit\u00e0 ora conduce anche studi e offerte di formazione in altri settori.\nNel 2001 \u00e8 stata istituita una holding per gestire le finanze di tutte le societ\u00e0 SEKEM, e per la supervisione dei progetti di sviluppo. La holding include un dipartimento per aiutare ogni singola societ\u00e0 nel suo processo di sviluppo, ed \u00e8 anche responsabile per l'educazione e i programmi di formazione per i dipendenti.\nNel 2003 al dottor Ibrahim Abuleish \u00e8 stato conferito il Right Livelihood Award.\nIl premio viene assegnato ogni anno di fronte al parlamento svedese alla vigilia dell'assegnazione del Nobel per la pace, per onorare coloro che lavorano a soluzioni pratiche ed esemplari ai problemi pi\u00f9 urgenti con cui il mondo di oggi si confronta.\nIl Dottor Ibrahim Abuleish \u00e8 scomparso il 15 giugno del 2017."}
{"id": "2789767", "revid": "62004", "url": "https://it.wikipedia.org/wiki?curid=2789767", "title": "Gran Premio di Brissago", "text": ""}
{"id": "2789768", "revid": "729019", "url": "https://it.wikipedia.org/wiki?curid=2789768", "title": "Cornelis de Man", "text": "Biografia.\nInsoddisfatto della vita a Delft, prese a viaggiare in Europa non appena raggiunta la maggiore et\u00e0, seguendo un itinerario che lo port\u00f2 per nove anni a vagare tra Parigi, Lione, Firenze, Roma, Venezia, sostenendosi con i proventi del suo talento ovvero grazie a ricchi mecenati.\nAlla fine torn\u00f2 a Delft, dove divenne pittore di successo e alla moda, creando opere di genere con sovrabbondanza di dettagli, soprattutto pezzi di conversazione raffiguranti la vita della borghesia, alla maniera di Vermeer e de Hooch. Notevole anche la ricostruzione in studio per la Amsterdam Noorsche Compagnie, un'azienda che produceva olio di balena. La fabbrica si trovava a Smeerenburg, citt\u00e0 norvegese oggi abbandonata delle Isole Svalbard, ma l'artista non si rec\u00f2 sul posto, basandosi invece su un originale danese cui aggiunse una serie di dettagli riguardanti la vita nell'artico."}
{"id": "2789774", "revid": "122246", "url": "https://it.wikipedia.org/wiki?curid=2789774", "title": "Chiesa dei Santi Felice e Baccolo", "text": "La chiesa dei Santi Felice e Baccolo, conosciuta anche con il nome di \"chiesa del Rosario\", \u00e8 una chiesa monumentale situata nel centro storico di Sorrento: \u00e8 stata cattedrale della citt\u00e0 per diversi secoli.\nStoria.\nMancano notizie certe sulla data di costruzione della chiesa: alcune fonti parlano del 310, sotto l'impero di Costantino I, mentre altre narrano che fu eretta per volere nel duca Sergio di Sorrento, intorno al XII secolo, per scacciare i demoni che infestavano la zona: tuttavia gli storici sembrano concordare sul fatto che la chiesa fosse sorta su un tempio di epoca romana dedicato o a Giove o a tutti gli dei; venne quindi consacrata a san Felice, vescovo di Nola e poi anche a san Baccolo, vescovo di Sorrento e in seguito divenuto uno dei protettori della citt\u00e0.\nNel XII secolo, quando si decise di spostare la cattedrale all'interno delle mura cittadine, la chiese assunse il ruolo di principale della diocesi di Sorrento: il ruolo di cattedrale sar\u00e0 ricoperto fino al XV secolo, quando verr\u00e0 inaugurata la chiesa dei Santi Filippo e Giacomo. Nel 1651 la chiesa divenne sede dalla congrega delle anime del Purgatorio, a cui potevano accedere solo i nobili facenti parte del Sedil Dominova. Nel XVII secolo la struttura fu sottoposta ad un imponente restauro che le don\u00f2 uno stampo tipicamente barocco. A causa della mancanza di fedeli appartenenti alla congrega, nel 1834 la chiesa venne affidata alla Confraternita del Santo Rosario, dal quale poi prender\u00e0 il nuovo nome. Gli ultimi lavori di restauro risalgo alla fine del XX secolo, per riparare i danni provocati dal terremoto dell'Irpinia del 1980.\nStruttura.\nLa chiesa presenta una facciata divisa in due da una trabeazione: la parte inferiore reca al centro un grosso portale d'ingresso incastonato tra due lesene, mentre tutto il resto della zona si completa con diverse decorazioni realizzate in stucco, sia a motivi geometrici che a fregi, classici dello stile barocco del XVI secolo. La parte superiore invece ha al centro, in asse con il portale, una piccola nicchia con all'interno una statua di san Baccolo, mentre ai lati si aprono due finestroni rettangolari: anche in questa sezione si ritrovano decorazioni a stucco; la facciata termina a timpano con fregio nella parte centrale e sormontata da una croce in ferro.\nL'interno \u00e8 a navata unica, rivestita completamente con marmi policromi e soffitto a cassettoni al cui centro \u00e8 posta una tela raffigurante la Santissima Trinit\u00e0; una cappella si apre su entrambi i lati della navata: quella a destra presenta un altare che in origine era sistemato nella chiesa dedicata a san Vincenzo, cos\u00ec come l'organo, sormontato da una tela del XVI secolo, raffigurante san Domenico, santa Rosa e altri santi domenicani, che ricevono il rosario dalla vergine Maria ed intorno al quadro sono raffigurati i quindici misteri; sul lato sinistro invece si trova una cappella, in passato di patronato della famiglia Donnorso, con al centro una tavola rappresentante san Giuseppe, san Gennaro e san Raffaele che circondano un'icona bizantina della Madonna col Bambino Ges\u00f9.\nLa zona dell'altare maggiore fu realizzata nel XVIII secolo da Antonio Gandolfo ed \u00e8 caratterizzata da alcune teste di angelo scolpite che circondano la raffigurazione dello Spirito Santo al di sopra del tabernacolo; sotto l'altare \u00e8 posta un'urna che contiene le reliquie di san Baccolo, mentre nella parte superiore si trova la statua della Madonna del Rosario. La cripta risale al 1753 ed \u00e8 decorata con un dipinto raffigurante la Madonna con il Bambino ed \u00e8 ricca di \"ex voto\", legati alla sua intercessione. Altre opere d'arte presenti nella chiesa sono una tela raffigurante san Baccolo, realizzata nel 1734 da Giovanni Bernardo, le statue di san Giuseppe, sant'Irene, san Luigi, san Michele e san Baccolo ed un presepe napoletano del XVIII secolo."}
{"id": "2789777", "revid": "109163499", "url": "https://it.wikipedia.org/wiki?curid=2789777", "title": "Viesci", "text": "Viesci \u00e8 una frazione del Comune di Leonessa, in Provincia di Rieti, compresa nelle cosiddette \"Ville del Piano di Sopra\"; \u00e8 situata su un promontorio ai piedi del Monte della Croce, appartiene al Sesto di Croce e dista 8,72\u00a0km dal capoluogo. Fa parte dei centri abitati colpiti dal terremoto di Amatrice nel 2016.\nPaesaggio.\nImmersa nella flora montana, Viesci presenta numerosi campi dediti al pascolo del bestiame e all'agricoltura, di cui il grano rappresenta la coltura pi\u00f9 diffusa.\nVaste e rigogliose macchie circondano l'abitato, predominante la presenza di castagni e faggi che si alternano con splendide pinete e querceti.\nStoria.\nNon vi sono cenni storici precisi che testimoniano la nascita di Viesci, il cui nome deriva dal termine Blesa, di cui per\u00f2 si \u00e8 perso il significato; in seguito il suo nome \u00e8 stato ricondotto a Viae Scissane, ovvero \"strade che si dividono\" con probabile riferimento ad un punto di incontro delle zone interne appenniniche con la via Salaria, l'allora via del sale, rotta di mercanti e transumanza dei greggi.\nNei primi anni del XV secolo l'altipiano di Leonessa venne suddiviso in sei grandi Sesti, ognuno raggruppante gli antichi villaggi presenti sul territorio, che presero il nome dei castelli pi\u00f9 importanti che riunivano.\nViesci fu agglomerata nel Sesto della Croce, derivante dall'omonimo castello di cui ancora non \u00e8 chiara l'ubicazione: alcune fonti lo identificano nei pressi dell'odierna Volciano, altre lo materializzano alle spalle di Colleverde, l'allora \"Collesecco,\" su di una piccola montagna sita al centro del Sesto della Croce, denominata proprio Croce, come alcuni resti di fondamenta sembrano confermare. Altri resti fanno supporre l'esistenza di un secondo castello situato su un piccolo colle alle spalle di Vallimpuni, entrambi per\u00f2 rasi al suolo dal terrificante terremoto che nel 14 gennaio del 1703 mise in ginocchio l'intero altipiano, distruggendo quasi totalmente molti paesi, tra cui Viesci. Da questo periodo gli studiosi fanno risalire l'origine delle attuali frazioni che, non pi\u00f9 villaggi unificati sotto un unico Sesto, divengono delle vere e proprie comunit\u00e0 autosufficienti dotate ognuna di una propria chiesa e degli edifici necessari alla vita comune.\nViesci \u00e8 una delle frazioni pi\u00f9 grandi dell'intero altopiano leonessano ed era anche una delle pi\u00f9 popolate fino alla met\u00e0 degli anni Sessanta, quando una forte emigrazione verso i centri urbani ridusse il numero degli abitanti a poche decine.\nFestivit\u00e0 e Ricorrenze particolari.\nSono varie le festivit\u00e0 legate all'adorazione dei Santi, tra cui maggior importanza hanno:"}
{"id": "2789780", "revid": "466539", "url": "https://it.wikipedia.org/wiki?curid=2789780", "title": "Australian Championships 1952", "text": "Gli Australian Championships 1952 (conosciuto oggi come Australian Open) sono stati la 40\u00aa edizione degli Australian Championships e prima prova stagionale dello Slam per il 1952. Si \u00e8 disputato dal 19 al 28 gennaio 1952 sui campi in erba di Adelaide in Australia. Il singolare maschile \u00e8 stato vinto dall'australiano Ken McGregor, che si \u00e8 imposto sul connazionale Frank Sedgman in 4 set. Il singolare femminile \u00e8 stato vinto dall'australiana Thelma Coyne Long, \nche ha battuto la connazionale Helen Angwin in 2 set. Nel doppio maschile si \u00e8 imposta la coppia formata da Ken McGregor e Frank Sedgman, mentre nel doppio femminile hanno trionfato Thelma Coyne Long e Nancye Wynne Bolton. Il doppio misto \u00e8 stato vinto da Thelma Coyne Long e George Worthington.\nRisultati.\nSingolare maschile.\n Ken McGregor ha battuto in finale Frank Sedgman con il punteggio di 7-5 12-10 2-6 6-2\nSingolare femminile.\n Thelma Coyne Long ha battuto in finale Helen Angwin 6-2, 6-3\nDoppio maschile.\n Ken McGregor / Frank Sedgman hanno battuto in finale Don Candy / Mervyn Rose 6-4, 7-5, 6-3\nDoppio femminile.\n Thelma Coyne Long / Nancye Wynne Bolton hanno battuto in finale Allison Burton Baker / Mary Bevis Hawton 6-1, 6-1\nDoppio misto.\n Thelma Coyne Long / George Worthington hanno battuto in finale Gwen Thiele / Tom Warhurst 9-7, 7-5"}
{"id": "2789790", "revid": "767487", "url": "https://it.wikipedia.org/wiki?curid=2789790", "title": "Australian Championships 1951", "text": "Gli Australian Championships 1951 (conosciuto oggi come Australian Open) sono stati la 39\u00aa edizione degli Australian Championships e prima prova stagionale dello Slam per il 1951. Si \u00e8 disputato dal 20 al 31 gennaio 1951 sui campi in erba del White City Stadium di Sydney in Australia. Il singolare maschile \u00e8 stato vinto dallo statunitense Dick Savitt, che si \u00e8 imposto sull'australiano Ken McGregor in 4 set. Il singolare femminile \u00e8 stato vinto dall'australiana Nancye Wynne Bolton, che ha battuto la connazionale Thelma Coyne Long in 2 set. Nel doppio maschile si \u00e8 imposta la coppia formata da Ken McGregor e Frank Sedgman, mentre nel doppio femminile hanno trionfato Thelma Coyne Long e Nancye Wynne Bolton. Il doppio misto \u00e8 stato vinto da Thelma Coyne Long e George Worthington.\nRisultati.\nSingolare maschile.\n Dick Savitt ha battuto in finale Ken McGregor 6-3 2-6 6-3 6-1\nSingolare femminile.\n Nancye Wynne Bolton ha battuto in finale Thelma Coyne Long 6-1, 7-5\nDoppio maschile.\n Ken McGregor / Frank Sedgman hanno battuto in finale John Bromwich / Adrian Quist 11-9, 2-6, 6-3, 4-6, 6-3\nDoppio femminile.\n Thelma Coyne Long / Nancye Wynne Bolton hanno battuto in finale Joyce Fitch / Mary Bevis Hawton 6-2, 6-1\nDoppio misto.\n Thelma Coyne Long / George Worthington hanno battuto in finale Clare Proctor / Jack May 6-4, 3-6"}
{"id": "2789793", "revid": "481666", "url": "https://it.wikipedia.org/wiki?curid=2789793", "title": "Constance Talmadge", "text": "Attrice leggera, nella sua carriera ha recitato soprattutto in commedie, come \"A Pair of Silk Stockings\" (1918), \"Happiness \u00e0 la Mode\" (1919), \"Romance and Arabella\" (1919), \"Wedding Bells\" (1921) e \"The Primitive Lover\" (1922). La sua interpretazione pi\u00f9 famosa resta per\u00f2 il doppio ruolo della \"Ragazza di montagna\" e di \"Margherita di Valois\" in \"Intolerance\" di D. W. Griffith (1916).\nEbbe una vita sentimentale movimentata, finendo per sposarsi quattro volte.\nAl pari delle sorelle, Constance Talmadge si ritir\u00f2 dal mondo del cinema con l'avvento del sonoro, dedicandosi alla gestione delle sue propriet\u00e0 e dei suoi investimenti."}
{"id": "2789794", "revid": "1573940", "url": "https://it.wikipedia.org/wiki?curid=2789794", "title": "Liphistius kanthan", "text": "Liphistius kanthan \u00e8 un ragno appartenente al genere Liphistius della Famiglia Liphistiidae.\nIl nome del genere deriva dalla radice prefissoide greca , \"lip-\", abbreviazione di , \"lipar\u00f2s\" cio\u00e8 \"unto, grasso\", e dal sostantivo greco , \"ist\u00econ\", cio\u00e8 \"telo, velo\", ad indicare la struttura della tela che costruisce intorno all'apertura del cunicolo.\nIl nome proprio deriva dalla grotta di Gua Kanthan, luogo di ritrovamento della specie, a nord della citt\u00e0 di Ipoh nello Stato di Perak della Malaysia peninsulare.\nCaratteristiche.\nRagno primitivo appartenente al sottordine Mesothelae: non possiede ghiandole velenifere, ma i suoi cheliceri possono infliggere morsi piuttosto dolorosi\nQuesta specie sembra appartenere ad un gruppo di cui \u00e8 il principale esponente \"L. trang\". Nell'ambito di tale gruppo sar\u00e0 difficile comunque collocarli con esattezza finch\u00e9 non verranno rinvenuti esemplari maschi. Le femmine di questa specie hanno caratteri in comune con L. trang in quanto hanno visibili ispessimenti laterali sulla superficie ventrale del \"poreplate\" (area dei genitali femminili interni coperta da una zona priva di pori): ne differiscono per avere il margine anteriore del poreplate stesso invaginato anteromedialmente. Hanno caratteri in comune anche con un'altra specie thailandese L. tham: la forma del poreplate; ne differisce solo per avere numerosi ricettacoli sulla parte mediana dell'invaginazione e perch\u00e9 hanno il margine anteriore del poreplate stesso ventralmente sottile.\nIl \"bodylenght\" (lunghezza del corpo senza le zampe), esclusi anche i cheliceri, \u00e8 di 10,7 millimetri nelle femmine. Il cefalotorace \u00e8 pi\u00f9 lungo che largo, circa 4,5 x 3,9 millimetri. I cheliceri hanno 11 denti al margine anteriore delle zanne. L'opistosoma \u00e8 anch'esso pi\u00f9 lungo che largo, circa 4,5 x 2,9 millimetri.\nColorazione.\nIl cefalotorace \u00e8 di colore giallo-pallido, la \"pars cephalica\" ha il margine anteriore scuro e un disegno a forma di \"W\" dietro il tubercolo oculare; la \"pars thoracica\" ha delle strisce scure che si irradiano dal centro alle \"coxae\" delle zampe. I cheliceri sono anteriormente grigio-brunastri, posteriormente giallo-bruni e prossimalmente giallo chiaro. L'opistosoma \u00e8 marrone chiaro, le tergiti sono di colore pi\u00f9 pallido, le sterniti sono giallo pallido e le filiere sono giallo-brunastro pallido; le zampe sono giallo pallido con anelli scuri.\nComportamento.\nCostruiscono cunicoli nel terreno profondi fino a 60 centimetri e tengono chiuso l'ingresso del cunicolo con una \"porta-trappola\" piuttosto rudimentale. Intorno all'apertura tessono 7-8 fili molto sottili e appiccicaticci in modo da accorgersi se qualche preda si sta avvicinando e, approfittando dei momenti in cui vi \u00e8 invischiata, balzano fuori e la catturano. Vivono molti anni anche in cattivit\u00e0.\nDistribuzione.\nRinvenuta nella sola grotta di Gua Kanthan, a nord della citt\u00e0 di Ipoh nello Stato di Perak della Malaysia peninsulare."}
{"id": "2789801", "revid": "33689", "url": "https://it.wikipedia.org/wiki?curid=2789801", "title": "SSPL", "text": ""}
{"id": "2789816", "revid": "450700", "url": "https://it.wikipedia.org/wiki?curid=2789816", "title": "Nefropatia da IgA", "text": ""}
{"id": "2789819", "revid": "1573940", "url": "https://it.wikipedia.org/wiki?curid=2789819", "title": "Song Renqiong", "text": "\u00c8 annoverato fra gli otto anziani del Partito Comunista Cinese.\nSong, nativo di Luyang, entr\u00f2 nel Partito Comunista Cinese negli anni venti e, nel corso della guerra contro il Giappone, si impegn\u00f2 attivamente nelle forze armate rivoluzionarie, divenendo vicedirettore del dipartimento politico della 129\u00aa Divisione. Successivamente, nel corso della guerra civile contro il Guomindang, fu vicecommissario politico dell'esercito del nord-est.\nA seguito della vittoria comunista e della fondazione della Repubblica Popolare Cinese nel 1949, Song divenne segretario provinciale dello Yunnan del PCC e lo rimase fino al 1952; successivamente fu richiamato a Pechino, venendo nominato ministro dell'Industria Meccanica; nel 1956, eletto membro del Comitato centrale del Partito Comunista Cinese, fu promosso a vicesegretario generale del Partito, primo segretario dell'Ufficio Centrale per il Nord-est e membro supplente dell'Ufficio Politico. Dal 1965 fu anche vicepresidente del Comitato Nazionale della Conferenza Politica Consultiva del Popolo Cinese.\nProbabilmente per la propria vicinanza a Deng Xiaoping, allora segretario generale del Partito e fra i maggiori rivali di Mao Zedong, Song fu deposto durante la Rivoluzione Culturale e privato dei propri incarichi. Rimase sostanzialmente in ombra fino al 1978, quando la nuova direzione, diretta proprio da Deng Xiaoping, cominci\u00f2 a ripudiare la Rivoluzione Culturale e ad adottare una politica pi\u00f9 tendente all'apertura al libero mercato. Gi\u00e0 rieletto vicepresidente della Conferenza in marzo, in dicembre Song torn\u00f2 quindi membro del Comitato Centrale del Partito, venendo inoltre nominato responsabile del Dipartimento Centrale di Organizzazione e membro della Segreteria. Nel 1982 fu inoltre promosso a membro effettivo dell'Ufficio Politico e l'anno seguente entr\u00f2 nella Commissione Consultiva Centrale, un organo che raggruppava i principali veterani del Partito, con il ruolo di vicepresidente.\nSong lasci\u00f2 ogni incarico dirigente nel 1987; mor\u00ec l'8 gennaio 2005."}
{"id": "2789820", "revid": "15756", "url": "https://it.wikipedia.org/wiki?curid=2789820", "title": "Bombycoidea", "text": "I Bombicoidei (Bombycoidea ) sono una superfamiglia di lepidotteri, diffusa in tutti i continenti con oltre specie.\nEtimologia.\nIl nome della superfamiglia deriva da quello del genere tipo, \"Bombyx\" , a sua volta ricavato dal termine latino \"bombyx\" (baco da seta).\nDescrizione.\nSi tratta di falene eteroneure appartenenti ai Ditrysia, di dimensione media o grande, con abitudini tendenzialmente notturne o crepuscolari, e solitamente robuste e dotate di buona capacit\u00e0 di volo. Il torace e l'addome appaiono spesso ricoperti da una fitta peluria. Il dimorfismo sessuale pu\u00f2 essere anche macroscopico, e interessare sia la forma e il colore delle ali, sia altre strutture anatomiche, come ad esempio le antenne, che possono essere pi\u00f9 frequentemente pettinate o bipettinate negli esemplari di sesso maschile. Una caratteristica alquanto diffusa \u00e8 rappresentata dalla riduzione o assenza di diverse strutture immaginali, quali ad esempio le appendici boccali.\nLa superfamiglia, che rivela forti affinit\u00e0 con i Lasiocampoidea e i Mimallonoidea, risulta essere certamente monofiletica, sulla base di quattro caratteri autapomorfici, che si possono cos\u00ec riassumere: 1) procoxe fuse anteriormente tra loro nella larva di ultima et\u00e0; 2) sull'ottavo somite addominale, setola dorsale D1 sorretta da una protuberanza mesodorsale (di solito uno \"scolus\"); 3) ala anteriore con Rs+Rs vicina e parallela a Rs+Rs, o addirittura fusa con essa; 4) nel genitale maschile, posizione modificata dei \"muscoli 4\". Va specificato che l'assenza del primo carattere negli Apatelodidae e in alcuni Eupterotidae, cos\u00ec come l'assenza del secondo carattere negli Eupterotidae stessi e in pochi altri gruppi (Apatelodidae), \u00e8 da considerarsi un'evoluzione secondaria.\nAdulto.\nCapo.\nL'occhio composto pu\u00f2 rivelare o meno la presenza di setole interommatidiali. Non sono presenti ocelli funzionali n\u00e9 veri e propri \"chaetosemata\".\nLe antenne possono essere bi-, tri- o quadripettinate, con la sola eccezione degli Sphingidae, nei quali subiscono modificazioni secondarie; in quest'ultima famiglia, si possono osservare antenne filiformi, con apice uncinato, ma anche antenne clavate simili a quelle dei Papilionoidea.\nLe appendici boccali sono solitamente ridotte oppure del tutto assenti, seppur con diverse eccezioni. I palpi mascellari sono spesso vestigiali, mentre quelli labiali possono essere da ridotti a molto sviluppati e ascendenti. La spirotromba \u00e8 di regola ridotta (ad esempio nei Bombycidae e negli Eupterotidae) o del tutto assente (molti Saturniidae), ma pu\u00f2 essere ben sviluppata e superare anche diverse volte l'intera lunghezza del corpo, come nel caso degli Sphingidae appartenenti alla sottofamiglia Sphinginae.\nTorace.\nNel mesotorace, la coxa si articola in un \"meron\" e un \"epimeron\", uniti da una linea di giunzione lunga o abbastanza lunga. Il metascuto \u00e8 diviso in parte o completamente in due sezioni in senso antero-posteriore. Non sono presenti organi timpanici toracici.\nNell'ala anteriore, Sc \u00e8 spesso unita per un tratto pi\u00f9 o meno lungo con R1, o comunque corre parallela e molto ravvicinata a quest'ultima; i rami di Rs possono essere tutti liberi oppure essere uniti parzialmente o completamente in combinazioni differenti; in alcuni casi Rs+Rs pu\u00f2 costituire il margine anteriore di un'areola; M presenta di solito tre rami che corrono separatamente dal margine esterno della cellula discale fino al \"termen\"; CuA \u00e8 presente con due rami mentre CuP \u00e8 di regola assente o vestigiale; 1A+2A presenta di solito una biforcazione basale pi\u00f9 o meno allungata, mentre 3A \u00e8 assente.\nL'ala posteriore ha sempre una venulazione molto differente e pi\u00f9 semplificata rispetto all'anteriore: la regione omerale pu\u00f2 essere particolarmente sviluppata; Sc ed R1 sono di solito parzialmente o completamente fuse tra loro, e in alcuni casi anche con la porzione discale o postdiscale di Rs; i rami di Rs sono di regola ridotti a uno solo, che corre molto vicino e parallelo a Sc+R; sono presenti i tre rami di M e i due di CuA, mentre CuP \u00e8 di norma assente o vestigiale; 1A+2A \u00e8 di solito priva di biforcazione basale, mentre 3A pu\u00f2 essere presente, ma con un percorso ridotto.\nNell'accoppiamento alare, \"frenulum\" e \"retinaculum\" possono essere ben robusti e articolati, come in alcuni Sphingidae, ma di regola sono ridotti o completamente assenti, e si pu\u00f2 avere un accoppiamento di tipo amplessiforme (ad es. negli Endromidae). A differenza dei Lasiocampoidea, qui non si rileva la presenza di una \"spinarea\". L'apice pu\u00f2 essere falcato, come nel caso di alcuni Bombycidae e Saturniidae, ma pi\u00f9 spesso \u00e8 arrotondato.\nNelle zampe, l'epifisi pu\u00f2 essere fortemente ridotta, e talvolta assente, mentre la formula degli speroni tibiali pu\u00f2 essere 0-2-4 (ad es. negli Eupterotidae), 0-2-2 (come negli Endromidae) o anche 0-2-3 (alcuni Saturniidae); le tibie possono avere spinule omogenee oppure di grandezza differente, o ancora esserne del tutto prive; la forma, il numero e la grandezza delle spine rette dai tarsomeri possono assumere valore tassonomico (vedere in proposito la chiave dicotomica proposta di seguito), cos\u00ec come la presenza e la struttura delle appendici rette dal pretarso, quali arolio, empodio, pulvilli, unghie e cos\u00ec via.\nAddome.\nCome nel torace, anche nell'addome non sono presenti organi timpanici. Sulla superficie dei tergiti possono essere presenti delle spinule, molto pi\u00f9 rare sugli sterniti (p. es. negli Anthelidae).\nNell'apparato riproduttore maschile, \"uncus\" e \"gnathos\" possono essere ben sviluppati e talvolta anche bilobati, oppure essere del tutto assenti, a seconda del gruppo preso in considerazione; l'edeago pu\u00f2 essere dotato di un \"coecum penis\" anche allungato, oltre che di uno o pi\u00f9 \"cornuti\" disposti lungo la \"vesica\".\nNel genitale femminile, il \"corpus bursae\" pu\u00f2 essere ridotto e privo di \"signum\", ad esempio nei Carthaeidae, ma anche sviluppato e provvisto di robusti \"signa\", come nel caso di alcuni Saturniidae e Sphingidae; anche la lunghezza del \"ductus bursae\" pu\u00f2 variare notevolmente, come pure quella delle apofisi anteriori e posteriori.\nUovo.\nL'uovo ha spesso una forma sferoidale, come in molti Sphingidae, oppure appiattita e pseudocilindrica, come negli Endromidae o nei Saturniidae, con un \"chorion\" relativamente liscio, sebbene negli Eupterotidae e nei Brahmaeidae sia frequente la forma verticale. Le uova vengono talvolta deposte in gran numero e in particolari formazioni costituite da pi\u00f9 file ordinate, che possono essere molto caratteristiche.\nLarva.\nLa larva possiede di regola setole primarie, pi\u00f9 raramente secondarie (ad es. nei Bombycidae), ma l'aspetto macroscopico pu\u00f2 essere riassunto in due tipologie diverse: il corpo pu\u00f2 essere densamente rivestito di lunghi peli, come nel caso degli Anthelidae, Apatelodidae, Eupterotidae e alcuni Brahmaeidae, oppure pu\u00f2 essere pressoch\u00e9 privo di peli evidenti, come nei Bombycidae, Carthaeidae, Endromidae, Saturniidae, Sphingidae e nella maggior parte dei Brahmaeidae; nel secondo caso, almeno nei primi stadi larvali, \u00e8 frequente la presenza di un processo dorsale sull'VIII segmento addominale, oltre che di un paio di altre protuberanze (cornetti, \"scoli\" e cos\u00ec via) su alcuni o tutti i segmenti toracici. I peli possono essere urticanti e in alcune specie gli \"scoli\" possono rilasciare sostanze pi\u00f9 o meno tossiche, accumulate dal bruco con funzione difensiva. Colorazioni sgargianti e aposematismi pi\u00f9 o meno evidenti non sono rari, come nel caso di \"Carthaea saturnioides\".\nCapo.\nIl capo \u00e8 di solito piccolo rispetto al resto del corpo, soprattutto negli ultimi stadi di sviluppo, con un apparato boccale di tipo ipognato, a indicare un tipo di alimentazione non condotta all'interno di mine, bens\u00ec all'aperto, sulla lamina fogliare. Il frontoclipeo \u00e8 talvolta alquanto allungato. Sono presenti normalmente sei \"stemmata\" per lato, spesso disposti su un arco pi\u00f9 o meno regolare.\nTorace.\nI segmenti toracici possono talvolta essere allargati e provvisti di evidenti macchie ocellate sui lati, come nel caso dei Saturniidae della sottofamiglia Oxyteninae, o di alcuni Sphingidae; questa caratteristica, associata una postura \"minacciosa\", costituita dal capo ritirato nel protorace e dai segmenti toracici sollevati, pu\u00f2 talvolta ricordare la testa di un piccolo serpente, e avere funzione di difesa quando l'animale viene dispurbato. Lo scudo protoracico pu\u00f2 essere alquanto sviluppato e sclerificato, come nel caso di alcuni Saturniidae, ma spesso il secondo e il terzo segmento toracico appaiono notevolmente pi\u00f9 sviluppati rispetto al primo (ad es. nei Bombycidae).\nAddome.\nI segmenti addominali possono rivelare macchie ocellate in corrispondenza della linea degli spiracoli, come nel caso dei Carthaeidae. Spesso sono presenti uno o due processi dorsali sull'VIII segmento addominale; nel caso degli Sphingidae, il cosiddetto \"cornetto caudale\" pu\u00f2 essere notevolmente sviluppato gi\u00e0 nelle prime fasi di sviluppo, ma in alcuni casi pu\u00f2 essere ridotto ad una semplice protuberanza, o anche mancare del tutto.\nLa larva matura ha cinque coppie di pseudozampe, robuste ma non molto allungate, sui segmenti III-VI e X; l'ultimo paio di pseudopodi, quello anale, appare spesso pi\u00f9 sviluppato dei precedenti. Nelle pseudozampe, gli uncini sono di regola robusti e disposti su linee ellittiche incomplete, costituite da uno o pi\u00f9 spesso due ordini.\nPupa.\nLa pupa \u00e8 obtecta, tozza e ovoidale (Saturniidae) oppure pi\u00f9 fusiforme (Sphingidae), con tegumento scuro e fortemente sclerificato e antenne ridotte; la spirotromba, laddove presente, \u00e8 fusa col resto del corpo. L'addome \u00e8 munito di due soli segmenti mobili, A5 e A6, facilmente distinguibili, e in alcuni casi pu\u00f2 presentare una minuta dentellatura dorsale. Non sono frequenti setole secondarie e il \"cremaster\", quando presente, \u00e8 normalmente costituito da una serie di setole uncinate, poste all'estremit\u00e0 caudale. Il bozzolo sericeo, di regola presente, \u00e8 spesso elaborato e in talune specie assume rilevanza commerciale (ad es. nei Bombycidae).\nBiologia.\nCiclo biologico.\nLe uova vengono deposte sulle foglie delle piante ospiti, singolarmente, oppure in formazioni talvolta ordinate e molto caratteristiche; l'adesione al substrato \u00e8 assicurata dalla presenza di una sostanza viscosa prodotta da alcune ghiandole accessorie della femmina durante la deposizione, come nel caso dei Saturniidae.\nTranne poche eccezioni, sia le larve, sia gli adulti sono principalmente attivi durante la notte.\nQualora siano disturbati, alcuni bruchi sono in grado di emettere suoni (una sorta di schiocchi ottenuti dalla ripetuta chiusura delle mandibole), che in parte sono percepibili anche dall'uomo, e che spesso precedono o accompagnano il rigurgito di sostanze tossiche precedentemente accumulate; \u00e8 possibile che tale comportamento, riscontrato ad esempio nelle larve di \"Antheraea polyphemus\" (Saturniidae), sia da considerarsi una forma di \"aposematismo acustico\", dal momento che si sarebbe dimostrato efficace nella difesa contro piccoli predatori, quali formiche o topolini.\nIn alcuni gruppi pu\u00f2 essere presente il fenomeno del gregarismo nello stadio larvale, soprattutto nelle fasi iniziali dello sviluppo (ad es. negli Eupterotidae), con un grande numero di bruchi che si alimentano insieme, protetti da una sorta di \"rete\" di fibre intessute attorno alla pianta nutrice.\nL'impupamento pu\u00f2 aver luogo in un bozzolo fissato alla pianta nutrice, oppure nella lettiera superficiale del sottobosco, come negli Sphingidae.\nIl bozzolo, che negli Anthelidae \u00e8 a doppio strato, \u00e8 essenzialmente costituito da fibre sericee estruse dalla larva e intessute grazie alla filiera; esso pu\u00f2 anche contenere setole secondarie oppure spinule irritanti di protezione, incorporate dalla larva durante le fasi di tessitura; nei Carthaeidae si \u00e8 anche notata la presenza di piccolissimi granuli di sabbia tra le fibre intessute. Il bozzolo pu\u00f2 anche non essere prodotto e l'impupamento pu\u00f2 avvenire nel terreno, non molto in profondit\u00e0 (in alcuni Saturniidae), o nelle fessure tra le pietre (nei Brahmaeidae).\nGli adulti sono solitamente forti volatori, come nel caso degli Sphingidae, che possono essere in grado di spostarsi anche da un continente all'altro; nei Carthaeidae e in alcuni Sphingidae e Saturniidae, talvolta, quando l'animale viene disturbato, tende a muovere ritmicamente le ali anteriori e a portare in evidenza le macchie ocellate presenti su quelle posteriori, nel tentativo di distogliere l'eventuale predatore dall'aggressione.\nLa fase immaginale di solito si alimenta del nettare dei fiori, bench\u00e9 gli adulti dei Saturniidae abbiano le parti boccali fortemente ridotte e gran parte dell'apparato digerente risulti assente. Al contrario, alcuni sphingidae riescono a raggiungere il nettare senza posarsi sul fiore e rimanendo in volo stazionario, in modo simile a quello di un colibr\u00ec.\nDurante le fasi dell'accoppiamento, un ruolo importante \u00e8 giocato dagli feromoni sessuali che guidano l'adulto nella ricerca del partner; questi possono essere rilasciati dagli \"androconia\", gruppi di scaglie piliformi riunite all'interno di particolari invaginazioni presenti sulle ali dei maschi degli Sphingidae.\nPeriodo di volo.\nLe specie appartenenti a questo \"taxon\" possono avere un ciclo univoltino, ma anche bi- o trivoltino, come nel caso di alcuni Saturniidae. Per quanto riguarda le specie univoltine, il periodo di volo \u00e8 di solito corrispondente coi mesi centrali dell'estate e lo stadio svernante pu\u00f2 essere rappresentato dalla pupa nel terreno, come in alcuni Sphingidae, oppure dalla larva o ancora dall'uovo, come per alcuni Saturniidae.\nAlimentazione.\nQueste larve non sono minatrici fogliari, ma al contrario si alimentano posate sulle parti vegetali (principalmente le foglie).\nConsiderando la vastit\u00e0 del gruppo e la presenza di specie polifaghe, \u00e8 pressoch\u00e9 impossibile fornire un elenco esaustivo delle piante nutrici. In questa sede, ci si limiter\u00e0 pertanto a una semplice lista delle principali famiglie di appartenenza delle essenze vegetali su cui si accrescono le larve, al fine dare un'idea di quanto sia ampia la gamma di possibili piante ospiti.\nParassitoidismo.\nConsiderata la rilevante quantit\u00e0 di dati disponibili, ci si limiter\u00e0, in questa sede, a citare esclusivamente le famiglie di imenottei e di ditteri che comprendono specie in grado di attuare forme di parassitoidismo ai danni delle larve o delle uova di Bombycoidea.\nRilevanza economica.\nBachicoltura e industria della seta.\nLa specie \"Bombyx mori\" () (baco da seta, Bombycidae), di origine asiatica, \u00e8 allevata almeno da cinque millenni per la produzione di seta, e riveste attualmente una grande importanza nell'industria tessile.\nNella seconda met\u00e0 del XIX secolo, si tent\u00f2 di importare dall'Asia alcune specie di Saturniidae sericigene, al fine di studiare un'alternativa alla produzione di seta da parte di \"B. mori\", che in quel momento era soggetto a gravi malattie di allevamento; tra queste, solo due specie si sono in seguito acclimatate in modo stabile (\"Samia cynthia\" e \"Antheraea yamamai\"), e sono presenti anche sul territorio italiano.\nFarmacologia e biochimica industriale.\n\"Bombyx mori\" \u00e8 utilizzata come organismo modello per studi farmacologici concernenti la cinetica di assorbimento di determinati principi attivi.\nVa peraltro ricordato che grazie a questa specie fu scoperto nel 1959 il primo feromone sessuale noto, il bombicolo (10-12-esadecadien-1-olo), in seguito impiegato nella lotta integrata al fine di ridurre l'utilizzo di fitofarmaci.\nAlimentazione umana.\nLe larve di svariate specie di Saturniidae e di alcuni Sphingidae sono utilizzate per l'alimentazione umana in alcune zone dell'Africa subsahariana, nonch\u00e9 in alcune parti dell'America centrale e dell'Indocina. A tale proposito, va ricordato che il consumo di 100 g di bruchi essiccati fornisce mediamente circa il 76 % del fabbisogno individuale giornaliero di proteine e oltre il 100 % di quello di sali minerali e vitamine.\nPrincipali avversit\u00e0 delle piante coltivate.\nDiverse specie di Bombycoidea possono avere un impatto pi\u00f9 o meno rilevante sulla resa qualitativa e quantitativa di diverse piante da frutto, sul patrimonio di piante ornamentali o anche su altri tipi di coltivazioni, quali il tabacco; la maggior parte di queste appartiene alle famiglie Sphingidae e Saturniidae.\nSphingidae.\nUn notevole interesse \u00e8 incentrato su \"Manduca sexta\" () (sfinge del tabacco), le cui larve possono arrecare danno, oltre che a questa pianta, anche ad altre solanaceae quali il Capsicum annuum (peperone/peperoncino), il pomodoro e la patata.\nAltri sfingidi degni di nota per il loro impatto sui raccolti oppure sulle piante ornamentali, sono:\nSaturniidae.\nTra i Saturniidae, per quanto riguarda i possibili danni arrecati a piante da frutto oppure ornamentali, possiamo citare:\nAltri Bombycoidea.\nIn alcui casi, sono anche stati segnalati danni al patrimonio forestale, arrecati dalle seguenti specie:\nMetodi di lotta.\nLe tecniche di lotta contro le avversit\u00e0 appartenenti ai Bombycoidea sono le pi\u00f9 varie, ma si possono ricondurre alle seguenti metodiche:\nDistribuzione e habitat.\nI Bombycoidea sono presenti in tutti i continenti (esclusa l'Antartide), anche se non con ogni famiglia. Pi\u00f9 in dettaglio, i Saturniidae e gli Sphingidae sono cosmopoliti, i Bombycidae e gli Eupterotidae sono presenti ovunque tranne in Europa e Nordamerica, i Brahmaeidae si trovano in Eurasia e Africa, gli Endromidae solo in Eurasia, gli Apatelodidae solo nelle Americhe, i Phiditiidae solo in Sudamerica, mentre gli Anthelidae e i Carthaeidae sono presenti esclusivamente in Oceania. In generale, comunque, la maggiore ricchezza di specie si riscontra nelle regioni tropicali e subtropicali.\nTassonomia.\nChiave dicotomica per la determinazione delle famiglie.\nViene di seguito riportata una chiave dicotomica per il riconoscimento della famiglia di appartenenza, ricavata da quella proposta da Claude Lemaire &amp; Jo\u00ebl Minet (1999), in cui \u00e8 preso in considerazione il solo stadio adulto; va specificato che oltre alle famiglie attualmente (2017) inserite nei Bombycoidea, vengono qui riportati anche i Lasiocampidae e i Mimallonidae, oggi spostati nelle rispettive superfamiglie monotipiche, ma in passato considerati appartenenti a questo taxon o comunque in forte affinit\u00e0 con esso; nella chiave non sono prese in considerazione le famiglie Phiditiidae e Apatelodidae, qui considerate all'interno dei Bombycidae.\n1 \u00a0Microtterismo (solo nelle femmine di alcune specie) \n1' Ali completamente sviluppate \n2 \u00a0Australiano \n2' Non australiano \n3 \u00a0Antenne dorsalmente ricoperte da scaglie fino all'apice \n3' Antenne prive di scaglie sull'apice \n4 \u00a0Nell'ala anteriore, la convergenza tra Rs1 ed Rs2 di solito libera dagli altri rami di Rs, e anche Rs3 libero, oppure l'apice del tratto comune Rs3+Rs4 alquanto distante da Rs1+Rs2; nel caso in cui i rami di Rs siano disposti in maniera differente, ad essi si trova associata un'areola oppure \u00e8 presente un organo con funzione affine a quella dei \"chaetosemata\" sul primo articolo del palpo labiale \n4' Nell'ala anteriore, il tratto comune di Rs3+Rs4 parallelo e molto ravvicinato al tratto comune di Rs1+Rs2, oppure tutti i rami di Rs uniti assieme; areola assente; sul primo articolo del palpo labiale, assenza di un organo simile ai \"chaetosemata\" (Bombycoidea \"sensu stricto\") \n5 \u00a0Nell'ala anteriore: assenza di areola ed M2 che parte dalla cellula discale pi\u00f9 o meno a met\u00e0 strada tra M1 ed M3. Nell'ala posteriore: Sc che diverge nettamente dal margine anteriore della cellula discale (dopo un breve tratto in comune con la parte basale di questo margine) e termina distante dalla sezione postdiscale di Rs. Nessun organo simile ai \"chaetosemata\" alla base del palpo labiale \n5' Nell'ala anteriore: areola talvolta presente ed M2 che parte dalla cellula discale pi\u00f9 vicino ad M3 che ad M1. Nell'ala posteriore: quando Sc \u00e8 fusa solo con la base del margine anteriore della cellula discale, tende a divergere solo moderatamente da questo margine. Presenza di nervature trasversali tra Sc e la cellula discale, oppure tra Sc e la porzione postdiscale di Rs (che spesso appare ravvicinata o fusa la corrispondente sezione di Sc). Presenza frequente di un organo simile ai \"chaetosemata\" alla base del palpo labiale (Lasiocampidae) \n6 \u00a0Ala anteriore di solito con una lunga areola compresa tra i rami di Rs; maschio provvisto di \"retinaculum\" su Sc e \"frenulum\" ben sviluppato; ala posteriore priva di nervatura omerale; nessun organo simile ai \"chaetosemata\" alla base del palpo labiale \n6' Ala anteriore priva di areola; \"frenulum\" e \"retinaculum\" assenti in entrambi i sessi; da una a numerose nervature omerali solitamente presenti sull'ala posteriore; primo segmento del palpo labiale provvisto ventralmente o latero-ventralmente di un organo simile ai \"chaetosemata\" \n7 \u00a0Ala posteriore con Sc+R ravvicinata alla porzione postdiscale di Rs \n7' Ala posteriore con Sc+R lontana dalla porzione postdiscale di Rs \n8 \u00a0Antenne sempre bi- o tripettinate in entrambi i sessi; ala anteriore con tutti i rami di Rs convergenti e con la base di M2 equidistante da M1 ed M3 oppure pi\u00f9 vicina ad M1 \n8' Antenne raramente pettinate ma di frequente spesse e grosso modo filiformi oppure clavate (di solito con un margine ventrale lamellato e un apice affusolato e rivolto verso l'alto); ala anteriore con Rs1+Rs2 mai convergente con Rs3+Rs4, e con la base di M2 leggermente pi\u00f9 vicina a M3 che a M1 \n9 \u00a0Zampa anteriore pi\u00f9 o meno ridotta, con basitarso provvisto (esternamente e/o ventralmente) di due spine pi\u00f9 sviluppate, che possono essere a forma di dente e distanti una dall'altra (spine pi\u00f9 robuste possono talvolta essere situate anche oltre il basitarso); \"frenulum\" e \"retinaculum\" sempre assenti, ed entrambi i sessi muniti di accoppiamento alare di tipo amplessiforme \n9' Zampa anteriore mai fortemente ridotta, con basitarso provvisto di spine normalmente sviluppate; nel maschio, talvolta accoppiamento alare del tipo provvisto di \"frenulum\" e \"retinaculum\" \n10 \u00a0Ala anteriore con i tratti comuni di Rs1+Rs2 ed Rs3+Rs4 ben distinti, bench\u00e9 ravvicinati e paralleli \n10' Ala anteriore con tutti rami di Rs convergenti in un tratto unico \n11 \u00a0Ala posteriore munita di un \"frenulum\" o almeno della base tubulare di tale struttura \n11' \"Frenulum\" del tutto assente \n12 \u00a0Ala anteriore con il tratto comune di Rs3 ed Rs4 lungo pi\u00f9 o meno quanto la porzione libera di Rs4, oppure nettamente pi\u00f9 lunga di quest'ultima; nel caso in cui Rs3 ed Rs4 siano uniti per un tratto pi\u00f9 corto, allora presenza di occhio composto con setole interommatidiali oppure, nel maschio, antenne prive di rami ben sviluppati nel tratto distale del flagello; cellula discale mai molto piccola \n12' Ala anteriore con il tratto comune di Rs3 ed Rs4 sempre pi\u00f9 corto della porzione libera di Rs4; setole interommatidiali assenti; antenne con flagello bi- o tripettinato fino all'apice; cellula discale spesso molto piccola \n13 \u00a0Sia nell'ala anteriore, sia nella posteriore, M2 ha origine pi\u00f9 vicino a M3 che a M1 \n13' Sia nell'ala anteriore, sia nella posteriore, M2 ha origine a met\u00e0 strada tra M1 ed M3, oppure pi\u00f9 vicino a M1 \n14 \u00a0Ala anteriore con quattro ramificazioni di Rs e un lunghissimo \"anello anale\"; in entrambi i sessi, antenne bipettinate fino all'apice, con rami rivolti ventralmente; zampa anteriore con il quarto tarsomero che presenta \"normali\" spine in entrambi i sessi \n14' Nell'ala anteriore, Rs con al massimo tre ramificazioni e \"anello anale\" da ridotto a praticamente assente; antenne di varia forma, spesso quadripettinate, e con rami rivolti lateralmente o dorso-lateralmente; nella femmina, zampa anteriore con il quarto tarsomero solitamente provvisto di una coppia distale di strutture dentiformi (assenti nel maschio) \nFamiglie e sottofamiglie.\nIl \"taxon\" \u00e8 cosmopolita e comprende 10 famiglie, per un totale di 520 generi e 6.092 specie, cos\u00ec suddivisi:\nVa peraltro aggiunto che fino agli anni novanta del XX secolo, la famiglia Sphingidae veniva inserita in una superfamiglia distinta (Sphingoidea), sulla base di alcune differenze anatomiche (soprattutto immaginali) rispetto al resto dei Bombycoidea.\nSinonimi.\n\u00c8 stato riportato un sinonimo:\nEndemismi italiani.\nL'unica specie endemica del territorio italiano \u00e8 il brameide \"Brahmaea (Acanthobrahmaea) europaea\" Hartig, 1963, il cui areale \u00e8 limitato alle sole province di Potenza, Matera e Avellino.\nFilogenesi.\nKristensen nel 1998 propose un albero filogenetico che collocava, all'interno dei Macrolepidoptera, il gruppo Mimallonoidea/Lasiocampoidea/Bombycoidea in una posizione distinta rispetto al clade comprendente Calliduloidea, Papilionoideae Geometroidea, ma anche rispetto a quello dei Noctuoidea:\nL'analisi genetica svolta da Heikkila \"et al.\" (2015) ha invece portato alla luce nuove relazioni tra le superfamiglie, tanto da giungere a un cladogramma da cui \u00e8 stato ricavato quello riportato qui sotto; \u00e8 confermata la prossimit\u00e0 evolutiva dei Bombycoidea rispetto ai Lasiocampoidea, ma i Mimallonoidea sono spostati in posizione diversa:\nCome si pu\u00f2 notare dallo schema riportato qui sopra, Bombycoidea si conferma certamente come raggruppamento monofiletico, cos\u00ec come le famiglie che lo compongono. L'unica evidente incongruenza rispetto all'impostazione tassonomica riportata pi\u00f9 sopra, riguarda la posizione dei generi di Brahmaeidae: infatti, laddove \"Brahmaea\" appare un \"sister group\" degli Sphingidae nella loro interezza, al contrario, \"Dactyloceras\", \"Lemonia\" e \"Sabalia\" risulterebbero essere pi\u00f9 affini al clade Apatelodidae/Eupterotidae. Heikkila e coll. hanno spiegato questo risultato con la possibile carenza di materiale genetico analizzato e con il tipo di caratteri morfologici immaginali presi in considerazione.\nConservazione.\nDi seguito le specie di Bombycoidea inserite nella Lista rossa IUCN, con il relativo stato di conservazione:"}
{"id": "2789823", "revid": "21880", "url": "https://it.wikipedia.org/wiki?curid=2789823", "title": "Barlia", "text": ""}
{"id": "2789824", "revid": "1543377", "url": "https://it.wikipedia.org/wiki?curid=2789824", "title": "Fluoruro ferrico", "text": "Il fluoruro ferrico \u00e8 il sale di ferro(III) con il fluoro, con formula FeF3.\nSi pu\u00f2 trovare sia come forma anidra (verdastra) oppure come tri-idrato di color rosa. La forma anidra contiene unit\u00e0 cristalline di FeF6 di forma ottaedrica che condividono i vertici.\n\u00c8 leggermente solubile in acqua, formando composti acidi.\nPropriet\u00e0 magneto-ottiche.\nIl fluoruro di ferro ha propriet\u00e0 magneto-ottiche interessanti in un intervallo di frequenze che include anche la maggior parte dello spettro del visibile.\nIndicazioni di sicurezza.\nPu\u00f2 generare fumi o vapori di fluoruri e acido fluoridrico\nMisure antincendio.\nIl composto in s\u00e9 non brucia o brucia con difficolt\u00e0, quindi usare i metodi adatti a spegnere il fuoco circostante.\nStoccaggio.\nIl composto, se pur poco solubile, \u00e8 dannoso per l'ambiente, quindi allontanare ogni fonte d'acqua.\nMantenere il composto lontano dal fonti d'acqua e fognature. Costruire paratie per contenere il flusso, se necessario.\nMezzi protettivi individuali.\nIndossare occhiali, guanti di neoprene o cloruro, respiratori con filtro e grembiule per prodotti chimici.\nReattivit\u00e0.\nI sali acidi, come il fluoruro di ferro, sono generalmente solubili (anche in piccola parte) in acqua. Le soluzioni risultanti conterranno moderate concentrazioni di ioni idrogeno e avranno un pH minore di 7,0.\nQuesti sali reagiscono come acidi per neutralizzare ambienti o composti basici. Queste neutralizzazioni generano calore, ma in quantit\u00e0 minore o molto minore di quello generato dalla neutralizzazione di acidi inorganici, ossiacidi e acidi carbossilici.\nInoltre, questi sali, non reagiscono ad agenti ossidanti o riducenti.\nSpecificatamente il fluoruro ferrico, quando riscaldato sotto vuoto, si decompone per formare FeF2 e F2 (gassoso)\nIn fase gassosa, a 1260 K la struttura diventa planare, D3h con un legame Fe-F di lunghezza 176,3 picometri.\nLa formazione di fluoruro ferrico pu\u00f2 essere stata responsabile dell'esplosione di un cilindro che conteneva il gas F2 in pressione, verificatosi in un laboratorio dell'Universit\u00e0 della California.\nIl floururo ferrico \u00e8 usato per catalizzare reazioni organiche.\nAnaglifo 3D.\nAnaglifo 3D del fluoruro ferrico. Per la corretta visualizzazione usare gli occhialini con lenti blu e rosse."}
{"id": "2789832", "revid": "1568601", "url": "https://it.wikipedia.org/wiki?curid=2789832", "title": "Ribordone (torrente)", "text": "Il Ribordone (anche chiamato \"Rio Bordone\" \u00e8 un torrente del Piemonte che scorre in provincia di Torino; bagna l'omonima valle alpina ed \u00e8 tributario in sinistra idrografica del Torrente Orco.\nIl perimetro del suo bacino \u00e8 27\u00a0km.\nUn breve tratto del suo alto corso ricade nel Parco Nazionale del Gran Paradiso.\nCorso del torrente.\nNasce dalle pendici sud-orientali del Monte Colombo attorno ai 2.400 metri di quota. Dirigendosi verso sud passa tra Talosio e Schiaroglio e riceve l'apporto dei numerosi rii che drenano la testata della Valle di Ribordone.\nAll'altezza del capoluogo comunale compie un ampio giro attorno alla Cima Loit prendendo a scorrere in direzione est-ovest. Ricevuto l'apporto del Rio Vasario ritorna a scorrere verso sud e, uscito nella Valle di Ceresole, attraversa l'abitato di Sparone. Ormai pesantemente arginato viene scavalcato dalla ex-Strada statale 460 del Gran Paradiso e va a infine confluire nell'Orco a 515\u00a0m di quota.\nAffluenti principali.\nIn destra idrografica:\nIn sinistra idrografica:\nUtilizzi.\nIl Comune di Ribordone \u00e8 titolare di D.E.P. (Diritti Esclusivi di Pesca) sulle acque del torrente. La pesca turistica a pagamento e il ripopolamento di salmonidi nel torrente vengono gestiti da alcune riserve turistiche designate dal comune stesso."}
{"id": "2789836", "revid": "178076", "url": "https://it.wikipedia.org/wiki?curid=2789836", "title": "Ribordine (torrente)", "text": ""}
{"id": "2789838", "revid": "767487", "url": "https://it.wikipedia.org/wiki?curid=2789838", "title": "Australian Championships 1950", "text": "Gli Australian Championships 1950 (conosciuto oggi come Australian Open) sono stati la 38\u00aa edizione degli Australian Championships e prima prova stagionale dello Slam per il 1950. Si \u00e8 disputato dal 21 al 30 gennaio 1950 sui campi in erba del Kooyong Stadium di Melbourne in Australia. Il singolare maschile \u00e8 stato vinto dall'australiano Frank Sedgman, che si \u00e8 imposto sul connazionale Ken McGregor in 4 set. Il singolare femminile \u00e8 stato vinto dallo statunitense Louise Brough Clapp, che ha battuto la connazionale Doris Hart in 3 set. Nel doppio maschile si \u00e8 imposta la coppia formata da John Bromwich e Adrian Quist, mentre nel doppio femminile hanno trionfato Louise Brough e Doris Hart. Il doppio misto \u00e8 stato vinto da Doris Hart e Frank Sedgman.\nRisultati.\nSingolare maschile.\n Frank Sedgman ha battuto in finale Ken McGregor 6-3 6-4 4-6 6-1\nSingolare femminile.\n Louise Brough Clapp ha battuto in finale Doris Hart 6-4, 3-6, 6-4\nDoppio maschile.\n John Bromwich / Adrian Quist hanno battuto in finale Jaroslav Drobn\u00fd / Eric Sturgess 6-3, 5-7, 4-6, 6-3, 8-6\nDoppio femminile.\n Louise Brough / Doris Hart hanno battuto in finale Nancye Wynne Bolton / Thelma Coyne Long 6-2, 2-6, 6-3\nDoppio misto.\n Doris Hart / Frank Sedgman hanno battuto in finale Joyce Fitch / Eric Sturgess 8-6, 6-4"}
{"id": "2789844", "revid": "1305772", "url": "https://it.wikipedia.org/wiki?curid=2789844", "title": "Ottavio Barone", "text": "Biografia.\nCarriera nelle arti marziali.\nInizia Karate all et\u00e0 di 13 anni con il maestro delle FFOO Michele Loseto. Sotto la sua guida si dedica al kick boxing agonistico, disputando 28 incontri di light e full contact, perdendone solo 2. \nCarriera pugilistica da dilettante.\nNel suo percorso universitario, lavora come addetto alla sicurezza presso le discoteche di Roma, li conosce un ex-puglie che lo presenta al maestro Antonio Zonfrillo, che intravede in lui un buon potenziale pugilistico. Si avvicina cos\u00ec alla boxe all'et\u00e0 di 19 anni. \nPeso medio naturale, viene allenato da Zonfrillo, Franco Federici e Maurizio Zenoni. Campione italiano nei dilettanti nel 1999, nel 2000 partecipa alle Olimpiadi di Sydney sotto la guida del Commissario Tecnico Patrizio Oliva. Ha disputato in tutto 65 incontri, con 50 vittorie (26 KO), 12 sconfitte e 3 pareggi.\nCarriera da professionista.\nDopo il traguardo delle Olimpiadi passa al professionismo nel quale disputa 20 incontri con 18 vittorie (9 ko) e 2 sconfitte.\nIl 21 novembre 2003 conquista il titolo di Campione Intercontinentale IBF contro il Belga Mike Algoet. I due si erano incontrati gi\u00e0 nei primi mesi del 2003 ed anche in quella occasione vinse Barone ai punti.\nIl 26 marzo del 2004 difende il titolo a Nettuno contro il belga Lansana Diallo. Lo perde per\u00f2 il 25 giugno dello stesso anno subendo un KO alla terza ripresa dal francese Robert Roselia nell'incontro svoltosi a Marsala.\nTorna sul ring 4 anni dopo l'annuncio di ritiro nel 2005, vincendo per squalifica al Piper Club di Roma contro il Romeno Florin Oanea(4-34-4) e battendo con facilit\u00e0 ad Anzio l'Ungherese Jozsef Molnar (2-3-0).\nIl 21 novembre 2009 ha saltato per infortunio il match contro il pugile Latos Orsos in programma a Roma.\nDopo il ritiro.\nLasciata la boxe agonistica, ritorna alle arti marziali, continuando ad allenarsi nel Karate col maestro giapponese Toshio Yamada e nel Kickboxing con i maestri Massimo Liberati e Paolo Liberati. \u00c8 fondatore della \"ASD Barone Fight Club\" con sede ad Anzio (RM). \nAttualmente insegna la \"nobile arte\" in alcune palestre di Roma e di Anzio."}
{"id": "2789849", "revid": "1543377", "url": "https://it.wikipedia.org/wiki?curid=2789849", "title": "Dogliani", "text": "Dogliani (\"Dojan\" in piemontese) \u00e8 un comune italiano di abitanti della provincia di Cuneo in Piemonte. Il comune \u00e8 noto per il Dolcetto di Dogliani.\nStoria.\nIl paese, di origine preromana, fu abitato da popolazioni di ceppo ligure. Conobbe nel periodo compreso tra il 200 e il 100 a.C. una sistematica penetrazione romana. Della romanizzazione nella zona sono stati ritrovati importanti reperti, conservati nel locale museo storico-archeologico G. Gabetti. Della struttura attuale del paese si incomincer\u00e0 a parlare nel Medioevo: il Castello sulla collina e il Borgo cintato da mura nella parte inferiore, lungo il torrente Rea.\nAncora oggi si pu\u00f2 facilmente riconoscere il nucleo medioevale, delimitato dalle due porte d'accesso alla citt\u00e0, Porta Soprana e Porta Sottana a Dogliani Borgo. Dogliani fu probabilmente sotto il dominio aleramico, pass\u00f2 quindi sotto il marchesato di Busca, per finire nei possessi dei marchesi di Saluzzo e, attorno ai primi anni del Seicento, ai Savoia.\nL'Ottocento fu un secolo in cui Dogliani vide mutare la propria fisionomia, diventando un paese dall'architettura molto riconoscibile, quella di Giovanni Battista Schellino, architetto rappresentante dell'eclettismo nato nel 1818 in borgata La Spina. L'opera dell'architetto caratterizz\u00f2 profondamente l'assetto della Dogliani ottocentesca. I suoi numerosi progetti diedero un volto nuovo al paese che, \u00e8 bene ricordare, nel XIX secolo aveva una dignit\u00e0 cittadina ed una vivacit\u00e0 della vita culturale, sociale ed economica.\nSimboli.\nLo stemma del Comune di Dogliani \u00e8 stato riconosciuto con regio decreto del 7 giugno 1943 e concesso ufficialmente il 4 dicembre 1953.\nMonumenti e luoghi d'interesse.\nParrocchiale santi Quirico e Paolo.\nLa maggiore tra le costruzioni di Giovanni Battista Schellino, fu iniziata nel 1859 e ultimata nel 1869 fino alla base della cupola, che venne poi completata nel 1886. Nel 1887 venne installato l'organo. Neoclassica a croce greca, 46 metri di lunghezza e 23 di larghezza, \u00e8 arricchita da un peristilio interno formato da 24 colonne, sopra le quali si innalza la grande cupola. Al suo interno raccoglie numerosissime testimonianze artistiche, tra cui tele dei secoli XVI, XVII, XVIII e XIX, statue lignee di Brilla e una Via Crucis di Gaetano Previati.\nPalazzo municipale.\nGi\u00e0 antico Convento del Carmine, la cui data ufficiale di posa della prima pietra \u00e8 il 26 agosto 1480, venne ristrutturato nella seconda met\u00e0 dell'Ottocento ad opera dello Schellino, con l'aggiunta di un terzo piano e dell'attigua \"Torre dei Cessi\" (1862-1864).\nL'ingresso ed il porticato sono la navata restante della chiesa rinascimentale del Carmine, risalente agli inizi del XVI secolo. Durante i restauri effettuati negli anni passati sulla facciata \u00e8 venuto alla luce un grande affresco raffigurante la Madonna del Carmine. Ospita il Municipio, il Museo storico-archeologico \"G. Gabetti\" (primo piano) e la Bottega del Vino (scantinato).\nConfraternita dei battuti.\nLa chiesa, progettata dall'architetto Francesco Gallo, \u00e8 stata costruita nel 1742. Esempio di architettura barocca, come suggeriscono le colonne al suo interno, \u00e8 riconosciuta come monumento nazionale. Il suo nome completo \u00e8 \"Confraternita del Ss. Nome di Ges\u00f9 e del S. Crocefisso\" poich\u00e9 fu fondata dalla confraternita maschile del Ss. Nome di Ges\u00f9 e da quella femminile del S. Crocefisso. Al suo interno sono conservate due tele restaurate nel 1991: S. Teresa d'Avila (1757) del pittore Mallarini e La Crocifissione, nell'abside, di Pietro Cuniberti. Altre opere di notevole valore sono la statua dell'Addolorata (1844) e l'organo con cassa barocca (inizio Settecento).\nOspedale civico.\n\u00c8 tra le pi\u00f9 impegnative ed elaborate opere dell'architetto Giovanni Battista Schellino costruita tra il 1878 e il 1888 per sostituire la vecchia e malandata Casa dell'Ospedale. \u00c8 un'architettura eclettica con allusioni neoclassiche e neoromantiche realizzata in paramento in vista di mattoni e pietra che si conclude con un vistoso cornicione ad archetti pensili. \u00c8 dedicato al sindaco Ettore Manzi, di cui si nota il busto in facciata.\nIn epoca recente sono state aggiunte le due ali laterali per esigenze di ampliamento dei locali. Attualmente \u00e8 in fase di ristrutturazione.\nChiesa di San Lorenzo.\nLe origini di questa antica parrocchia risalgono all'anno mille anche se l'elenco degli arcipreti inizia dal 1197 quando Dogliani dipendeva dai marchesi di Busca. A quel tempo rappresentava la chiesa principale di tutte le chiese delle Langhe appartenenti alla diocesi di Saluzzo. La struttura originale era a tre navate, con quella centrale pi\u00f9 alta per ricevere luce dalle ampie finestre laterali. Pilastri e volte erano a crociera. Nell'Ottocento l'architetto Schellino si dedic\u00f2 ad importanti modifiche della chiesa. In collaborazione con lo scultore Adami realizz\u00f2 la cappella con l'altare del comune (1854-1855). Dal 1881 al 1884 alz\u00f2 e acumin\u00f2 il campanile neogotico, arricchendolo di finestre alternatamente bifore e monofore.\nApr\u00ec la cella campanaria con 4 archi ogivali e orn\u00f2 il cornicione con archetti pensili. Nel 1886 progett\u00f2 un radicale cambiamento che ampliava e modificava totalmente la chiesa rendendola a pianta ottagonale. L'architetto mor\u00ec prima di attuare il progetto che venne portato a termine dall'ingegnere Carlo Alimondi. L'opera fu innovativa in quanto si us\u00f2, probabilmente in una delle prime applicazione nel Piemonte, il cemento armato.\nChiesa dell'Immacolata Concezione.\nLa cappella dell'Immacolata Concezione e di S. Giuseppe sorse come succursale della chiesa di san Lorenzo. Detta del Paramu, paramuro delle fortificazioni di Castello e anche Chiesa nuova di Castello, venne progettata nel 1870 da Giovanni Battista Schellino e fu costruita tra il 1871 e il 1880. \u00c8 uno dei massimi capolavori dell'architetto: stile neo-classico e pianta a croce greca. La cupola \u00e8 sorretta da otto colonne in stile dorico e su di essa si eleva un cupolino traforato da otto finestre a vetrate colorate. Sulla facciata quattro grandi colonne sorreggono un imponente cornicione che a sua volta sorregge il frontone triangolare. All'interno troviamo testimonianze artistiche come le pitture interne alla cupola, l'altare in stile barocco e la grande tribuna in noce. Un tempo era presente una grande scalinata in pietra demolita nel 1921 per costruire il lavatoio. La fontana vicina alla chiesa \u00e8 dal 1851.\nTorrione e casa castellata dei Perno di Caldera.\nIl massiccio torrione (anticamente detto \"Torrazzo\"), in parte ricostruito, conserva le strutture originali di epoca medioevale nella parte inferiore, mentre la parte superiore si deve ad una ricostruzione del secolo XVIII.\nPi\u00f9 recente \u00e8 la Casa dei Perno (secolo XVI con rimaneggiamenti posteriori), certamente costruita su pi\u00f9 antiche strutture, come testimoniano sia le fondamenta, che il ritrovamento di un'elegante finestra a bifora.\nIngresso monumentale al cimitero.\nIl complesso monumentale in stile neogotico fu realizzato tra il 1855 il 1867 dall'architetto doglianese Giovanni Battista Schellino. \u00c8 realizzato in mattoni fatti a mano, alternati a ferri rostrati di croci e cancelli in ferro battuto, che animano e arricchiscono l'intero complesso, ispido e tagliente. All'interno sono opera dello Schellino le tombe Appiani, Bonari e Cillario. Nell'angolo sud-est \u00e8 sepolto lo stesso Schellino, mentre in un'ala posta a destra dell'ingresso vi \u00e8 la tomba di Luigi Einaudi, economista e primo Presidente della Repubblica italiana.\nChiesa di San Quirico.\nSantuario dedicato alla Madonna, restaurato su progetto dell'architetto Giovanni Battista Schellino nel 1852, sul perimetro dell'antica parrocchiale del secolo XII. Conserva sull'altare un affresco raffigurante la Madonna del Latte (secolo XV). Numerosissimi gli ex voto risalenti al 1600. Le decorazioni ed i dipinti sono di Luigi Morgari.\nPorta soprana.\nArco ogivale sovrastato da un affresco riproducente da un lato lo stemma comunale, dall'altro quello dei Savoia, e dominato dall'alto da caditoie del secolo XV.\nPorta sottana.\nInoltrandosi sotto l'arco di Porta Soprana ci si avvia lungo l'asse centrale del paese, sotto gli antichi portici di Via Corte, Piazza Carlo Alberto, Via Schellino, Via Vittorio Emanuele II (la vecchia Cuntr\u00e0 di Magnin) fino ad uscire attraverso il pi\u00f9 modesto arco di Porta Sottana verso la grande Piazza del Rivellino.\nCasa e cappella di San Giacomo.\nSecolo XVIII, residenza della famiglia Einaudi. Acquistata e restaurata con cura da Luigi Einaudi all'inizio del Novecento, divent\u00f2 la residenza preferita del Presidente della Repubblica che la imprezios\u00ec con la sua biblioteca e arredi.\nRitiro sacra famiglia (1883).\nOpera di G.B. Schellino, tra le pi\u00f9 elaborate e ricche di elementi architettonici decorativi al punto che la facciata sembra quasi eseguita sapientemente al traforo o con opera ancora pi\u00f9 minuziosa di antichi merletti. Ospit\u00f2 dapprima un istituto di beneficenza ed educazione per le figlie povere del paese, poi un educandato per giovinette retto dalle Suore Domenicane.\nTorre civica.\nSul versante nord del Castello, si innalza la Torre del Municipio, gi\u00e0 detta Torre dell'Orologio, di antica costruzione (se ne parla gi\u00e0 nel secolo XII). Essa d\u00e0 un severo aspetto alla pittoresca prospettiva dei due borghi quando per la prima volta si offrono allo sguardo del viaggiatore. La parte sommitale ed il coronamento a merlatura ghibellina sono opera del restauro effettuato nel 1862 da G.B. Schellino.\nPiazza Belvedere.\nPunto panoramico di ove si pu\u00f2 ammirare il concentrico di Dogliani e la vallata del Rea. Ai lati del centenario ippocastano si staglia la mole della Torre Civica e del Castello dei Perno.\nPorta Gabetti.\nDa Piazza Grasso, imboccando la piccola \"Via del Castellaccio\", si possono ancora notare le fondamenta del grande castello, eretto nel 1300 e distrutto a met\u00e0 del Cinquecento, di cui si vedono le vestigia sulla stampa del \"Theatrum Sabaudiae\" del 1600. Scendendo l'erto pendio che porta verso la valletta della Cucc\u00eca si lascia Castello passando dotto lo stretto passaggio della Porta dei Gabetti.\nPiloni del rosario.\nProgettati dallo Schellino nel 1872, sono 14 piloni in sequenza, rappresentanti la vita di Ges\u00f9, che si snodano lungo la strada statale, dal Cimitero al Santuario della Madonna delle Grazie, che rappresenta la quindicesima stazione del Rosario.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Dogliani sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nMusica.\nDal 1891 \u00e8 attiva nel paese la banda musicale Societ\u00e0 Filarmonica Il Risveglio, importante realt\u00e0 a livello regionale, concorrente - negli anni - in numerosi concorsi bandistici internazionali e diretta dal M\u00b0 Valerio Semprevivo (dal 1991). Dal 2009 collabora inoltre con il gruppo comico piemontese Trelilu, nel progetto \"Sbanduma!\" da cui \u00e8 nato un DVD. La Societ\u00e0 Filarmonica Il Risveglio ha al suo interno una strutturata scuola di musica, con diverse classi strumentali dell'organico per orchestra di fiati, con docenti che provengono dal mondo bandistico ma anche sinfonico (Orchestra sinfonica nazionale della RAI, Teatro Regio).\nEconomia.\nL'economia del territorio \u00e8 principalmente legata alla valorizzazione delle risorse enogastronomiche locali. La Dogliani contemporanea unisce al piccolo artigianato un'economia prevalentemente agricola: la zona collinare ha favorito la coltivazione a vigneto,con produzione del vino Dolcetto di Dogliani. La tradizione vinicola sarebbe confermata dall'etimo \"Dolium\", cui si affianca l'ipotesi che il nome di questo centro langarolo derivi da \"Dolium Januae\", la \"Coppa di Giano\".\nAccanto al vino, gli altri elementi del territorio oggetto di percorsi di valorizzazione e promozione dell'area sono: l'artigianato (promosso durante l'Antica Fiera della ciliegia in primavera); la cisr\u00e0, una minestra di ceci e trippe (Fiera dei Santi e Settimana gastronomica della Cisr\u00e0 a inizio novembre).\nInfrastrutture e trasporti.\nDogliani \u00e8 interessata dal percorso della ex Strada statale 661 delle Langhe, che nel tratto fino a Monchiero fu interessata, tra il 1923 e il 1953, dalla presenza del binario della tranvia Monchiero-Dogliani.\n\u00c8 attraversata inoltre dalla SP 56, che si divide in due rami i quali conducono rispettivamente a Cissone e a Bossolasco.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "2789858", "revid": "1005847", "url": "https://it.wikipedia.org/wiki?curid=2789858", "title": "Comitato permanente del Congresso nazionale del popolo", "text": "Il Comitato permanente del Congresso nazionale del popolo (cinese semplificato: \u5168\u56fd\u4eba\u6c11\u4ee3\u8868\u5927\u4f1a\u5e38\u52a1\u59d4\u5458\u4f1a; cinese tradizionale: \u5168\u570b\u4eba\u6c11\u4ee3\u8868\u5927\u6703\u5e38\u52d9\u59d4\u54e1\u6703; pinyin: \"Qu\u00e1ngu\u00f3 R\u00e9nm\u00edn D\u00e0ibi\u01ceo D\u00e0hu\u00ec Ch\u00e1ngw\u00f9 W\u011biyu\u00e1nhu\u00ec\") \u00e8 l'istanza superiore del Congresso nazionale, il massimo organo legislativo della Repubblica popolare cinese, incaricato di farne le veci fra una sessione plenaria e l'altra. In questo lasso di tempo, di fatto il Comitato permanente ha anche poteri legislativi, ma risponde al Congresso in seduta plenaria. \u00c8 simile, sotto molti aspetti, al Presidium del Soviet Supremo dell'URSS.\nFunzionamento.\nIl Comitato permanente \u00e8 incaricato di fare le veci del Congresso nazionale del popolo, fra una sessione plenaria e l'altra. In questo lasso di tempo, il Comitato permanente detiene poteri legislativi, ma risponde in ogni caso al Congresso in seduta plenaria. \nOltre ad esercitare le funzioni del Congresso, il Comitato permanente svolge anche funzioni di controllo sui vari organi dello Stato (il presidente della Repubblica, il Consiglio di Stato, la Commissione militare centrale, la Corte suprema del popolo) ed ha fra i suoi ruoli funzioni che, nei sistemi politici occidentali, sono solitamente associate al presidente della Repubblica, fra cui l'emanazione di decreti, la concessione di onorificenze e medaglie, l'ordine di mobilitazione.\nSecondo la Costituzione del 1975, il Comitato permanente esercitava collegialmente le funzioni di capo dello Stato. Con la reintroduzione della carica di presidente della Repubblica nel 1982, questa funzione venne meno.\nIl Comitato permanente \u00e8 composto da 150 membri eletti dal Congresso nella sua prima sessione plenaria. Fra questi 150 membri il Congresso elegge un presidente, 13 vicepresidenti e un segretario generale, che vanno a formare il Consiglio di presidenza. All'interno del Comitato permanente vengono formate (praticamente con le stesse modalit\u00e0 dell'Assemblea) commissioni di lavoro, specificamente: l'ufficio generale; la commissione affari legislativi; la commissione bilancio; il comitato credenziali; i comitati amministrativi per Hong Kong e Macao."}
{"id": "2789860", "revid": "767487", "url": "https://it.wikipedia.org/wiki?curid=2789860", "title": "Australian Championships 1949", "text": "Gli Australian Championships 1949 (conosciuto oggi come Australian Open) sono stati la 37\u00aa edizione degli Australian Championships e prima prova stagionale dello Slam per il 1949. Si \u00e8 disputato dal 22 al 31 gennaio 1949 sui campi in erba del Memorial Drive Park di Adelaide in Australia. Il singolare maschile \u00e8 stato vinto dall'australiano Frank Sedgman, che si \u00e8 imposto sul connazionale John Bromwich in 3 set. Il singolare femminile \u00e8 stato vinto dallo statunitense Doris Hart, che ha battuto l'australiana Nancye Wynne Bolton in 2 set. Nel doppio maschile si \u00e8 imposta la coppia formata da John Bromwich e Adrian Quist, mentre nel doppio femminile hanno trionfato Thelma Coyne Long e Nancye Wynne Bolton. Il doppio misto \u00e8 stato vinto da Doris Hart e Frank Sedgman.\nRisultati.\nSingolare maschile.\n Frank Sedgman ha battuto in finale John Bromwich 6-3 6-2 6-2\nSingolare femminile.\n Doris Hart ha battuto in finale Nancye Wynne Bolton 6-3, 6-4\nDoppio maschile.\n John Bromwich / Adrian Quist hanno battuto in finale Geoff Brown / Bill Sidwell 1-6, 7-5, 6-2, 6-3\nDoppio femminile.\n Thelma Coyne Long / Nancye Wynne Bolton hanno battuto in finale Doris Hart / Marie Toomey 6-0, 6-1\nDoppio misto.\n Doris Hart / Frank Sedgman hanno battuto in finale Joyce Fitch / John Bromwich 6-1, 5-7, 12-10"}
{"id": "2789863", "revid": "3115", "url": "https://it.wikipedia.org/wiki?curid=2789863", "title": "Anastasija Baburova", "text": "Fu uccisa da un killer insieme all'avvocato paladino dei diritti umani Stanislav Markelov mentre si trovavano per le strade di Mosca.\nBiografia.\nAnastasija Baburova era l'unica figlia di Eduard Baburov e Larissa Baburova, entrambi professori all'Universit\u00e0 di Sebastopoli.\nNel 2000 inizi\u00f2 a studiare alla Facolt\u00e0 di Management del Mar Nero, polo della Universit\u00e0 Statale di Mosca a Sebastopoli. Insieme alla madre, prese la cittadinanza russa nel corso del 2000. Part\u00ec per Mosca nel 2001 per diventare studentessa di diritto internazionale alla Istituto Statale di Mosca di Relazioni Internazionali. Nel 2003 si sposa con il compagno, giornalista-studente come lei, Aleksandr Frolov, che aveva conosciuto nel 2000 durante i suoi studi a Sebastopoli. Nel 2004 diventa studentessa di giornalismo alla Universit\u00e0 Statale di Mosca. Contemporaneamente agli studi, lavora come giornalista freelance per \"Wetschernjaja Moskwa\", \"Rossiskaja Gazeta\" e \"Izvestia\". Nell'estate 2007 la Baburova e Frolov divorziano.\nA partire all'ottobre 2008 investiga sui gruppi neonazisti russi, freelance per il giornale \"Novaja Gazeta\", lo stesso dove scriveva Anna Politkovskaja.\nOltre al russo e l'ucraino, che erano le sue due lingue madri, parlava anche inglese e francese.\nAttivit\u00e0 politica.\nL'attivit\u00e0 politica della Baburova si pu\u00f2 far risalire a quando racconta dell'attacco neonazista subito da uno straniero, dopo il quale scrive sul suo diario: \"\u00c8 difficile guardare negli occhi di uno studente coreano che \u00e8 appena stato colpito alla tempia da due giovani delinquenti mentre scendevano da un tram in partenza. Hanno urlato 'Sieg Heil' verso il tram e sono corsi via.\"\nBaburova era attiva nel movimento anarchico ambientalista, partecipava alle attivit\u00e0 di raduni ecologici, dei social forum, incluso il 5\u00ba Social Forum Europeo tenutosi a Malm\u00f6 nel 2008, all'organizzazione del 'Anti-capitalism 2008' festival, dimostrando attivamente e partecipando in generale ai movimenti antifascisti.\nNel luglio 2008, la Baburova ha partecipato a manifestazioni contro l'abbattimento della foresta Chimkinskyj. Per la sua partecipazione alle proteste contro lo sfratto di lavoratori delle ex fattorie di Mosca viene rinchiusa una notte in prigione.\nIl giorno prima di venire uccisa, Anastasija presenzi\u00f2 all'evento unitario anarco-comunista chiamato 'Autonomous Action'. Qualche tempo prima aveva scritto un articolo per il giornale 'Avtonom'.\nAttivit\u00e0 giornalistica.\nDurante il 2008, Anastasija Baburova lavor\u00f2 nella redazione del giornale russo \"Izvestija\", dove scrisse dozzine di articoli pubblicati sia su \"Izvestija\" che sul \"Financial News\", per la maggior parte sulla finanza. Nel dicembre 2008 rassegn\u00f2 le dimissioni dal lavoro, in disaccordo con la politica del giornale che, come la definisce il britannico The Economist, sembra caratterizzata da \"nazionalismo, pavidit\u00e0 e cinismo\".\nL'omicidio.\nLei divenne la quarta giornalista della \"Novaja Gazeta\" a essere uccisa dal 2000. Secondo l'analista militare di affari russi Pavel Felgenhauer i dettagli dell'omicidio indicano il coinvolgimento dei servizi di sicurezza russi.\nAll'inizio venne detto che la Baburova era stata uccisa in seguito al tentativo di trattenere il killer di Markelov, ma successivamente le autorit\u00e0 russe dichiararono che anche la Baburova era stata uccisa con un colpo alla nuca. La Baburova mor\u00ec poche ore dopo l'agguato, in un ospedale di Mosca.\nIl presidente dell'Ucraina Viktor Ju\u0161\u010denko scrisse un telegramma di condoglianze ai genitori della giornalista il 23 gennaio 2009.\nIl 26 gennaio 2009 il corpo della Baburova \u00e8 stato seppellito nel cimitero di Sebastopoli, sua citt\u00e0 natale.\nMolte persone sono scettiche sulla capacit\u00e0 delle autorit\u00e0 russe di investigare sull'omicidio e trovare i colpevoli.\nLa scarsa stima di cui gode l'esecutivo russo ha stimolato grandi discussioni sui giornali e su internet.\nLe indagini.\nNel novembre 2009 le autorit\u00e0 russe dichiarano la fine delle indagini. Vengono condannati per omicidio due membri di un gruppo neonazista, che erano stati arrestati e avevano confessato il crimine. Il movente del duplice omicidio sarebbe la vendetta."}
{"id": "2789864", "revid": "1005847", "url": "https://it.wikipedia.org/wiki?curid=2789864", "title": "Presidente del Comitato permanente del Congresso nazionale del popolo", "text": "Il Presidente del Comitato permanente del Congresso nazionale del popolo (cinese semplificato: \u5168\u56fd\u4eba\u6c11\u4ee3\u8868\u5927\u4f1a\u5e38\u52a1\u59d4\u5458\u4f1a\u59d4\u5458\u957f; cinese tradizionale: \u5168\u570b\u4eba\u6c11\u4ee3\u8868\u5927\u6703\u5e38\u52d9\u59d4\u54e1\u6703\u59d4\u54e1\u9577; pinyin: \"Qu\u00e1ngu\u00f3 R\u00e9nm\u00edn D\u00e0ibi\u01ceo D\u00e0hu\u00ec Ch\u00e1ngw\u00f9 W\u011biyu\u00e1nhu\u00ec W\u011biyu\u00e1nzh\u01ceng\") dirige le attivit\u00e0 del Comitato permanente del Congresso nazionale del popolo e, per estensione, presiede il Congresso stesso.\nIl presidente del Comitato permanente viene indicato come il \"legislatore capo\" della Repubblica Popolare Cinese e ufficialmente \u00e8 terzo nella gerarchia statale, direttamente al di sotto del presidente della Repubblica e del vicepresidente; di fatto, \u00e8 solitamente sorpassato dal primo ministro.\nFra il 1975 e il 1982, esercitava di fatto le funzioni oggi assegnate al presidente della Repubblica, dal momento che i poteri del capo dello Stato erano passati collegialmente al Comitato Permanente."}
{"id": "2789867", "revid": "3732", "url": "https://it.wikipedia.org/wiki?curid=2789867", "title": "Provincia Romandiolae et exarcatus Ravennae", "text": ""}
{"id": "2789868", "revid": "287204", "url": "https://it.wikipedia.org/wiki?curid=2789868", "title": "Provincia Romandiolae", "text": ""}
{"id": "2789869", "revid": "767487", "url": "https://it.wikipedia.org/wiki?curid=2789869", "title": "Australian Championships 1948", "text": "Gli Australian Championships 1948 (conosciuto oggi come Australian Open) sono stati la 36\u00aa edizione degli Australian Championships e prima prova stagionale dello Slam per il 1948. Si \u00e8 disputato dal 17 al 26 gennaio 1948 sui campi in erba del Kooyong Stadium di Melbourne in Australia. Il singolare maschile \u00e8 stato vinto dall'australiano Adrian Quist, che si \u00e8 imposto sul connazionale John Bromwich in 5 set. Il singolare femminile \u00e8 stato vinto dall'australiana Nancye Wynne Bolton, che ha battuto la connazionale Marie Toomey in 2 set. Nel doppio maschile si \u00e8 imposta la coppia formata da John Bromwich e Adrian Quist, mentre nel doppio femminile hanno trionfato Thelma Coyne Long e Nancye Wynne Bolton. Il doppio misto \u00e8 stato vinto da Nancye Wynne Bolton e Colin Long.\nRisultati.\nSingolare maschile.\n Adrian Quist ha battuto in finale John Bromwich 6-4 3-6 6-3 2-6 6-3\nSingolare femminile.\n Nancye Wynne Bolton ha battuto in finale Marie Toomey 6-3, 6-1\nDoppio maschile.\n John Bromwich / Adrian Quist hanno battuto in finale Colin Long / Frank Sedgman 1-6, 6-8, 9-7, 6-3, 8-6\nDoppio femminile.\n Thelma Coyne Long / Nancye Wynne Bolton hanno battuto in finale Mary Bevis Hawton / Pat Jones 6-3, 6-3\nDoppio misto.\n Nancye Wynne Bolton / Colin Long hanno battuto in finale Thelma Coyne Long / Bill Sidwell 7-5, 4-6, 8-6"}
{"id": "2789876", "revid": "1494169", "url": "https://it.wikipedia.org/wiki?curid=2789876", "title": "Monte Colombo (disambigua)", "text": ""}
{"id": "2789878", "revid": "484362", "url": "https://it.wikipedia.org/wiki?curid=2789878", "title": "Oratorio di San Silvestro (Roma)", "text": "L\u2019oratorio di San Silvestro \u00e8 una chiesa di Roma, nel rione Celio, nei pressi dell'entrata della basilica dei Santi Quattro Coronati. Vi si accede dal portico del primo cortile esterno della basilica. Secondo il Rendina, esso \"\u00ab \u00e8 un ambiente straordinario, un angolo di medioevo, meglio conservato della chiesa stessa \u00bb\" \nStoria.\nL'oratorio fu edificato nel 1246 per volere del cardinale Stefano Normandis, titolare di Santa Maria in Trastevere, e fu consacrato lo stesso anno, come ricorda ancora la lapide commemorativa, dal vescovo di Ostia Rinaldo dei Conti di Segni. Decorato successivamente (1248) da maestri bizantini, nel XVI secolo divenne l'oratorio della universit\u00e0 degli scultori e scalpellini (detti \"marmorari\").\nDescrizione.\nNella lunetta sopra la porta d'ingresso \u00e8 un affresco con la raffigurazione di \"Cristo giudice, Maria, san Giovanni e gli Apostoli\".\nL'interno dell'oratorio \u00e8 a pianta rettangolare con volta a botte. Il pavimento \u00e8 in stile cosmatesco, mentre la volta \u00e8 decorata con motivi di stelle e croci: al suo centro sono poste cinque maioliche originali, a formare una croce greca. La base della volta \u00e8 decorata con un fregio a foglie. La parete d'ingresso ospita un \"Giudizio universale\", con Cristo in trono, la vergine Maria, san Giovanni Battista, gli apostoli e due angeli: uno di questi \u00e8 dipinto nell'atto di ripiegare il firmamento.\nSotto questo affresco, nella parete di sinistra, in quella di ingresso ed in quella di destra, \u00e8 un ciclo di affreschi, composto da 11 scene o pannelli, dipinto nel 1248. L'Armellini riporta un'iscrizione che un tempo si leggeva ad indicare la data del ciclo: \"A.D. MCCXLVIII hoc opus divitia fieri fecit\". Questo ciclo pittorico \u00e8 desunto dagli \"Actus Silvestri\" e si riferisce alla vita leggendaria dell'imperatore Costantino I.\nI soggetti delle 11 scene sono::\nIl committente di questi affreschi \u00e8 il cardinale Stefano Conti che durante la fuga del Papa in Francia fu eletto Vicario del Papa, il cardinale viveva in questo palazzo, quindi quale luogo migliore di questo oratorio per ribadire che il Papa non \u00e8 solo il successore di San Pietro ma il successore anche di Costantino e degli Imperatori romani.\nNel XVI secolo venne aggiunto il piccolo presbiterio sopraelevato di tre gradini. Gli affreschi che lo decorano, datati al 1574, si riferiscono al martirio dei santi Quattro Coronati e sono opera di Raffaellino da Reggio."}
{"id": "2789888", "revid": "300067", "url": "https://it.wikipedia.org/wiki?curid=2789888", "title": "Jakob Sigur\u00f0arson", "text": ""}
{"id": "2789891", "revid": "767487", "url": "https://it.wikipedia.org/wiki?curid=2789891", "title": "Australian Championships 1947", "text": "Gli Australian Championships 1947 (conosciuto oggi come Australian Open) sono stati la 35\u00aa edizione degli Australian Championships e prima prova stagionale dello Slam per il 1947. Si \u00e8 disputato dal 18 al 27 gennaio 1947 sui campi in erba del White City Stadium di Sydney in Australia. Il singolare maschile \u00e8 stato vinto dall'australiano Dinny Pails, che si \u00e8 imposto sul connazionale John Bromwich in 5 set. Il singolare femminile \u00e8 stato vinto dall'australiana Nancye Wynne Bolton, che ha battuto la connazionale Nell Hall Hopman in 2 set. Nel doppio maschile si \u00e8 imposta la coppia formata da John Bromwich e Adrian Quist, mentre nel doppio femminile hanno trionfato Thelma Coyne Long e Nancye Wynne Bolton. Il doppio misto \u00e8 stato vinto da Nancye Wynne Bolton e Colin Long.\nRisultati.\nSingolare maschile.\n Dinny Pails ha battuto in finale John Bromwich 4-6 6-4 3-6 7-5 8-6\nSingolare femminile.\n Nancye Wynne Bolton ha battuto in finale Nell Hall Hopman 6-3, 6-2\nDoppio maschile.\n John Bromwich / Adrian Quist hanno battuto in finale Frank Sedgman / George Worthington 6-1, 6-3, 6-1\nDoppio femminile.\n Thelma Coyne Long / Nancye Wynne Bolton hanno battuto in finale Mary Bevis Hawton / Joyce Fitch 6-3, 6-3 \nDoppio misto.\n Nancye Wynne Bolton / Colin Long hanno battuto in finale Joyce Fitch / John Bromwich 6-3, 6-3"}
{"id": "2789901", "revid": "300067", "url": "https://it.wikipedia.org/wiki?curid=2789901", "title": "Pavel Bos\u00e1k", "text": ""}
{"id": "2789904", "revid": "31360", "url": "https://it.wikipedia.org/wiki?curid=2789904", "title": "Fluoruro di ferro (III)", "text": ""}
{"id": "2789905", "revid": "767487", "url": "https://it.wikipedia.org/wiki?curid=2789905", "title": "Australian Championships 1946", "text": "Gli Australian Championships 1946 (conosciuto oggi come Australian Open) sono stati la 34\u00aa edizione degli Australian Championships e prima prova stagionale dello Slam per il 1946. Si \u00e8 disputato dal 19 al 28 gennaio 1946 sui campi in erba del Memorial Drive Park di Adelaide in Australia. Il singolare maschile \u00e8 stato vinto dall'australiano John Bromwich, che si \u00e8 imposto sul connazionale Dinny Pails in 5 set. Il singolare femminile \u00e8 stato vinto dall'australiana Nancye Wynne Bolton, che ha battuto la connazionale Joyce Fitch in 2 set. Nel doppio maschile si \u00e8 imposta la coppia formata da John Bromwich e Adrian Quist, mentre nel doppio femminile hanno trionfato Joyce Fitch e Mary Bevis Hawton. Il doppio misto \u00e8 stato vinto da Nancye Wynne Bolton e Colin Long.\nRisultati.\nSingolare maschile.\n John Bromwich ha battuto in finale Dinny Pails 5-7 6-3 7-5 3-6 6-2\nSingolare femminile.\n Nancye Wynne Bolton ha battuto in finale Joyce Fitch 6-4, 6-4\nDoppio maschile.\n John Bromwich / Adrian Quist hanno battuto in finale Max Newcombe / Len Schwartz 6-3, 6-1, 9-7\nDoppio femminile.\n Joyce Fitch / Mary Bevis Hawton hanno battuto in finale Nancye Wynne Bolton / Thelma Coyne Long 9-7, 6-4\nDoppio misto.\n Nancye Wynne Bolton / Colin Long hanno battuto in finale Joyce Fitch / John Bromwich 6-0, 6-4"}
{"id": "2789908", "revid": "6923", "url": "https://it.wikipedia.org/wiki?curid=2789908", "title": "Wem (Inghilterra)", "text": ""}
{"id": "2789919", "revid": "3115", "url": "https://it.wikipedia.org/wiki?curid=2789919", "title": "Dmitrij Jur'evi\u010d Cholodov", "text": "Studi\u00f2 da fisico e inizi\u00f2 questa carriera al fianco dei genitori, all'istituto di industria militare di Klimovsk, nella regione di Mosca. Deluso dalla mancanza di prospettive si dedic\u00f2 al giornalismo, mettendosi a lavorare per una radio locale. Nel 1992 diventa reporter per il giornale nazionale Moskovsky Komsomolets. Viene ucciso mentre investiga sui fenomeni di corruzione che riguardano gli alti gradi dell'esercito russo.\nLavoro.\nNel 1993 Cholodov viaggi\u00f2 nei territori dell'ex Unione Sovietica, lavorando per il Moskovskij Komsomolec. Egli si trovava in Abcasia durante il conflitto georgiano-abcasiano, durante il quale ha denunciato la pulizia etnica dei georgiani in Abcasia scrivendo un gran numero di reportage, tra cui uno intitolato \"L'apocalisse di Suchumi\".\nNell'ottobre del 1993 Cholodov intervist\u00f2 l'allora ministro della Difesa della Federazione Russa Pavel Gra\u010d\u00ebv. Per i successivi dodici mesi, Cholodov, sulla base di molte fughe di notizie dall'esercito e di fonti del Ministero della Difesa, scrisse e pubblic\u00f2 numerosi articoli riguardo alla corruzione ad alto livello in campo militare. In particolare, scrisse dell'uso improprio dei fondi destinati a facilitare il ritiro e il reinsediamento di mezzo milioni di soldati e delle loro famiglie, che erano di base nella Repubblica Democratica Tedesca. Cholodov avrebbe dovuto intervenire alle audizioni della Duma riguardanti queste accuse, e presumibilmente avrebbe raggiunto anche il ministro della Difesa, quando per\u00f2 \u00e8 stato assassinato. Nessuna di queste accuse \u00e8 stata presentata in tribunale. Pavel Gra\u010d\u00ebv \u00e8 stato sostituito come ministro della Difesa nel 1996, dopo la fine della prima guerra cecena.\nAssassinio.\nCholodov mor\u00ec il 17 ottobre del 1994, dopo aver aperto una valigetta imbottita di esplosivo negli uffici del suo giornale. Aveva ritirato la valigetta quella mattina stessa dal deposito bagagli della stazione di Mosca, avendo saputo che conteneva documenti comprovanti la corruzione nelle forze armate. L'editore del giornale per il quale Cholodov scriveva, \"Moskovskij Komsomolec\", accus\u00f2 la leadership delle Forze Armate della Federazione Russa, ed in particolare l'allora ministro della Difesa Gra\u010d\u00ebv, di aver ordinato l'omicidio. I militari negarono qualsiasi coinvolgimento. Durante una testimonianza, resa in tribunale, Gra\u010d\u00ebv ha sostenuto che alcuni suoi collaboratori potrebbero avere frainteso alcune sue parole.\nAltri corrispondenti locali e stranieri erano gi\u00e0 morti a Mosca e in altre zone della Russia, ma questo \u00e8 stato il primo ed indiscutibile omicidio di un giornalista compiuto per il suo lavoro investigativo. L'assassinio di Cholodov ha traumatizzato l'intera comunit\u00e0 dei media. Dopo il dicembre 1994 la sua uccisione \u00e8 stata messa in ombra dalla scoppio della prima guerra cecena. La morte violenta di Cholodov ha sottolineato i rischi affrontati dai reporter in Russia, e la lunga inchiesta seguita dalla mancata condanna dei sospettati hanno provocato la quasi scomparsa del giornalismo di inchiesta.\nIl caso resta unico. Con un'unica eccezione (Oleg Sedinko nel 2002) non sono mai pi\u00f9 stati utilizzati esplosivi in Russia per uccidere un giornalista; e non \u00e8 stata portata in tribunale alcuna prova che dimostri che siano stati pagati dei killer per uccidere Cholodov.\nProcesso e assoluzione.\nIl processo dei sei imputati, quattro dei quali facenti parte delle forze armate, inizi\u00f2 nel 2000 nella Corte Militare del Distretto di Mosca. Vennero tutti assolti nel 2002 e di nuovo, dopo un secondo processo, nel 2004. In entrambe le occasioni l'Ufficio del Procuratore protest\u00f2 contro il verdetto alla Corte Suprema della Federazione Russa.\nI genitori di Cholodov e i loro avvocati denunciarono presunte irregolarit\u00e0 nella condotta del processo e un comportamento scorretto dei due giudici che avevano presieduto i processi (il secondo dei quali, Yevgeny Zubov, dovrebbe presiedere anche il processo ai presunti killer di Anna Politkovskaya). Il tentativo, portato avanti dai famigliari di Cholodov, di ottenere una condanna per la mancanza di un equo processo \u00e8 stato esaminato dalla Corte suprema dei diritti dell'uomo di Strasburgo. Tale tentativo \u00e8 stato respinto dalla Corte poich\u00e9 l'omicidio \u00e8 precedente alla piena adesione, da parte della Federazione Russa, alla Convenzione europea per la salvaguardia dei diritti dell'uomo e delle libert\u00e0 fondamentali. Durante un discorso, tenutosi in Germania nel 2008, l'attuale presidente della Federazione Russa Dmitrij Anatol'evi\u010d Medvedev ha affermato che gli omicidi di alcuni giornalisti sono cos\u00ec importanti che non dovrebbe esistere alcun limite di tempo per perseguire i responsabili di queste morti."}
{"id": "2789922", "revid": "1305772", "url": "https://it.wikipedia.org/wiki?curid=2789922", "title": "Anton\u00edn Novotn\u00fd (compositore di scacchi)", "text": "Visse a Vara\u017edin e a Brno, poi si trasfer\u00ec a Vienna, dove collabor\u00f2 alla rivista \"Illustrierte Zeitung\" di Lipsia, poi alla \"Wiener Schachzeiyung\" (diretta a Ernst Falkbeer) e alla \"Wiener Wochenblatt\". Partecip\u00f2 ai concorsi problemistici inglesi della rivista \u00abThe Era\u00bb (1856) e di Bristol (1861). Nel 1862 vinse il terzo premio al concorso di Londra, dopo Konrad Bayer e Josef Plachutta. Di professione era un giurista.\nIl tema Novotny.\nNel 1854 pubblic\u00f2 sulla \"Illustrierte Zeitung\" di Lipsia un problema di matto in tre mosse \"(vedi diagramma)\" contenente una combinazione poi largamente usata nella composizione dei problemi, ora nota come \u00abtema Novotny\u00bb. \u00c8 un'interferenza tra pezzi dello stesso colore ma a diversa azione lineare, provocata da un sacrificio nella casa di intersezione.\nEsistono diverse varianti del tema Novotny, tra cui il \"Novotny differenziato\", nel quale il sacrificio introduce una diversa minaccia, mentre le catture permettono a turno matti diversi, e il \"Novotny finlandese\", in cui la casa di interferenza \u00e8 occupata da un pedone nero che viene catturato dal bianco con la prima mossa (\"chiave\").\nSoluzione:\n1. Tf5! \u00a0(minaccia 2. Tf4 matto)\n1. ...Tf8 \u00a0(se 1. ...Axf5 2. Cf7! e la doppia minaccia 3. Cd6 3. Cg5 non si pu\u00f2 parare). Se 1. ...Ce6 o Cd5 2. Cd2+ Rd4 3. Td5 matto; se 1. ...Axh6, Ae5 2. Te5 matto)\n2. Af6! \u00a0la mossa tematica del Novotny: le linee f8-f4 e g7-e5 vengono chiuse, con la doppia minaccia 3. Tf4 e 3. Te5 matto.\n2. ... Txf6 \u00a03. Te5 \u00a0matto, oppure 2. ...Axf6 \u00a03. Tf4 \u00a0matto.\nBibliografia.\nA. Chicco, G. Porreca, \"Dizionario enciclopedico degli scacchi\", Mursia, Milano, 1975"}
{"id": "2789926", "revid": "2182764", "url": "https://it.wikipedia.org/wiki?curid=2789926", "title": "Lombardini Group", "text": "Lombardini Group \u00e8 un'azienda italiana di Reggio Emilia che produce motori Diesel fino a 136\u00a0kW. I settori di cui si occupa l'azienda sono: edilizia, agricoltura, generazione di corrente, industria, automotive e marine, con prodotti destinati a minivetture, macchine per la pulizia professionale, motori marini, dumper, betoniere, trattori 4x4, trattori raccoglifrutta, rasaerba, motopompe, motocoltivatori, motofalci, motozappe e moto agricole.\nStoria.\nAnni '20.\nIl nucleo originario delle Officine Lombardini viene fondato a Novellara (RE) da Adelmo Lombardini e dal suo socio Pietro Slanzi nel 1922, anno in cui viene prodotto il primo motore.\nAnni '30.\nIl 25 novembre 1933 i fratelli Rainero, Alberto e Adelmo Lombardini costituiscono la societ\u00e0 \"Officine Meccaniche Fratelli Lombardini\" avviando una propria attivit\u00e0 imprenditoriale e sancendo un distacco definitivo dal socio Slanzi, rilevando gli impianti di una preesistente azienda meccanica con annessa fonderia nel quartiere Gardenia, nella prima periferia di Reggio nell'Emilia. Nel primo anno di attivit\u00e0 l'azienda, che conta 20 operai impiegati nello stabilimento, produce 500 motori, di cui 482 a scoppio e 18 diesel. Dopo aver intrapreso la produzione di prodotti finiti come trattori e motopompe, Lombardini decide di produrre unicamente motori diesel destinati all'agricoltura e ad altri settori dell'industria.\nLombardini partecipa alla sua prima manifestazione fieristica nel 1935: la Fiera agricola di Verona.\nAnni '40.\nTra il 1941 e il 1950, Adelmo Lombardini aumenta la fabbricazione nel settore agricolo. La forte ripresa economica generata dalla ricostruzione e l'incremento delle richieste permettono all'azienda di espandere velocemente il proprio business.\nAnni '50.\nNegli anni '50 l'azienda si apre al mercato indiano e invia le prime commesse di motori.\nIl 2 giugno 1957 Adelmo Lombardini, viene insignito del titolo di Cavaliere del Lavoro, e nello stesso anno l'azienda avvia la \"serie LA\", producendo il primo motore diesel monocilindrico ad iniezione diretta raffreddato ad aria.\nNel 1959 viene fabbricato anche il primo trattore agricolo cingolato: il modello \"Castoro\".\nAnni '60.\nI risultati degli ultimi anni sono tali da rendere inadeguati gli stabilimenti di Via Galliano in Gardenia e viene aperto nel 1963 l'attuale stabilimento, molto pi\u00f9 grande e moderno, a Pieve Modolena (Reggio Emilia). In questi anni vengono aperte le prime filiali estere: Francia (1964), Spagna (1965) e Germania (1967). Alla morte di Adelmo Lombardini, nel 1964, gli succede il figlio Franco.\nAnni '70.\nNegli anni '70, sotto la guida di Franco Lombardini, si interrompe la produzione di prodotti finiti, come trattori e motopompe, per concentrarsi sui motori di piccola cilindrata. Nel 1970 Lombardini realizza il primo motore diesel di piccola cilindrata ad iniezione diretta.\nNel 1974 inaugura il secondo stabilimento in Italia a Rieti che produrr\u00e0 piccoli motori a benzina.\nNel 1979 inizia la costruzione del C\"entro di Ricerca e Sviluppo\" dell'azienda voluto da Franco Lombardini, scomparso nel 1980, e a lui dedicato.\nAnni '80.\nNel 1980 la societ\u00e0 tocca il record assoluto di produzione, oltre 200.000 motori, e un anno pi\u00f9 tardi viene inaugurato il centro studi. Nel 1986 viene costituita \"Lombardini Marine\", una sezione dedicata alla realizzazione di motori nautici prodotti nello stabilimento di Rieti.\nNel 1988 avviene il lancio delle famiglie di motori diesel policilindrici raffreddati ad acqua FOCS (Fully Overhead Controlling System) e CHD (Compact Heavy Duty). Nel 1989 viene aperta una filiale in Inghilterra e vengono stipulati accordi di licenza nei Paesi in via di sviluppo.\nAnni '90.\nNei primi anni novanta la Lombardini acquisisce l'A.C.M.E. di Valdobbiadene a Treviso, specializzata nella produzione di motori a scoppio, e nel frattempo apre uno stabilimento in Slovacchia.\nNel 1995 l'azienda ottiene la certificazione del sistema di qualit\u00e0 secondo lo standard ISO 9001.\nNell'aprile del 1999 la societ\u00e0 entra a far parte del gruppo statunitense Mark IV Industries. Nello stesso anno la Lombardini acquisisce la Ruggerini Motori.\nDal 2000 ad oggi.\nIl nuovo millennio inizia con l'apertura dello stabilimento di Martin (Slovacchia), dove verr\u00e0 concentrata la produzione di motori diesel CHD raffreddati ad acqua. Un anno dopo nasce lo stabilimento indiano ad Aurangabad, nei cui impianti trovano posto linee di lavorazione d'assemblaggio dedicate ai motori monocilindrici diesel per autoveicoli leggeri, estremamente diffusi nel paese.\nNel 2002 l'azienda \u00e8 certificata \"QS9000\".\nNel 2006 viene lanciata la gamma \"City Move\", il pi\u00f9 piccolo bicilindrico diesel common rail raffreddato ad acqua.\nIl 2007 ha segnato per Lombardini l'ingresso nel Gruppo Kohler. Lombardini entra nella divisione \"Global Power Group\", nello stesso anno viene chiusa la sede di Valdobbiadene (ex A.C.M.E.) che produceva motori a benzina.\nNel 2011 nasce il primo motore diesel a marchio Kohler realizzato in Italia, il \"KDI (Kohler Direct Injection).\" Un anno dopo, il KDI vince il premio \"Diesel of the Year 2012\" assegnato dalla rivista Diesel durante la fiera INTERMAT (Parigi) e Kohler lancia il \"KD15\", un monocilindrico diesel raffreddato ad aria.\nLombardini ha stabilimenti o filiali commerciali in Italia, Francia, Germania, Spagna, Slovacchia e India."}
{"id": "2789933", "revid": "1543377", "url": "https://it.wikipedia.org/wiki?curid=2789933", "title": "SA Tennis Open 2010", "text": "Il SA Tennis Open 2010 \u00e8 stato un torneo di tennis giocato sul cemento nella categoria ATP World Tour 250 series nell'ambito dell'ATP World Tour 2010.\n\u00c8 stata la 18\u00aa edizione del SA Tennis Open.Si \u00e8 giocato a Johannesburg in Sudafrica dal 1 al 7 febbraio 2010.\nPartecipanti.\nAltri partecipanti.\nGiocatori che hanno ricevuto la wild card nel tabellone principale:\nGiocatori passati dalle qualificazioni:\nCampioni.\nSingolare.\n Feliciano L\u00f3pez ha battuto in finale St\u00e9phane Robert 7-5, 6-1\nDoppio.\n Rohan Bopanna / Aisam-ul-Haq Qureshi hanno battuto in finale Karol Beck / Harel Levy 2-6, 6-3, 10-5"}
{"id": "2789936", "revid": "287204", "url": "https://it.wikipedia.org/wiki?curid=2789936", "title": "May Andersen", "text": "Carriera.\nMay Andersen debutta nel mondo della moda nel giugno 1998 sfilando per Valentino sulle passerelle dell'alta moda di Parigi. Seguiranno numerose altre esperienze nel campo, fra cui le sfilate di Gianfranco Ferr\u00e9, Miu Miu, Philosophy di Alberta Ferretti, Prada, Louis Vuitton, Christian Dior e Victoria's Secret e le copertine di \"L'Officiel\", \"Vogue\", \"Elle\", \"Marie Claire\", \"Harper's Bazaar\" e soprattutto \"Sports Illustrated Swimsuit Issue\". Inoltre la Andersen \u00e8 stata la testimonial per la campagna pubblicitaria del turismo danese.\nNel 2000 \u00e8 stata vittima di un grave incidente stradale, ma ha ottenuto un risarcimento dalla citt\u00e0 di New York in seguito ad un lungo processo. Il 20 aprile 2006 desta particolare scalpore la notizia che May Andersen \u00e8 stata arrestata per aver aggredito una hostess nel volo da Amsterdam a Miami. Dopo che \u00e8 stata arrestata nel 2006, la sua agenzia, la Elite Model Management di Los Angeles ha adottato come nome ufficiale per la modella il nome Lykke May.\nGrazie a questi episodi, ed altri episodi riportati principalmente da riviste di cronaca rosa (come le sue relazioni sentimentali con Marcus Schenkenberg o con Stephen Dorff), la popolarit\u00e0 della modella \u00e8 cresciuta a tal punto che il personaggio di Mae Anderson (interpretato da Erika Christensen) nella serie televisiva \"Six Degrees - Sei gradi di separazione\" \u00e8 evidentemente stato ispirato a lei."}
{"id": "2789941", "revid": "46291", "url": "https://it.wikipedia.org/wiki?curid=2789941", "title": "Allium coloratum", "text": "L'aglio grazioso (Allium coloratum ) \u00e8 una pianta della famiglia Amaryllidaceae, diffusa in Europa.\nDescrizione.\nLa forma biologica \u00e8 di tipo geofita bulbosa con periodo di fioritura da giugno a settembre. Le piante raggiungono le dimensioni di fioritura circa in un anno o due, raggiungendo uno sviluppo completo per una lunghezza variabile da 46 a 66\u00a0cm a seconda del terreno e delle condizioni climatiche ed ambientali.\nSi presenta normalmente in natura con un colore rosa profondo, e con un fiore lungo ed elegante.\nDistribuzione e habitat.\nLa specie \u00e8 diffusa dal sud-est della Francia alla Romania. Presente nell'Italia peninsulare, assente in Sicilia e Sardegna.\nIl tipo corologico \u00e8 mediterraneo-montano con un'altitudine compresa dal livello del mare sino a 1400 metri.\nL'habitat comune \u00e8 principalmente su rocce, ma in natura la si vede comunemente anche su terreni smossi, sabbiosi, e sui pendii.\nTassonomia.\nQuesta entit\u00e0 floreale fu storicamente descritta dallo scienziato naturalista italiano Domenico Agostino Vandelli nel 1771 che la catalog\u00f2 col nome di \"Allium cirrhosum\".\nAltri sinonimi:"}
{"id": "2789945", "revid": "287204", "url": "https://it.wikipedia.org/wiki?curid=2789945", "title": "Duro Ostojic", "text": ""}
{"id": "2789947", "revid": "125321583", "url": "https://it.wikipedia.org/wiki?curid=2789947", "title": "Enrico Rovelli", "text": "Conosciuto imprenditore dello spettacolo della provincia di Milano, \u00e8 stato manager musicale di Patty Pravo e Vasco Rossi, oltre al nuovo rocker Simone Tomassini lanciato dallo stesso Rovelli e dall'etichetta di Vasco Rossi la \"Bollicine\". Fondatore di Radio Music e di noti locali milanesi quali il Rolling Stone, il City Square e l'Alcatraz. Ha anche preparato concerti italiani di Bruce Springsteen, Bob Dylan, Queen, Police, Clash, U2.\nNel 1997 ha perso il figlio Billy; nel 2010 \u00e8 morto anche il figlio Davide, scenografo (a 44 anni, il 17 gennaio, a causa di un incidente stradale con una Dodge Viper). Enrico Rovelli ha comprato una intera pagina del Corriere della Sera per ricordare la sua morte (e il 2 febbraio 2010 ha partecipato alla trasmissione di Canale 5 \"Mattino Cinque\", invitato dalla conduttrice Federica Panicucci per parlare della tragica vicenda).\nA cavallo degli anni '60 e '70 era informatore e confidente del commissario Luigi Calabresi della Questura di Milano, di Silvano Russomanno responsabile nella Regione Lombardia dell'Ufficio affari riservati del Ministero dell'Interno e Federico Umberto D\u2019Amato capo dell'Ufficio affari riservati del Ministero dell'Interno, il quale per lui aveva scelto il nome di copertura di \"Anna Bolena\" una moglie di Enrico VII. Si infiltr\u00f2 negli ambienti anarchici milanesi, gli stessi frequentati da Giuseppe Pinelli, al fine di raccogliere informazioni relativamente alle stragi di quel periodo.\nPeculiare e' stata la carriera da Manager musicale di Enrico Rovelli, poiche' riusciva ad ottenere con facilita' permessi per i concerti dalle Questure di tutta italia, a differenza degli altri impresari musicali.\nNel 2013 diviene il produttore di Anna Oxa."}
{"id": "2789953", "revid": "1442080", "url": "https://it.wikipedia.org/wiki?curid=2789953", "title": "SA Tennis Open 2010 - Singolare", "text": "Il singolare del SA Tennis Open 2010 \u00e8 stato un torneo di tennis facente parte dell'ATP World Tour 2010.\nJo-Wilfried Tsonga era il detentore del titolo, ma ha deciso di non partecipare in seguito alla prestazione degli Australian Open (ha raggiunto le semifinali, perdendo da Roger Federer).\nFeliciano L\u00f3pez ha vinto il torneo battendo in finale St\u00e9phane Robert con il punteggio di 7-5, 6-1. Questo \u00e8 il secondo titolo in carriera per lo spagnolo, il primo dal 2004."}
{"id": "2789957", "revid": "110157", "url": "https://it.wikipedia.org/wiki?curid=2789957", "title": "Keelung", "text": "Keelung (anche Jilong o Chilung) \u00e8 un'importante citt\u00e0 portuale di Taiwan (la seconda dopo Kaohsiung). Confina con la municipalit\u00e0 di Nuova Taipei. Keelung \u00e8 attualmente una citt\u00e0 della provincia di Taiwan, Repubblica di Cina.\nToponimo.\nLa citt\u00e0 di Keelung era conosciuta anche come Kelung nel mondo occidentale nel corso del XIX secolo. Tuttavia, il popolo di Taiwan ha da tempo chiamato la citt\u00e0 Kelang (lingua taiwanese: Ke-lang, caratteri cinesi: \u9e21\u7b3c, che significa gabbia di gallo). \u00c8 stato ipotizzato che il nome \"Keelung\" derivi dal monte locale che ha la forma di una gabbia di gallo. Tuttavia, \u00e8 pi\u00f9 probabile che il nome derivi dai primi abitanti della regione (Ketagalan) , come lo sono i nomi di molte altre citt\u00e0 di Taiwan.\nSotto il dominio giapponese (1895-1945), la citt\u00e0 era conosciuta con il nome di Kirun, Kiirun o K\u012brun. Nel mandarino moderno, lingua ufficiale della Repubblica di Cina, il nuovo nome viene letto JILONG, anche se i locali hanno continuato a chiamare la citt\u00e0 Ke-lang.\nStoria.\nKeelung fu abitata per prima dai Ketagalan, una trib\u00f9 di aborigeni di Taiwan. Il suo primo contatto con l'Occidente fu con gli spagnoli all'inizio del XVII secolo: questi costruirono un forte utilizzato come avamposto nelle Indie Orientali. Dal 1642 al 1661 e dal 1663 al 1668, Keelung fu sotto il controllo olandese.\nNel 1924 divenne una citt\u00e0 delle prefettura di Taipei. Nel 1968 si aprirono delle miniere di carbone.\nAmministrazione.\nGemellaggi.\nKeelung \u00e8 gemellata con :"}
{"id": "2789965", "revid": "1442080", "url": "https://it.wikipedia.org/wiki?curid=2789965", "title": "SA Tennis Open 2010 - Doppio", "text": "Il doppio dello SA Tennis Open 2010 \u00e8 stato un torneo di tennis facente parte dell'ATP World Tour 2010.\nJames Cerretani e Dick Norman erano i detentori del titolo, ma Norman ha deciso di non partecipare quest'anno. Cerretani \u00e8 invece in coppia con Prakash Armitraj.\nRohan Bopanna e Aisam-ul-Haq Qureshi hanno vinto il titolo battendo in finale Karol Beck e Harel Levy per 6-2, 3-6, 10-5."}
{"id": "2789968", "revid": "767487", "url": "https://it.wikipedia.org/wiki?curid=2789968", "title": "Il segreto delle piramidi", "text": "Il segreto delle piramidi (\"Charlie Chan in Egypt\") \u00e8 un film del 1935, diretto da Louis King che ha per protagonista l'ispettore Charlie Chan, interpretato da Warner Oland.\nTrama.\nAttorno al ritrovamento di un sarcofago egizio e del suo relativo tesoro si sviluppa vicino a Luxor una trama che coinvolge l'ispettore Charlie Chan, mandato dall'estero a chiarire come mai alcuni collezionisti dell'Occidente siano gi\u00e0 in possesso di preziosi beni appena scoperti nella tomba egizia.\nProduzione.\nIl film fu prodotto dalla Fox Film Corporation.\nDistribuzione.\nDistribuito dalla Fox Film Corporation, il film usc\u00ec nelle sale cinematografiche USA il 21 giugno 1935."}
{"id": "2789970", "revid": "1718925", "url": "https://it.wikipedia.org/wiki?curid=2789970", "title": "Alain Platel", "text": "Ha fondato il collettivo Les ballets C de la B.\nBiografia.\nComincia la sua formazione a 11 anni studiando mimo alla scuola di Marcel Hoste e pi\u00f9 tardi si iscrive a una scuola di danza classica. Nel 1980 comincia a mettere in scena le proprie creazioni che immediatamente si caratterizzano come un melange di diverse tradizioni, dal teatro alla danza, dalla musica alle arti circensi.\nNel 1984 fonda a Gand la Compagnia Les Ballets C de la B (che sta per \"Les ballets Contemporaines de la Belgique\") una compagnia di danza contemporanea di fama internazionale che, pi\u00f9 che una compagnia, si configura subito come un collettivo di coreografi, di cui fanno parte anche Sidi Larbi Cherkaoui, tra gli altri.\nNelle sue opere c'\u00e8 grande attenzione per alcuni aspetti formali: la tridimensionalit\u00e0 della scena, che si caratterizza spesso con grandi strutture che si sviluppano per tutta l'ampiezza del palco, fino al soffitto; la presenza di musica dal vivo; la multidisciplinarit\u00e0 ed eterogeneit\u00e0 dei performer coinvolti nei suoi lavori."}
{"id": "2789971", "revid": "287204", "url": "https://it.wikipedia.org/wiki?curid=2789971", "title": "PBZ Zagreb Indoors 2010", "text": "Il PBZ Zagreb Indoors 2010 \u00e8 stato un torneo di tennis giocato sul cemento indoor nella categoria ATP World Tour 250 series nell'ambito dell'ATP World Tour 2010.\n\u00c8 stata la 6\u00aa edizione del PBZ Zagreb Indoors.Si \u00e8 giocato a Zagabria in Croazia dal 1 al 7 febbraio 2010.\nPartecipanti.\nAltri partecipanti.\nGiocatori che hanno ricevuto la wild card nel tabellone principale:\nGiocatori passati dalle qualificazioni:\nCampioni.\nSingolare.\n Marin \u010cili\u0107 ha battuto in finale Michael Berrer 6-4, 6-7(5), 6-3\nDoppio.\n J\u00fcrgen Melzer / Philipp Petzschner hanno battuto in finale Arnaud Cl\u00e9ment / Olivier Rochus 3-6, 6-3, 10-8"}
{"id": "2789973", "revid": "742538", "url": "https://it.wikipedia.org/wiki?curid=2789973", "title": "Casqui", "text": "Casqui fu una trib\u00f9 nativo americana scoperta nel 1541 dalla spedizione di Hernando De Soto. Questa trib\u00f9 viveva in dei villaggi fortificati nell'Arkansas occidentale.\nLa trib\u00f9 prende il nome dal capo Casqui che govern\u00f2 la trib\u00f9 dal suo primo villaggio che, al giorni d'oggi, si pensa sia collocato nella Contea di Cross, Arkansas nei pressi della citt\u00e0 di Parkin. Il sito sospetto \u00e8 il punto focale del Parco Archeologico Nazionale di Parkin ed \u00e8 stato accertato che il sito fu abitato ininterrottamente per almeno 500 anni.\nLe informazioni sul Capo Casqui e il suo popolo vengono da pubblicazioni sulla spedizione di Hernando de Soto nel 1541."}
{"id": "2789976", "revid": "92723", "url": "https://it.wikipedia.org/wiki?curid=2789976", "title": "PBZ Zagreb Indoors 2010 - Singolare", "text": "Il singolare del PBZ Zagreb Indoors 2010 \u00e8 stato un torneo di tennis facente parte dell'ATP World Tour 2010.\nMarin \u010cili\u0107 era il detentore del titolo e ha battuto in finale MIchael Berrer 6-4, 6-7(5), 6-3."}
{"id": "2789977", "revid": "29771307", "url": "https://it.wikipedia.org/wiki?curid=2789977", "title": "Albert Nelson", "text": ""}
{"id": "2789978", "revid": "858648", "url": "https://it.wikipedia.org/wiki?curid=2789978", "title": "Vikt\u00f3ria Moh\u00e1csi", "text": "Tra il 2004 ed il 2009 \u00e8 stata deputata al Parlamento Europeo. \u00c8 esponente dell'Alleanza dei Liberi Democratici, membro del Gruppo dell'Alleanza dei Democratici e dei Liberali per l'Europa. \u00c8 subentrata il 29 ottobre 2004 al collega e compagno di partito G\u00e1bor Demszky. In seguito alle elezioni europee del Luglio 2009, che ha visto il voto ungherese spostarsi sensibilmente a destra, il mandato della Moh\u00e1csi non \u00e8 stato riconfermato."}
{"id": "2789980", "revid": "1442080", "url": "https://it.wikipedia.org/wiki?curid=2789980", "title": "PBZ Zagreb Indoors 2010 - Doppio", "text": "Il doppio del PBZ Zagreb Indoors 2010 \u00e8 stato un torneo di tennis facente parte dell'ATP World Tour 2010.\nMartin Damm e Robert Lindstedt erano i campioni uscenti. Erano presenti entrambi, ma hanno deciso di non giocare assieme.Damm era in coppia con Filip Pol\u00e1\u0161ek e Lindstedt era in coppia con Julian Knowle.J\u00fcrgen Melzer e Philipp Petzschner hanno vinto il titolo battendo in finale Arnaud Cl\u00e9ment e Olivier Rochus con il punteggio di 3-6, 6-3, 10-8."}
{"id": "2789983", "revid": "339392", "url": "https://it.wikipedia.org/wiki?curid=2789983", "title": "Allium cirrhosum", "text": ""}
{"id": "2789989", "revid": "118706322", "url": "https://it.wikipedia.org/wiki?curid=2789989", "title": "Deserti pi\u00f9 grandi del mondo", "text": "Elenco dei deserti pi\u00f9 grandi del mondo aventi un'area superiore ai 50 000\u00a0km\u00b2."}
{"id": "2789992", "revid": "1546219", "url": "https://it.wikipedia.org/wiki?curid=2789992", "title": "Movistar Open 2010", "text": "Il Movistar Open 2010 \u00e8 stato un torneo di tennis giocato sulla terra rossa nella categoria ATP World Tour 250 series nell'ambito dell'ATP World Tour 2010. \u00c8 stata la 17\u00aa edizione del Movistar Open. Si \u00e8 disputato a Santiago in Cile dal 1 al 7 febbraio 2010.\nPartecipanti.\nAltri partecipanti.\nGiocatori che hanno ricevuto la wild card nel tabellone principale:\nGiocatori passati dalle qualificazioni:\nCampioni.\nSingolare.\n Thomaz Bellucci ha battuto in finale Juan M\u00f3naco 6-2, 0-6, 6-4\nDoppio.\n \u0141ukasz Kubot / Oliver Marach hanno battuto in finale Potito Starace / Horacio Zeballos 6-4, 6-0"}
{"id": "2789995", "revid": "765341", "url": "https://it.wikipedia.org/wiki?curid=2789995", "title": "Fitofluene", "text": "Il fitofluene \u00e8 un carotenoide di color arancione presente nei pomodori e in altri vegetali.\n\u00c8 il secondo prodotto della biosintesi dei carotenoidi. \u00c8 formato dal fitoene in una reazione di desaturazione che porta alla formazione di cinque doppi legami coniugati."}
{"id": "2789998", "revid": "1442080", "url": "https://it.wikipedia.org/wiki?curid=2789998", "title": "Movistar Open 2010 - Singolare", "text": "Il singolare del Movistar Open 2010 \u00e8 stato un torneo di tennis facente parte dell'ATP World Tour 2010.\nFernando Gonz\u00e1lez era il detentore del titolo.\nThomaz Bellucci ha vinto il titolo battendo in finale Juan M\u00f3naco con il punteggio di 6-2, 0-6, 6-4."}
{"id": "2790000", "revid": "599013", "url": "https://it.wikipedia.org/wiki?curid=2790000", "title": "Luca Marmorini", "text": "Dal 2009 al 2014 \u00e8 stato il Direttore Motori ed Elettronica della Scuderia Ferrari di Formula 1.\nBiografia.\nLaureato in Ingegneria meccanica all'Universit\u00e0 di Pisa, si \u00e8 specializzato nella stessa universit\u00e0 conseguendo il dottorato di ricerca, con attivit\u00e0 svolta in parte presso il Massachusetts Institute of Technology.\n\u00c8 stato ufficiale di complemento della Marina Militare corpo tecnico (Genio Navale) nel periodo 1987-1988 (attualmente grado di sottotenente di vascello). \n\u00c8 entrato in Ferrari nel 1990 nell'ufficio calcoli della Gestione Sportiva, occupandosi di ricerca e sviluppo. Nel 1999 si \u00e8 trasferito al team Toyota F1, divenendo responsabile del reparto motori. Nel 2009 \u00e8 tornato in Ferrari, occupandosi del ruolo in precedenza affidato a Gilles Simon.\nHa lasciato il proprio incarico in Ferrari nell'agosto 2014, dopo il deludente avvio di stagione della scuderia."}
{"id": "2790002", "revid": "1442080", "url": "https://it.wikipedia.org/wiki?curid=2790002", "title": "Movistar Open 2010 - Doppio", "text": "Il doppio del Movistar Open 2010 \u00e8 stato un torneo di tennis facente parte dell'ATP World Tour 2010.\nPablo Cuevas e Brian Dabul erano i detentori del titolo. Erano entrambi presenti, ma hanno deciso di non giocare assieme.\nCuevas era in coppia con Marcel Granollers e Dabul era in coppia con Paolo Lorenzi.\n\u0141ukasz Kubot e Oliver Marach hanno vinto il torneo battendo in finale Potito Starace e Horacio Zaeballos per 6-4, 6-0."}
{"id": "2790005", "revid": "1573940", "url": "https://it.wikipedia.org/wiki?curid=2790005", "title": "Elagatis bipinnulata", "text": "Il carango arcobaleno (Elagatis bipinnulata ()) detto anche seriolina o carango striato (rainbow runner in inglese) \u00e8 un pesce osseo marino della famiglia Carangidae. Si tratta dell'unica specie del genere Elagatis .\nDescrizione.\nHa l'aspetto tipico di molti carangidi per il suo corpo allungato ed a sezione rotonda con pinna caudale potente e profondamente forcuta. La bocca \u00e8 piccola e non raggiunge l'occhio, al contrario di quasi tutti gli altri carangidi. Anche l'occhio, di colore dorato, non ha grandi dimensioni. Le pinne dorsali sono due, la prima molto bassa e composta da solo 6 raggi, la seconda poco pi\u00f9 alta ma lunga. La pinna anale \u00e8 simile alla seconda dorsale ma pi\u00f9 corta. Sul sottile peduncolo caudale, al termine della pinna anale e della pinna dorsale sono presenti due pinnule simili a quelle del tonno o dello sgombro. Le pinne pettorali e le pinne ventrali sono piccole.\nIl colore generale \u00e8 verdastro oliva sul dorso e bianco con riflessi dorati sul ventre. Una fascia giallo oro percorre tutto il corpo, dall'occhio al peduncolo caudale, bordata da altre due linee azzurro vivo, di cui la superiore pi\u00f9 vivace. Dopo la morte del pesce queste tinte sbiadiscono. Le pinne sono dorate.\nLe dimensioni massime sono di oltre 170 cm (per circa 45 kg) ma normalmente un esemplare di 100 cm \u00e8 gi\u00e0 eccezionale.\nBiologia.\nComportamento.\nSi tratta di una specie gregaria che forma grandi banchi. I piccolissimi esemplari si trovano fra le alghe e quando sono pi\u00f9 grandi accompagnano gli squali come i pesci pilota.\nAlimentazione.\nPredatore. Si nutre di invertebrati pelagici e piccoli pesci.\nRiproduzione.\nDepone uova pelagiche.\nDistribuzione e habitat.\nQuesta specie \u00e8 diffusa in tutti gli oceani nella fascia tropicale e subtropicale. Nel mar Mediterraneo \u00e8 molto rara ed \u00e8 stata segnalata solo in acque italiane, a Genova nel 1846, in diversi esemplari.\nSi tratta di un pesce pelagico che pu\u00f2 incontrarsi sia vicino alle rive che al largo.\nPesca.\nViene catturato dai pescatori sportivi con la tecnica della traina e della pesca a mosca ed \u00e8 molto apprezzato per le carni e per la strenua resistenza che oppone al recupero. Catturato anche dai pescatori professionisti con reti di vario genere. Le carni sono ottime come quelle di tutti i carangidi."}
{"id": "2790006", "revid": "916580", "url": "https://it.wikipedia.org/wiki?curid=2790006", "title": "Elegatis bipinnulatus", "text": ""}
{"id": "2790008", "revid": "1305772", "url": "https://it.wikipedia.org/wiki?curid=2790008", "title": "Seriolina", "text": "Seriolina pu\u00f2 riferirsi a:"}
{"id": "2790009", "revid": "916580", "url": "https://it.wikipedia.org/wiki?curid=2790009", "title": "Carango arcobaleno", "text": ""}
{"id": "2790010", "revid": "916580", "url": "https://it.wikipedia.org/wiki?curid=2790010", "title": "Carango striato", "text": ""}
{"id": "2790019", "revid": "15756", "url": "https://it.wikipedia.org/wiki?curid=2790019", "title": "Giorgio Seragnoli", "text": "Biografia.\nFiglio di Ariosto Seragnoli che insieme ad Enzo Seragnoli rilev\u00f2 e riconvert\u00ec alla produzione di macchine automatiche la fabbrica di motociclette G.D, oggi parte del gruppo Coesia Spa. Ha una sorella Daniela Seragnoli ed \u00e8 cugino di Isabella Seragnoli proprietaria del gruppo Coesia.\n\u00c8 stato vicepresidente e amministratore delegato della G.D. Spa, gruppo industriale tra i leader mondiali nella produzione di macchine di packaging ad alta precisione, che fa capo alla famiglia Seragnoli.\nE noto alle cronache sportive come ex proprietario della Fortitudo Basket di Bologna; durante la sua presidenza, il club ottiene i massimi risultati sportivi della sua storia, fra cui la conquista di due campionati di serie A (nel 1999-2000 e nel 2004-2005).\n\u00c8 stato soprannominato l\"'Emiro\".\nFinanziere, attraverso il suo veicolo King Spa, ha investito in diverse operazioni sia con fondi di Private Equity: Ducati moto di cui deteneva un pacchetto del 3,7% ceduta nel 2008 a InvestIndustrial, Cotonificio Olcese e CastelGarden e nella Best Union Company Spa anch'essa quotata sull borsa titoli di Milano, della quale detiene il 9,3%.\nEredit\u00e0.\nAlla scomparsa dei due co-fondatori, la Sig.ra Maria Teresa Chiantore, moglie del cugino Enzo Seragnoli, prese le redini del gruppo e le due famiglie decisero di attuare una suddivisione del gruppo.\nLa scelta di scissione \u00e8 maturata anche in seguito alla crisi del mercato del tabacco e della conseguente momento di difficolt\u00e0 della G.D.\nPer consentire indipendenza di azione a ciascuno degli eredi \u00e8 stata avviata una complessa riorganizzazione del patrimonio di CSII, la cassaforte di famiglia, controllata al 75% da Isabella e Simonetta, mentre a Giorgio e Daniela fa capo il restante 25%.\nSi sono proceduti a scissioni e spartizioni creando quattro nuove finanziarie, ognuna intestata a uno dei membri della famiglia, cui \u00e8 stato attribuito pro quota parte del portafoglio comune in azioni e titoli (stimato in oltre 500 milioni di euro, ivi incluso un cospicuo pacchetto delle Generali).\nLa vecchia cassaforte \u00e8 diventata la holding del patrimonio immobiliare (una ventina di palazzi con un valore di mercato nell'ordine degli Euro 400 milioni). Le partecipazioni industriali controllate, sono state scorporate e conferite alla CSII Industrie."}
{"id": "2790029", "revid": "104458", "url": "https://it.wikipedia.org/wiki?curid=2790029", "title": "Dzerzhinsky", "text": ""}
{"id": "2790031", "revid": "447535", "url": "https://it.wikipedia.org/wiki?curid=2790031", "title": "Matias Rakosi", "text": ""}
{"id": "2790033", "revid": "118913391", "url": "https://it.wikipedia.org/wiki?curid=2790033", "title": "Ulysses (Tennyson)", "text": "Ulysses \u00e8 una poesia scritta da Alfred Tennyson nel 1833.\nIl poeta riprende allo stesso tempo sia l'antico eroe di Omero che l'Ulisse dantesco (\"Inferno\", Canto XXVI). Infatti l'Ulisse di Omero apprende da una profezia di un ultimo viaggio che effettuer\u00e0 dopo aver ucciso i corteggiatori della moglie Penelope. I dettagli di quest'ultimo viaggio sono descritti appunto da Dante nel ventiseiesimo canto dell'Inferno: Ulisse morir\u00e0 navigando troppo lontano a causa della sua insaziabile sete di conoscenza.\nIl discorso di cui \u00e8 composta la poesia \"Ulysses\" \u00e8 tenuto in prima persona da Ulisse poco dopo essere tornato a Itaca e aver liberato Penelope e poco prima di intraprendere il suo ultimo viaggio per mare.\nQuesta poesia per\u00f2 non riguarda soltanto Ulisse, ma rappresenta anche il \"viaggio\" emotivo del poeta, che infatti scrive poco dopo la morte del suo giovane amico Arthur Henry Hallam: Ulisse afferma infatti di essere pronto ad andare avanti combattendo la consapevolezza che \"death closes all\" ovvero che la morte sia la fine di tutto, ed \u00e8 appunto questo il bisogno del poeta, ovvero superare questo momento di grande tristezza.\n\"Ulysses\" non fu soltanto una figura mitologica per i contemporanei di Tennyson, ma piuttosto un'icona culturale simbolo della lotta romantica contro la conformit\u00e0 della borghesia, e l'ultimo verso della poesia, \"to strive, to seek, to find, and not to yield\" (lottare, cercare, trovare, e non cedere), fin\u00ec per diventare un vero e proprio motto.\nInfine \"Ulysses\", come altre composizioni di Tennyson, \u00e8 mosso dal desiderio di raggiungere l'inesplorato, di superare qualsiasi limite della conoscenza e oltrepassare qualsiasi confine terrestre, al contrario dei marinai in \"The Loto-Eaters\", che vogliono solo riposarsi e smetterla di vagare per mare. Come \"The Lady of Shalott\" che si strugge per non poter guardare il mondo se non attraverso ombre e riflessi, Ulisse brama di esplorare l'inesplorabile."}
{"id": "2790036", "revid": "1305772", "url": "https://it.wikipedia.org/wiki?curid=2790036", "title": "Campionato jugoslavo di pallanuoto", "text": ""}
{"id": "2790041", "revid": "1776051", "url": "https://it.wikipedia.org/wiki?curid=2790041", "title": "Hualien", "text": "Hualien (cinese tradizionale: \u82b1\u84ee\u5e02; pinyin: Hu\u0101li\u00e1nsh\u00ec; Wade-Giles: Hua-lien shih; POJ: Hoa-li\u00e2n-chh\u012b) \u00e8 la capitale della Contea di Hualien, situata nell'isola di Taiwan. La citt\u00e0 si trova sulla costa orientale dell'isola, affacciata sull'Oceano Pacifico.\nStoria.\nSecondo i \"Documenti della Contea di Hualien\" (\u82b1\u84ee\u7e23\u5fd7), il nome originale della citt\u00e0 era Kilai (cinese tradizionale: \u5947\u840a; pinyin: J\u012bl\u00e1i; Wade-Giles: Chi-lai; POJ: K\u00ee-l\u00e2i; hiragana: \u304d\u3089\u3044). Tuttavia, in giapponese la parola \"kilai\", pronunciata \"kirai\", aveva un significato simile a \"disgustoso\" (\u5acc\u3044), quindi durante la dominazione nipponica di Taiwan il nome fu cambiato in Karen (\u82b1\u84ee; \u304b\u308c\u3093). Solo dopo la Seconda guerra mondiale, il Kuomintang della Repubblica di Cina traspose i kanji giapponesi \u82b1\u84ee nella pronuncia cinese, trasformando il nome in Hualien.\nI primi documenti ufficiali dell'area risalgono al 1622, quando vi giunsero gli spagnoli per tentare di estrarvi l'oro. Insediamenti permanenti nella citt\u00e0 sono registrati sin dal 1851, quando un gruppo di 2.200 cinesi Han provenienti dalla contea di Yilan e guidati da Huang A-fong (\u9ec3\u963f\u9cf3) vi si trasferirono. Nel 1875, sempre pi\u00f9 contadini provenienti dalla contea di Yilan, questa volta guidati da Lin Cang-an (\u6797\u84bc\u5b89), si trasferirono nella zona di Fengchuan. Pochi decenni pi\u00f9 tardi la popolazione dell'insediamento fu decimata, a causa della Prima guerra sino-giapponese (1894-1895), quando la contea insieme a tutta l'isola di Taiwan fu ceduta ai giapponesi.\nNel 1912 circa, la citt\u00e0 fu espansa con l'annessione dei villaggi di Guohua e Guoan, area che avrebbe preso il nome di Porto Vecchio e Nuovo (\u820a\u65b0\u6e2f). Intorno al 1923, la citt\u00e0 annesse anche il Porto Aolang (\u9bc9\u6d6a\u6e2f), conosciuto oggi come Porto Nuovo (\u65b0\u6e2f), che includeva i villaggi di Guowei e Guoji.\nSuddivisioni.\nLa citt\u00e0 presenta 45 villaggi-frazioni (\u91cc), raggruppati in sei unioni pi\u00f9 grandi (\u806f\u5408\u91cc):\nNel 2002, furono aggiunti i nuovi villaggi di Guosheng, Guosing, Minsiao e Minjhu.\nInfrastrutture e trasporti.\nLa citt\u00e0 di Hualien \u00e8 raggiungibile via treno dalle principali stazioni ferroviarie di Taiwan, e vi si fermano le linee \"Taroko Express\" e \"Tzu-Chiang\" della Taiwan Railway Administration.\nSolo recentemente, l'amministrazione ha provveduto a rinnovare l'aeroporto commerciale di Hualien, dal quale partono ed arrivano voli nazionali ed internazionali. Esso, inoltre, \u00e8 il punto di partenza ed arrivo degli aerei turistici utilizzati per visitare il Parco Nazionale Taroko.\nPer quanto riguarda tragitti automobilistici, a Hualien passa l'Autostrada Nazionale No. 5 (\"Superstrada Memoriale di Chiang Wei-shui\"), che inizia a Taipei e finisce a Su-ao, e proprio a Hualien essa si collega con l'Autostrada Provinciale No. 9 (\"Autostrada Provinciale Su-hua\"), che va da Su-ao a Hualien.\nProvenendo dalla zona centrale dell'isola, vi \u00e8 l'Autostrada Central Cross-Island, mentre dalla Taiwan meridionale vi giunge l'Autostrada Provinciale No. 9 (\"Autostrada South-Link\").\nPer quanto riguarda servizio di corriera, la citt\u00e0 utilizza una propria linea di autobus con capolinea alla Stazione Ferroviaria di Hualien, che fornisce servizi verso il centro della citt\u00e0 e le altre citt\u00e0 principali di Taiwan, oltre che viaggi verso destinazioni turistiche e naturalistiche anche di Taitung.\nSociet\u00e0.\nEvoluzione demografica.\nA Hualien risiedono diversi popoli di aborigeni taiwanesi, tra i quali i maggiori sono i Truku gli Amis, gli Atayal ed i Bunun.\nGeografia fisica.\nClima.\nTemperatura estiva: 25-32\u00a0\u00b0C (77\u201390\u00a0\u00b0F)\nTemperatura invernale: 15-21\u00a0\u00b0C (59\u00a0\u2013 70\u00a0\u00b0F)\nTemperatura media annuale: 24\u00a0\u00b0C (75\u00a0\u00b0F)\nPrecipitazioni medie: approssimativamente 2000\u00a0mm\nStagione dei tifoni: approssimativamente da giugno a settembre, da due o pi\u00f9 tifoni l'anno si abbattono sulla regione.\nIstruzione.\nNella citt\u00e0 vi sono tre universit\u00e0, 12 scuole secondarie, quattro scuole medie, 16 scuole elementari, 37 chiese e 31 templi. Tra le universit\u00e0, da ricordare sono l'\"Universit\u00e0 Buddhista Tzu Chi\" ed il \"National Dong Hwa University Meilun Campus\"."}
{"id": "2790049", "revid": "6923", "url": "https://it.wikipedia.org/wiki?curid=2790049", "title": "Campionato serbo-montenegrino maschile di pallanuoto", "text": "Il campionato serbo-montenegrino di pallanuoto maschile \u00e8 stata la principale competizione nazionale di pallanuoto per squadre di club disputata nella Repubblica Federale di Jugoslavia, seguita al disfacimento della Jugoslavia socialista, e nella federazione di Serbia e Montenegro.\nIl primo campionato \u00e8 stato disputato nel 1992, l'ultimo, vinto dallo Jadran Herceg Novi, nel 2006. La squadra pi\u00f9 titolata \u00e8 stata il VK Be\u010dej, unica squadra della federazione capace in questo periodo di vincere una Coppa dei campioni.\nAlbo d'oro.\n Repubblica Federale di Jugoslavia\n Serbia e Montenegro"}
{"id": "2790053", "revid": "767487", "url": "https://it.wikipedia.org/wiki?curid=2790053", "title": "Biotopo Laghetto di Montieri", "text": "Il Lago di Montieri \u00e8 un biotopo situato sulle pendici settentrionali del monte omonimo a poca distanza dal paese di Montieri, in un'area boscosa nel cuore delle colline Metallifere nella zona pi\u00f9 settentrionale ed interna della Provincia di Grosseto. Questo piccolo bacino lacustre naturale rappresenta una delle poche zone umide dell'area metallifera ed ospita una delle ultime stazioni toscane ad oggi accertate della rara \"Hottonia palustris\", specie acquatica in forte regresso, minacciata in tutta Italia e protetta dalla legge regionale 56/2000.\nIn questo biotopo trovano rifugio altre specie igrofile di rilevante interesse conservazionistico come \"Veronica scutellata\", \"Gnaphalium uliginosum\", \"Lythrum portula\", \"Corrigiola litoralis\" e \"Cyperus fuscus\".\nIl sito \u00e8 stato recentemente oggetto di interventi meccanizzati che ne hanno compromesso la naturalit\u00e0. L'area non rientra in aree Natura 2000 o in aree protette ai sensi della L 394/91 e LRT 49/95, ma risulta limitrofa al SIR 102 \u201cPoggi di Prata\u201d di 1.062,7 ettari e al pSIC omonimo (cod. pSIC: IT51A0002).\nGeomorfologia.\nL'area ove si colloca il laghetto di Montieri presenta caratteristiche geomorfologiche e climatiche submontane, ponendosi ad un'altitudine di 700 m s.l.m. ed essendo dominata dall'omonimo Poggio di Montieri (m 1.049), uno dei due rilievi principali dell'Antiappennino tirrenico toscano.\nIl bacino insiste su una piccola depressione che raccoglie parte delle acque di scorrimento delle pendici settentrionali del monte, rappresentando quindi una zona umida di tipo fluviale. Le acque sono relativamente fredde, oligotrofiche e povere di carbonati di calcio. Il loro livello \u00e8 variabile con la stagione e seconda degli anni, ma la profondit\u00e0 rimane comunque sempre esigua.\nGli interventi antropici di \u201csistemazione\u201d della primavera del 2004 hanno inoltre determinato un quasi completo prosciugamento del lago.\nGeolitologicamente l'area \u00e8 dominata dalla formazione del \u201cMacigno\u201d ossia da arenarie quarzose micaceo feldspatiche a cemento argilloso di epoca cretacica.\nClima.\nIl clima \u00e8 di tipo submontano-umido, essendo caratterizzato da abbondanti precipitazioni, che superano i 1.000\u00a0mm medi annui e sono in piccola parte nevose, e da temperature medie annue intorno a 11,5\u00a0\u00b0C.\nFlora.\nIl laghetto \u00e8 inserito in un'area densamente boscata, dominata dal castagneto ceduo con varie latifoglie decidue. Verso i margini del piccolo bacino il bosco assume un tipico aspetto igrofilo per la comparsa di grandi alberi di pioppo (\"Populus nigra\", \"Populus alba\"), di ciliegio e di melo selvatico (\"Prunus avium\" e \"Malus sylvestris\").\nNella cintura perilacustre soggetta ad allagamento autunno-primaverile sono presenti dense fitocenosi a salicone (\"Salix caprea\"), che entrano in contatto in pi\u00f9 punti con un fitto canneto a cannuccia di palude (\"Phragmites australis\"). La bassa profondit\u00e0 delle acque, accentuatasi soprattutto in tempi recenti, ha favorito l'occupazione quasi totale dello specchio da parte di questa specie. Essa \u00e8 ora ulteriormente favorita dal quasi totale svuotamento del bacino recentemente operato ai fini di un progetto di sfruttamento idrico. L'avanzamento del canneto, tipicamente quasi monospecifico e molto denso, presenta aspetti negativi legati alla perdita di diversit\u00e0 e di complessit\u00e0 del piccolo ecosistema igrofilo.\nPersistono limitati nuclei della ciperacea elofitica \"Schoenoplectus lacustris\", cui si aggiungono \"Lycopus europaeus\", \"Lysimachia vulgaris\" e \"Mentha aquatica\".\nElemento di spicco della flora del laghetto di Montieri \u00e8 senza dubbio la primulacea \"Hottonia palustris\", una idrofita radicante con fiori bianco-rosei e caratteristiche foglie con lamina pennato-divisa in segmenti lineari. Essa \u00e8 in forte rarefazione su tutto il territorio nazionale dove \u00e8 considerata \"vulnerabile\"; in Toscana appare fra le specie minacciate di estinzione a causa della sua scomparsa da molte localit\u00e0 dove esisteva in passato. Nel biotopo questa specie forma piccoli ma densi popolamenti su substrato torboso periodicamente sommerso, soprattutto nella parte nord dello specchio d'acqua, nei punti semiombreggiati ai margini del canneto e dei nuclei di salicone. In maggio compaiono le infiorescenze dai grandi fiori bianco-rosei, dando luogo ad uno spettacolo naturale di rara bellezza. A settembre 2004 alcune piante di Hottonia si sono insediate sul fondo del canaletto rettilineo di scolo nel quale \u00e8 stato trasformato il piccolo ruscello emissario del lago. Appare tuttavia dubitabile che questi individui possano persistere in futuro.\nAltre tipiche piante di ambiente umido presenti nel laghetto sono \"Galium palustre\", \"Alisma plantago-aquatica\", \"Myosotis scorpioides\", \"Lycopus europaeus\", Mentha aquatica, \"Eupatorium cannabinum\", \"Lythrum salicaria\", Lysimachia vulgaris, \"Ranunculus trichophyllus\", \"Glyceria fluitans\", Schoenoplectus lacustris, \"Alopecurus geniculatus\" e \"Veronica scutellata\".\nAlcune specie igrofile compaiono sui fanghi del laghetto solo verso la fine dell'estate, fra cui risultano abbondanti l'asteracea \"Bidens tripartita\" e la poligonacea \"Polygonum hydropiper\". Per la loro rarit\u00e0 a scala regionale sono da ricordare in particolare alcune piccole piantine tipiche di queste stazioni fangose, come \"Gnaphalium uliginosum\", \"Cyperus fuscus\", \"Corrigiola litoralis\" e \"Lythrum portula\".\nInfine si nota come i recenti interventi meccanici sulle sponde abbiano favorito la diffusione di alcune specie con tendenze ruderali, in particolare \"Chenopodium polyspermum\"."}
{"id": "2790054", "revid": "1305772", "url": "https://it.wikipedia.org/wiki?curid=2790054", "title": "Campionato serbo di pallanuoto", "text": ""}
{"id": "2790056", "revid": "400694", "url": "https://it.wikipedia.org/wiki?curid=2790056", "title": "Mount Pleasant", "text": ""}
{"id": "2790058", "revid": "155634", "url": "https://it.wikipedia.org/wiki?curid=2790058", "title": "Coppa Italia 2009-2010 (rugby a 15)", "text": "La Coppa Italia 2009-10 fu la 22\u00aa edizione della Coppa Italia di rugby a 15.\nOrganizzata dalla Federazione Italiana Rugby, essa si \u00e8 tenuta tra le 10 squadre che compongono la massima divisione, l'Eccellenza Super 10 2009-10.\nNon sono stati disponibili, per regolamento, i giocatori che abbiano preso parte al Sei Nazioni maggiore oppure Under-21 perch\u00e9 i club dovevano, come nel Super 10, iscrivere a referto per ogni incontro almeno 12 giocatori di formazione italiana; il numero si riduce di tante unit\u00e0 quanti eventualmente siano i giocatori convocati in Nazionale.\nLa Coppa Italia si \u00e8 svolta negli stessi fine settimana del Sei Nazioni 2010, periodo di sosta del Super 10.\nLe 10 squadre, ripartite in due gironi da 5 ciascuno, si sono incontrate dal 7 febbraio al 7 marzo 2010 nel primo turno; il 14 marzo si sono disputate le semifinali (ciascuna vincitrice di girone contro la seconda del girone opposto), in gara unica in casa della squadra vincitrice di girone; il 21 marzo 2010, allo stadio Mario Battaglini di Rovigo, si \u00e8 tenuta la finale tra e vincendo 9-8 l'incontro, i trevigiani si sono aggiudicati la loro quarta Coppa Italia."}
{"id": "2790060", "revid": "1543377", "url": "https://it.wikipedia.org/wiki?curid=2790060", "title": "Mount Pleasant (Contea di Adams, Pennsylvania)", "text": "Mount Pleasant \u00e8 una township degli Stati Uniti d'America, nella Contea di Adams, Pennsylvania. Secondo il censimento del 2010 la popolazione \u00e8 di abitanti.\nSociet\u00e0.\nEvoluzione demografica.\nLa composizione etnica vede una prevalenza della razza bianca ()."}
{"id": "2790061", "revid": "767487", "url": "https://it.wikipedia.org/wiki?curid=2790061", "title": "Die Schwalbe", "text": "Die Schwalbe (letteralmente \u00abla rondine\u00bb) \u00e8 una societ\u00e0 problemistica tedesca, editrice della rivista bimensile \"Die Schwalbe\".\nVenne fondata il 10 febbraio 1924 a Essen, col nome \"Die Schwalbe Vereinigung von Problemfreunden zur F\u00f6rderung der Aufgabenkunst\". I soci fondatori furono 15, guidati dal compositore di problemi Dr.Wilhelm Ma\u00dfmann. Primo presidente fu Anton Trilling. Nel 1972 la societ\u00e0 divent\u00f2 membro della \"Deutsche Schachbund\" (\"Unione scacchistica tedesca\").\nIl nome della societ\u00e0 deriva da un famoso problema di matto in quattro mosse, intitolato \"Eine Schwalbe\" (\"una rondine\").\nLa soluzione si ottiene esclusivamente con mosse della donna bianca, i cui ampi movimenti sono paragonabili al volo di una rondine.\n1. Df7! \u00a0(minaccia 2. Cd3+ Rd1 3. Db3#) \u00a01. ... Bd5\n2. Da7 \u00a0(minaccia 3. Da1#) \u00a02. ... Ta4\n3. Dh7 Te4 \u00a0(\"ostruisce la diagonale dell'alfiere\"), oppure \u00a03. ... Ae4 (\"ostruisce la traversa della torre\")\n4. Dh1 matto \u00a0/ Dh4 matto\nIl primo numero della rivista \u00abDie Schwalbe\u00bb usc\u00ec nel luglio 1924. Da allora \u00e8 stata pubblicata ogni due mesi. Solo tra il 1943 e il 1946 le edizioni cessarono a causa della guerra. Pubblica composizioni e soluzioni, annunci di tornei e articoli teorici e storici sul problema di scacchi. Organizza concorsi di composizione di problemi."}
{"id": "2790064", "revid": "1305772", "url": "https://it.wikipedia.org/wiki?curid=2790064", "title": "Discografia dei The Police", "text": "La seguente \u00e8 una discografia comprensiva del gruppo musicale britannico The Police."}
{"id": "2790065", "revid": "1305772", "url": "https://it.wikipedia.org/wiki?curid=2790065", "title": "Campionato montenegrino di pallanuoto", "text": ""}
{"id": "2790068", "revid": "827882", "url": "https://it.wikipedia.org/wiki?curid=2790068", "title": "We All Need Love (Double You)", "text": "We All Need Love \u00e8 l'album di debutto del gruppo musicale eurodance Double You, pubblicato nel 1992 dall'etichetta discografica DWA.\nL'album conteneva il celebre singolo \"Please Don't Go\", cover dell'omonimo brano dei KC and the Sunshine Band di successo in tutta Europa. Secondo e ultimo singolo \u00e8 stata la title track \"We All Need Love\"."}
{"id": "2790069", "revid": "1573940", "url": "https://it.wikipedia.org/wiki?curid=2790069", "title": "Pingtung", "text": "Pingtung (, POJ: \"P\u00een-tong-chh\u012b\") \u00e8 la capitale della Contea di Pingtung, una delle contee di Taiwan.\nGeografia fisica.\nLa contea di Pingtung \u00e8 la pi\u00f9 meridionale di Taiwan, e la citt\u00e0 si trova ad est di Kaohsiung e Fengshan. Circondata dalla Catena Montuosa Centrale ad est e dalla costa ad ovest, ha un clima umido ed afoso in estate ed abbastanza fresco in inverno. La maggior parte dei suoi abitanti si sposta per lavoro o per affari a Kaohsiung, rendendola una citt\u00e0 di pendolari."}
{"id": "2790073", "revid": "1305772", "url": "https://it.wikipedia.org/wiki?curid=2790073", "title": "Mount Joy", "text": ""}
{"id": "2790074", "revid": "1315817", "url": "https://it.wikipedia.org/wiki?curid=2790074", "title": "Panettiere", "text": "Il panettiere \u00e8 il commerciante che si occupa della vendita di pane ed altri prodotti da forno (focaccia, grissini, pizza ed eventualmente pasticceria) in un esercizio chiamato panetteria.\nSe si occupa anche della produzione di pane viene detto panificatore.\nLa figura del panettiere in Italia.\nSecondo la Legge n. 248 del 4 agosto 2006 in materia di \"Conversione in legge, con modificazioni, del decreto-legge 4 luglio 2006, n. 223, recante disposizioni urgenti per il rilancio economico e sociale, per il contenimento e la razionalizzazione della spesa pubblica, nonch\u00e9 interventi in materia di entrate e di contrasto all'evasione fiscale\" (decreto Bersani), la denominazione di \"panificio\" \u00e8 \u00abda riservare alle imprese che svolgono l'intero ciclo di produzione del pane, dalla lavorazione delle materie prime alla cottura finale\u00bb (art. 4, comma 2-ter, lettera a).\nTradizionalmente il santo patrono dei panettieri \u00e8 sant'Autberto di Cambrai."}
{"id": "2790076", "revid": "1543377", "url": "https://it.wikipedia.org/wiki?curid=2790076", "title": "Mount Joy (Contea di Adams, Pennsylvania)", "text": "Mount Joy \u00e8 una township degli Stati Uniti d'America, nella Contea di Adams, Pennsylvania. Secondo il censimento del 2000 la popolazione \u00e8 di abitanti.\nSociet\u00e0.\nEvoluzione demografica.\nLa composizione etnica vede una prevalenza della razza bianca ()."}
{"id": "2790078", "revid": "435108", "url": "https://it.wikipedia.org/wiki?curid=2790078", "title": "Campionato croato di pallanuoto", "text": ""}
{"id": "2790079", "revid": "339392", "url": "https://it.wikipedia.org/wiki?curid=2790079", "title": "Santini-Cierre", "text": ""}
{"id": "2790080", "revid": "339392", "url": "https://it.wikipedia.org/wiki?curid=2790080", "title": "Selca-Conti", "text": ""}
{"id": "2790081", "revid": "1305772", "url": "https://it.wikipedia.org/wiki?curid=2790081", "title": "Campionato ungherese di pallanuoto", "text": ""}
{"id": "2790082", "revid": "599013", "url": "https://it.wikipedia.org/wiki?curid=2790082", "title": "Tsutomu \u014cshima", "text": "Carriera.\nInizi\u00f2 ad allenarsi alle arti marziali all'et\u00e0 di cinque anni. Studi\u00f2 sumo dai cinque anni ai quindici; kend\u014d dagli otto ai quindici e lo judo dai nove ai tredici.\nPubblicazioni.\n\u014cshima pubblic\u00f2 molti libri sul karate. Inclusi i seguenti:"}
{"id": "2790087", "revid": "287204", "url": "https://it.wikipedia.org/wiki?curid=2790087", "title": "Oxford (Pennsylvania)", "text": ""}
{"id": "2790089", "revid": "1543377", "url": "https://it.wikipedia.org/wiki?curid=2790089", "title": "Oxford (Contea di Adams, Pennsylvania)", "text": "Oxford \u00e8 una township degli Stati Uniti d'America, nella Contea di Adams, Pennsylvania. Secondo il censimento del 2010 la popolazione \u00e8 di abitanti.\nSociet\u00e0.\nEvoluzione demografica.\nLa composizione etnica vede una prevalenza della razza bianca ()."}
{"id": "2790091", "revid": "729019", "url": "https://it.wikipedia.org/wiki?curid=2790091", "title": "Torre di Santa Maria (Ustica)", "text": "La Torre di Santa Maria \u00e8 una torre di difesa costiera che faceva parte del sistema di Torri costiere della Sicilia, e si erge sulla collinetta poco al di sopra del porto di Cala Santa Maria ricadendo nel territorio comunale di Ustica.\nStoria ed Architettura.\nFu costruita a partire dal 1759 su ordine del re Carlo III di Borbone su disegno dell'allor venticinquenne ingegnere militare, il siracusano tenente colonnello Andrea Pigonati, che trov\u00f2 necessario che fosse costruita anche la Torre dello Spalmatore presso l'omonima cala.\nL'ingegnere militare brigadiere Giuseppe Valenzuola nel corso della sua ricognizione per predisporre la prima carta topografica dell'isola, e per valutare quale fossero le localit\u00e0 soggette al rischio di sbarchi, convenne con tale valutazione raccomandando una corrispondenza con il vecchio Forte della Falconiera. \nNel 1762 I lavori non erano neppure iniziati, allorquando la popolazione che da poco si era insediata venne rapita dai corsari barbareschi provenienti da Algeri, e col\u00e0 condotta in cattivit\u00e0.\nNel 1763 ad opera di un certo, non meglio identificato, ingegnere Sgarbi la torre fu edificata con pietre informi, ma con i cantoni in dura pietra lavica, l'impianto era quadrato di circa metri 16 di lato, ed alto quasi metri 15 a forma piramidale tronca. Il Valenzuola ebbe comunque modo di controllarne i lavori visto che nel 1765 progett\u00f2 urbanisticamente il nuovo centro abitato di Ustica.\nNel 1771 un documento a firma dell'architetto regio del senato di Palermo, Nicol\u00f2 Palma, attesta che le torri di Ustica erano tutte munite di campane quale mezzo d'avviso, e che una di esse si trovava presso la dimora del governatore dell'isola, una alla marina, ed un'altra ancora al Forte della Falconara, per un totale di cinque. \nLa porta di ingresso si trova all'altezza del primo piano ed era raggiungibile con un arco in muratura, oggi non pi\u00f9 esistente. Sul lato nord-ovest si aprivano quattro finestre, mentre su quello sud-est solo tre. Gli spazi interne erano, e sono, articolati da un corridoio centrale a piano terra, lungo circa metri 12 da cui si diramano quattro ambienti di varia grandezza con volta a botte.\nIl primo piano \u00e8 raggiungibile mediante una scala interna a doppia rampa, e ripropone la stessa planimetria del piano terra.\nAl secondo piano si erge una superfetazione di modesta fattura, forse destinata ad usi carcerari.\nNel 1885 era ancora attiva come carcere, nel 1965 il carcere fu dismesso, e la torre pass\u00f2 di propriet\u00e0 al Comune di Ustica, e nel 1994 si effettuarono consistenti restauri.\nTorri in collegamento visivo.\nFaceva parte del sistema difensivo di avvistamento di naviglio saracene ed era in collegamento visivo con la Torre dello Spalmatore e con le 10 garitte costruite tutt'intorno all'isola, mentre una garitta in aggiunta si trovava sulla cima di Monte Guardia dei Turchi, a quota metri 238.\nEra in corrispondenza inoltre con la fortificazione borbonica del 1763 e con una garitta di avvistamento, forse il Rivellino di San Giuseppe, costruito come postazione anteposta alla fortezza della Falconiera nel 1804.\nDescrizione ed aspetto attuale.\nNel 1972 vi si destin\u00f2 il locale Museo Archeologico e la Pinacoteca Comunale. \nL'uso attuale non consente che la torre sia visitabile, infatti entrambe le istituzioni si sono trasferite nel centro cittadino. L'arco in pietra che reggeva il ponticello levatoio oggi non \u00e8 pi\u00f9 esistente ed \u00e8 stato sostituito da due rampe in muratura con ringhiera in ferro. Restano residuali i due piastrini aggettanti che sorreggevano il ponticello levatoio. Il secondo piano \u00e8 raggiungibile con una scaletta in ferro, ma non \u00e8 visitabile."}
{"id": "2790093", "revid": "1903211", "url": "https://it.wikipedia.org/wiki?curid=2790093", "title": "Alleati di Ben 10", "text": "La seguente \u00e8 una lista di personaggi che appaiono nella serie televisiva animata americana Ben 10 e nei seguito \"Ben 10 - Forza aliena\" e \"\" e \".\" Questa lista comprende solo i personaggi apparsi in pi\u00f9 di un episodio.\nI personaggi di questa lista sono alleati di Ben Tennyson che hanno aiutato lui e la sua squadra in pi\u00f9 di un'occasione.\nTetrax Shard.\nTetrax Shard (doppiato da Pierluigi Astore, soprannominato \"Hoverboard\" nella sua prima apparizione per il dispositivo volante omonimo di sua propriet\u00e0) \u00e8 un mercenario del pianeta Petropia della razza dei Petrosapien, la stessa razza aliena di Diamante, assoldato da Vilgax nell'episodio \"I Guerrieri\" per prendere l'Omnitrix a Ben. Tetrax ha un'armatura grigia quasi impenetrabile, un elmetto nero con un triangolo piccolo e verde (presumibilmente per la vista) su di esso e porta con s\u00e9 un enorme fucile. La sua fisiologia di Petrosapien pu\u00f2 manifestarsi attraverso l'armatura, senza costringere Tetrax a togliersela.\nA differenza degli altri due cacciatori di taglie (Kraab e Sixsix), Tetrax stava solo facendo finta di lavorare per Vilgax, poich\u00e9 era stato inviato l\u00ec da una persona senza nome per assicurarsi che il Conquistatore della Galassia non si impadronisse dell'Omnitrix. Dopo una prima rivelazione sul fatto che Ben fosse colui che deteneva il controllo dell'Omnitrix, Tetrax si lamenta del fatto che su sette miliardi di persone presenti sul pianeta Terra, l'Omnitrix fosse finito al polso di un bambino. Tetrax si lamenta anche della totale mancanza di una qualsiasi strategia riguardo all'uso dell'Omnitrix da parte sua. Dopo aver aiutato Ben a sconfiggere gli altri cacciatori, combattimento all'interno del quale Ben impara ad usare l'orologio in maniera strategica, Tetrax stabilisce che l'Omnitrix sia in buone mani, decidendo di lasciarlo definitivamente a Ben. Regala inoltre a Ben il proprio hoverboard, che celava al suo interno un messaggio che rivelava a Ben il suo vero nome, dicendo che gli sarebbe potuto tornare utile. Ben usa l'hoverboard diverse volte durante la serie (usandolo per la prima volta, perlomeno durante gli episodi, nell'episodio \"La Chiave di Volta\"). In \"\" l'hoverboard finisce in una vasca di acido, ma Ben ottiene presto un rimpiazzo.\nTetrax ritorna in \"Ben 10: il segreto dell'Omnitrix\", dove viene spiegato il suo passato. In quanto essere a cui non importava niente di nessuno tranne che di s\u00e9 stesso, Tetrax divenne un mercenario e alla fine divent\u00f2 uno dei principali emissari di Vilgax. Finito il suo incarico di rubare il cristallo del proprio pianeta, Petropia, Tetrax rimase annientato dalla vista di ci\u00f2 che Vilgax fece con quel cristallo; il malvagio alieno lo us\u00f2 infatti per potenziare un'arma che us\u00f2 poi per distruggere Petropia quando i suoi abitanti si rifiutarono di inchinarsi a lui. Questo caus\u00f2 a Tetrax di tradire il suo ex datore di lavoro, lavorando adesso per liberare la galassia dal male causato da lui e per prevenire che altre armi troppo potenti (come l'Omnitrix) finiscano nelle mani di Vilgax. Tetrax arriva sulla Terra dopo aver captato l'impulso SDM (Self-Destruct Mode, Modalit\u00e0 di Auto-Distruzione) dell'Omnitrix e fa salire Ben sulla sua nave per partire alla ricerca di Azmuth, il creatore dell'Omnitrix ed il solo in grado di disattivare la funzione di autodistruzione. Sfortunatamente, i problemi di Tetrax si moltiplicano quando Gwen sale di nascosto a bordo della nave e quando capisce che le eventuali trasformazioni di Ben accelererebbero il conto alla rovescia dell'orologio.\nSul satellite prigione Incarceron, Tetrax si imbatte in Sixsix, un altro dei cacciatori di taglie assoldati da Vilgax che era finito poi in prigione a causa sua. Dopo una breve battaglia, Tetrax e i Tennyson trovano Myaxx, la ex assistente di Azmuth. A causa sua, Tetrax \u00e8 costretto a rivelare che l'esplosione dell'Omnitrix creer\u00e0 un'onda d'urto che coinvolger\u00e0 l'intero universo, non solo colui che lo indossa come aveva precedentemente detto. Myaxx quindi conduce il gruppo al posto dove si trova Azmuth, una sorta di castello su Xenon, dove Tetrax \u00e8 costretto a combattere Sixsix altre due volte prima di sconfiggerlo definitivamente. Dopo la sconfitta di Vilgax e la risoluzione del problema dell'Omnitrix, Tetrax riporta Ben e Gwen sulla Terra e riparte.\nTetrax appare anche nell'episodio di \"Forza aliena\" \"Il segreto di Cromoraggio\", in cui, dopo aver rubato nuovamente il cristallo del suo pianeta da Vilgax, arriva sulla Terra per chiedere con insistenza ad un Ben influenzato il donatore del DNA di Cromoraggio, un guardiano chiamato Sugilite. Usando un dispositivo per distruggere Diamante e rivelare al suo interno Sugilite, Tetrax conferisce il cristallo a quest'ultimo, che si rivela essere un sistema di sicurezza per Petropia quando il pianeta va incontro all'allineamento stellare. Sfortunatamente, Vilgax rivuole il cristallo ed attacca Tetrax finch\u00e9 non viene a sapere del luogo in cui si trova Sugilite, arrivando poi a Petropia e colpendolo a morte prima dell'arrivo di Ben, Gwen, Kevin e Tetrax. Poich\u00e9 Sugilite \u00e8 prossimo alla fine, Tetrax crede che tutto sia perduto, ma Ben usa Diamante ed utilizza i poteri del cristallo per terminare la restaurazione di Petropia e per risvegliare Sugilite e tutti i Petrosapien.\nIn Ben 10 Omniverse nella puntata \"Il negozio 23\" quando Ben, Blukic, Driba e il dr. Blarney T Grandestella accidentalmente in un altro universo, la Dimensione 23, dove incontrano Ben 23. L\u00ec i due Ben combattono Tetrax 23, il Tetrax di quel l'universo, che vuole prendere l'Omnitrix di Ben 23 per il suo capo: l'Intellettuale, l'Azmuth di quel l'universo. Dopo aver chiarito le cose, Tetrax 23 e Ben 23 diventano soci, insieme anche ad Azmuth 23 e Sevenseven 23.\nDifensori della Galassia.\nI Difensori della Galassia sono un gruppo di supereroi che Ben ha incontrato nell'episodio che porta il loro stesso nome.\nSono apparsi per la prima volta ne \"I Difensori della Galassia\". Nell'episodio \"Il portale del tempo\", che ha luogo vent'anni nel futuro, l'altrimenti perfetto giro di pattuglia di Ben li aveva lasciati senza lavoro, costringendoli solo a ripulire dopo le gesta eroiche di Ben portando i criminali catturati alle autorit\u00e0. Alla fine dell'episodio, Ben li lascia ad occuparsi dei Nuovi Mostri del Circo mentre lui \u00e8 impegnato a festeggiare il compleanno di Nonno Max.\nI tre appaiono brevemente all'inizio del primo episodio della terza stagione di \"Forza aliena\", \"La Vendetta di Vilgax\". Synaptak e Tini vengono velocemente sconfitti da Vilgax, che poi sconfigge Ultimos e ne assorbe i poteri. Dopo questi eventi, non si sa cosa sia accaduto ai Difensori della Galassia.\nSynaptak.\nSynaptak \u00e8 un cervello telecinetico fluttuante all'interno di una sfera di vetro con un volto computerizzato e alcuni tentacoli. \u00c8 il cervello del gruppo (in senso figurato e letterale), ha un'enorme cotta per la sua compagna di squadra Tini, mostrando grande gelosia quando Tini si prende una cotta per Ben, cosa che Ben sfrutta facilmente, salvando inoltre la sua famiglia ed i suoi compagni di squadra da una frana imminente. Alla fine dell'episodio, i due si mettono insieme. Synaptak viene visto per l'ultima volta sotto una frana causata da Vilgax nella prima parte di \"La Vendetta di Vilgax\".\nTini.\nTini \u00e8 un Tetramand e possiede una forza pari a quella di Ultimos, con a disposizione tutte le abilit\u00e0 di 2x2, ma con un maggiore controllo su di esse. Dopo il suo arrivo sulla Terra incontra subito Ben nelle sembianze di 2x2, prendendosi una cotta per lui ed incoraggiandolo durante tutto l'episodio a trasformarsi nuovamente nel Tetramand, lasciando Ben sgomento. Tini non si era accorta della cotta che Synaptak aveva per lei finch\u00e9 Ben non aveva manipolato quest'ultimo per trattenere mentalmente una frana che stava per travolgere lei ed i Tennyson, causando alla fine dell'episodio un avvicinamento tra Synaptak e Tini. Compare brevemente in \"La Vendetta di Vilgax\" nel tentativo di fermare il malvagio alieno, ma viene facilmente sconfitta.\nUltimos.\nUltimos \u00e8 uno Specimen Prime e leader del trio, con poteri molto simili a quelli di Superman, tra cui il volo, la superforza, il supersoffio e la vista calorifica. Dopo il suo arrivo sulla Terra, con l'aiuto di Ben, lui e la sua squadra riescono a catturare velocemente Sixsix e Vulkanus, ma i due riescono a scappare dopo una lite tra Ben ed Ultimos su come assicurare alla giustizia i criminali (Ultimos voleva farlo attenendosi al Codice Galattico di Comportamento, mentre Ben come al solito voleva portarli dentro a calci), ma alla fine rende comunque Ben componente onorario dei Difensori della Galassia. Ultimos ha una reazione pericolosa quando assume cioccolata, che \u00e8 a tutti gli effetti la sua Kryptonite. Synaptak l'aveva identificata come comune veleno presente nella galassia, ma Ultimos era comunque riuscito presto a riprendersi. Nonostante la sua personalit\u00e0 troppo ligia alle regole, sembra piacergli l'approccio di Ben verso i combattimenti, affermando di sentirsi libero combattendo cos\u00ec.\nNell'episodio della terza stagione di \"Forza aliena\" \"La Vendetta di Vilgax\", Ultimos viene attaccato e sconfitto da Vilgax prima che questo gli rubi i suoi poteri. Poich\u00e9 Vilgax aveva finito Ultimos con un pugno potentissimo, Ultimos \u00e8 ancora vivo, tuttavia la sua sconfitta ha comportato la conquista del suo pianeta da parte di Vilgax.\nAzmuth.\nAzmuth (doppiato da Federico Di Pofi in \"\", da Massimo Milazzo in \"Ben 10 - Forza aliena\" (ep. 16) e da Sergio Luzi (a partire dall'ep.25 di \"Forza Aliena\")) \u00e8 un Galvaniano geniale e pessimista, nonch\u00e9 il genio che ha creato l'Omnitrix. Azmuth originariamente cre\u00f2 l'Omnitrix per aiutare le varie specie presenti nella galassia a capirsi meglio l'una dall'altra, creando allo stesso tempo una versione aliena dell'Arca di No\u00e8 per preservare il DNA di specie esistenti, ma rimanendo alquanto disgustato dalla considerazione che alcuni hanno verso l'Omnitrix, ritenendolo un'arma (Vilgax in particolar modo). Ha costruito diversi sistemi di sicurezza all'interno del dispositivo, causa di diversi problemi di Ben con l'orologio, compreso un sistema di autodistruzione che pu\u00f2 essere considerato un dispositivo da Giorno del Giudizio, in quanto distruggerebbe l'intero universo. Magister Ghilhil in un episodio afferma che gli era stato detto dai Galvaniani (probabilmente riferendosi ad Azmuth) di non interferire con le faccende riguardanti Ben. Azmuth \u00e8 un essere estremamente intelligente, anche pi\u00f9 della media dei Galvaniani, tanto che Paradox lo definisce \"l'essere pi\u00f9 intelligente dell'universo\". Apparentemente, il Galvaniano e Paradox si conoscono bene, poich\u00e9 il primo sapeva chi fosse il secondo in realt\u00e0, chiamandolo \"Viaggiatore del tempo\".\nAzmuth appare per la prima volta nel film TV \"\", in cui Ben, Gwen e Tetrax sono alla sua ricerca nella speranza di convincerlo a disattivare la modalit\u00e0 di autodistruzione dell'Omnitrix. Quando i tre finalmente lo trovano, Azmuth in principio si rifiuta di aiutarli, dicendo che l'universo non merita di essere salvato, ma alla fine accetta e sblocca anche la forma aliena Gigante. Azmuth dice a Ben che deve ancora imparare molto dell'Omnitrix e permette al bambino di tenerlo, sia perch\u00e9, inconsapevolmente, Ben lo ha sempre usato con l'intento per cui era stato creato, sia perch\u00e9 \u00e8 una calamita per i problemi.\nAzmuth riappare brevemente nell'episodio di \"Forza aliena\" \"Buona Copia, Cattiva Copia\", in cui il suo ex assistente Albedo crea una copia dell'Omnitrix. Azmuth arriva per punire Albedo per la creazione di una copia che aveva quasi minacciato l'intero universo e disattiva il falso Omnitrix, prima di mandare Albedo in prigione ancora intrappolato nella sua forma di adolescente umano. Quindi afferma che Ben \u00e8 l'unico che abbia mai usato l'Omnitrix in maniera corretta e decide di lasciargli trovare il modo giusto per usarlo, avvisandolo del fatto che lo attendono molte altre difficili sfide e che lui non \u00e8 il solo a credere che Ben sia l'unico a poter agire nel modo giusto.\nBen ha incontrato due ex assistenti di Azmuth durante le sue avventure. Il primo, introdotto ne \"Il segreto dell'Omnitrix\", \u00e8 una femmina di Chimera Sui Genesis (stessa specie di Vilgax) chiamata Myaxx che aveva aiutato Azmuth nella creazione dell'Omnitrix (compreso il campionamento del DNA usato per diverse forme come Pelle d'Oca e Vite Elastica), ma se ne and\u00f2 subito dopo, irritata dalla mancanza di fiducia nei suoi confronti e dal mancato credito che comunque sentiva di meritare, anche se alla fine torna al servizio di Azmuth. Il secondo, Albedo, \u00e8 un Galvaniano arrogante e rude (ed apparentemente sociopatico) che aveva provato a creare una sua versione dell'Omnitrix, finendo col rimanere intrappolato nella forma umana di Ben dopo averlo impostato in sincronia con l'Omnitrix di Ben. Si trova imprigionato in una prigione dei Risolutori per aver cercato di distruggere Ben.\nAzmuth appare successivamente nelle due parti di \"Guerra dei Mondi\", in cui lui e Paradox avvisano Ben che i Supremi stanno conquistando rapidamente diversi pianeti e che la loro flotta si sta dirigendo sulla Terra. Il suo pianeta era gi\u00e0 stato distrutto dai Supremi e la sua scomparsa segnerebbe l'inizio della fine. Anche se non vuole che Ben combatta con l'Omnitrix al polso, il Galvaniano capisce che non riuscir\u00e0 a fermarlo e decide di aiutarlo, attivando il Controllo Principale per il bene della battaglia. Quando il Controllo Principale viene resettato dall'onda DNA che Ben aveva usato per fermare i Supremi, Azmuth va via per aiutare nella ricostruzione di Galvan Prime senza riattivarlo, augurando a Ben di \"divertirsi mentre prova a riattivarlo\".\nIn contrasto con la sua prima apparizione in \"Il segreto dell'Omnitrix\", in cui viene dipinto come un essere sarcastico ed egoista, in \"Forza aliena\" Azmuth sembra meno pessimista e pi\u00f9 serio. In \"Guerra dei Mondi\" mostra un atteggiamento diretto nei confronti del piano dei Supremi di fare a pezzi la Terra, mentre in \"Buona Copia, Cattiva Copia\" avvisa con calore Ben che ci saranno battaglie pi\u00f9 difficili che dovranno essere combattute in futuro. Questo profondo cambiamento nella sua personalit\u00e0 potrebbe essere stato causato dal suo incontro con Ben, che gli avrebbe insegnato ad essere pi\u00f9 ottimista.\nIn \"Ben 10 Alien Force: Vilgax Attacks\", Azmuth appare dopo che la trasformazione aliena costante di Ben Tennyson durante la sua battaglia contro l'insegna di Mr Smoothy, magicamente portata in vita da Sifone aveva causato il riavvio dell'Omnitrix. Prima di andarsene, Azmuth istruisce Ben su come portare l'Omnitrix saggiamente e gli consiglia di non fargli rimpiangere di avergli affidato l'Omnitrix. Dopo che Ben, nelle sembianze di Alienics sconfigge Vilgax e riesce a salvare la Terra, Azmuth appare ed offre una ricompensa a Ben: un aggiornamento dell'Omnitrix.\nIn \"La Vendetta di Vilgax\", Azmuth contatta Ben intimandogli di non trafficare con l'Omnitrix, affermando che apprender\u00e0 il segreto del Controllo Principale quando verr\u00e0 il momento. Quando un incidente libera le forme base di Cromoraggio, Mutante, Scimparagno e Gigante dall'Omnitrix, Azmuth spiega a Ben come riassorbire le forme aliene all'interno dell'Omnitrix, dicendo che se non lo far\u00e0 entro ventiquattr'ore le forme moriranno e sar\u00e0 impossibile per lui riaggiungerle nell'orologio. Non soddisfatto di quanto accaduto, inoltre dopo che lui stesso aveva intimato a Ben di fermarsi, Azmuth dice a Ben che non lo aiuter\u00e0 pi\u00f9.\nIn \"Primus\", Ben, Gwen e Kevin finiscono su Primus, dove l'Omnitrix li trasporta di sua volont\u00e0, per poi staccarsi dal polso di Ben e volare via. I tre trovano Azmuth intento ad usare l'Omnitrix durante un combattimento contro Vilgax, ma, nonostante ne sia il creatore, Azmuth non \u00e8 cos\u00ec abile ad usarlo in combattimento e finisce per essere sconfitto. Azmuth dice a Ben di andarsene dal pianeta. Rivela quindi che Primus \u00e8 in realt\u00e0 un pianeta di sua creazione, cos\u00ec come gli insettoidi Biopsis Volanti che prelevano i campioni di DNA. Azmuth era giunto sul pianeta quando questo era minacciato da Vilgax. Dopo la sconfitta di Vilgax ed il recupero dell'Omnitrix da parte di Ben, Azmuth si vede costretto a spostare Primus e a nasconderlo da qualche altra parte. Nonostante non abbia ancora perdonato Ben per il danneggiamento dell'Omnitrix, il Galvaniano permette al ragazzo di tenerlo, nonostante tutto.\nNel finale della terza stagione, un suo intervento \u00e8 decisivo per il riscatto di Ben. Il giovane Tennyson era infatti in crisi per aver perso l'Omnitrix, reclamando l'aiuto di Azmuth. Azmuth gli dice che \u00e8 stato un irresponsabile a lasciare il dispositivo pi\u00f9 potente della galassia nelle mani del criminale pi\u00f9 potente e malvagio. Azmuth gli spiega che il destinatario originale dell'Omnitrix era suo nonno, il Risolutore pi\u00f9 brillante della Via Lattea, e non lui, un ragazzino. Il Galvaniano dice che ha pensato tante volte a togliere l'Omnitrix a Ben, convinto del contrario proprio da Nonno Max, che aveva convinto Azmuth che Ben avrebbe fatto grandi cose con l'Omnitrix, come effettivamente poi \u00e8 successo. Azmuth loda il ragazzo per aver usato l'Omnitrix in modi che lui, l'essere pi\u00f9 intelligente di tre galassie, opinabilmente di cinque, non avrebbe mai immaginato. Esorta quindi il ragazzo a trovare una soluzione, scatenando una sua reazione che lo porta ad elaborare il piano che salver\u00e0 la Terra dalla distruzione.\nCooper.\nCooper \u00e8 il nipote di uno dei Risolutori amici di Max. Possiede il potere della tecnopatia, ovvero l'abilit\u00e0 di poter \"comunicare\" con le macchine.\nAppare per la prima volta in \"Ben 10 contro i Terribili 10\", nel quale sta usufruendo di un passaggio verso casa da parte dei Tennyson. Cooper \u00e8 un genio con tutto quello che riguarda la tecnologia, in parte grazie ai suoi poteri unici di tecnopatia che gli permettono di comunicare con qualsiasi tipologia di macchinario, attivando macchine o creandone di nuove; questo potere diviene rapidamente cruciale nell'organizzazione delle difese della base dei Risolutori, presente nel sottosuolo del Monte Rushmore, contro l'offensiva dei Terribili 10. Cooper \u00e8 il primo nipote di Risolutore con abilit\u00e0 speciali ad essere introdotto nella storia, anche se non viene mostrato o spiegato se i suoi poteri derivino da una qualche discendenza aliena o costituiscano esclusivamente un'abilit\u00e0 speciale che il bambino ha imparato a controllare.\nCooper riappare, adolescente, in \"Ben 10 - Forza aliena\", dove sembra essere ingrassato parecchio a causa del suo spendere troppo tempo nel laboratorio davanti al computer. Gli Umalieni lo catturano in \"Sotto Copertura\" e lo obbligano ad usare i suoi poteri tecnopatici per costruire un gigantesco arco ed un proiettore olografico per nasconderlo. Viene liberato da Ben, Gwen e Kevin, che con l'aiuto del ragazzo distruggono il proiettore. Cooper sembra essersi preso una forte cotta per Gwen, cosa che sembra infastidire molto la ragazza. Anche se Kevin solitamente mostra gelosia quando altri si avvicinano a Gwen, il ragazzo prende insolitamente bene i sentimenti adolescenziali di Cooper.\nCooper ritorna successivamente in \"Guerra dei Mondi\", in cui \u00e8 alla guida di una tuta robotica che il ragazzo aveva costruito con i pezzi di scarto del suo laboratorio per essere d'aiuto nella lotta contro gli Umalieni. Dopo aver studiato l'abilit\u00e0 dell'Omnitrix di riportare gli Umalieni alla loro forma umana, Cooper smantella la sua tuta per creare pistole a raggi che ne emulino l'effetto. Alla fine dell'episodio, Cooper diventa un apprendista agli ordini di Max. Nel primo episodio della terza stagione, Cooper aiuta Max e gli altri Aiutanti dei Risolutori nel tentativo di abbattere Vilgax all'interno del parco usando la sua tuta, ma Vilgax riesce velocemente a distruggere la tuta e, fortunatamente per Cooper, Helen, la quale sembra avere un buon rapporto con lui, riesce a salvarlo. Cooper \u00e8 l'unico di tutti i Figli dei Risolutori a non essere messo fuori combattimento nella lotta contro Vilgax.\nJulie Yamamoto.\nJulie Yamamoto (doppiata da Daniela Abruzzese in \"Ben 10 - Forza aliena\" e da Eleonora Reti in \"Ben 10: Ultimate Alien\") \u00e8 un personaggio apparso per la prima volta in \"Ben 10 - Forza aliena\" e per lei Ben prova dei sentimenti che la portano a diventare la sua fidanzata.\nLa sua prima apparizione avviene nel primo episodio, in cui Julie si congratula con Ben per la vittoria della sua squadra di calcio, destando i sentimenti di Ben. Julie successivamente svolge un ruolo pi\u00f9 importante in \"Appuntamento con Julie\", in cui Ben riesce a chiederle un appuntamento (con l'aiuto di Gwen). La loro serata romantica alla fiera \u00e8 interrotta da Nave, che rapisce Julie per ottenere l'aiuto di Ben. Ben quindi rivela a Julie il suo segreto durante il tentativo del ragazzo di liberarla. Julie sembra accettare senza problemi le azioni di Ben con l'Omnitrix. Nonostante sia molto brava a giocare a tennis, la ragazza \u00e8 anche molto brava a scuola e aiuta Ben in \"Buona Copia, Cattiva Copia\" (anche se alla fine Ben se la cava con una C+). In \"Save the Last Dance\", Ben afferma che la ragazza prende ripetute A in tutte le materie. In \"Progetto Cucciolo\", viene rivelato che Julie si sta occupando di Nave come se fosse un cucciolo. Nello stesso episodio, la ragazza dimostra anche alcune abilit\u00e0 di combattimento, comparando un'arma con cui era venuta a contatto ad una racchetta da tennis.\nJulie d\u00e0 una bella mano a Ben in \"Guerra dei Mondi\". Ben non era molto d'accordo a lasciarla stare nel mezzo della battaglia, ma il suo legame con Nave ed il poter sfruttare le sue capacit\u00e0 alla fine le permettono di rimanere.\nAlla fine di \"Guerra dei Mondi\", Ben e Julie vanno vicini a baciarsi, ma ci ripensano poich\u00e9 Gwen, Kevin e Max erano tutti l\u00ec a guardare. Ben quindi le dice che la accompagner\u00e0 a scuola il giorno dopo e Julie torna a casa con l'ausilio di Nave.\nIn \"Non Temere i Fratelli Vreedle\", la ragazza usa il suo legame con Nave per aiutare Ben dall'interno di una tuta blindata composta dallo stesso Nave. Aiuta anche a tenere la mano di Ben al sicuro da Sunder nel mondo umano durante \"Con una sola mano\", mentre il corpo di Ben si trova nel \"Vuoto Totale\" (anche se le due parti del corpo spesso finivano per aiutarsi o mettersi nei guai a vicenda anche a distanza). La ragazza viene menzionata anche in \"La Citt\u00e0 Fantasma\" da Kevin per incoraggiare Nave che era molto restio ad agire per la paura.\nAlan Albright.\nAlan Albright \u00e8 il figlio adolescente di un Risolutore Pyronite (stessa razza aliena di Inferno). Quando non \u00e8 nella sua forma umana, Alan assume la forma di un Pyronite leggermente pi\u00f9 scuro con un distintivo da Risolutore situato al centro del suo petto. Una differenza notevole tra Alan e Inferno \u00e8 che Ben riesce a volare usando come propulsore un getto di fiamme che esce dalle sue mani, mentre Alan lievita su di un pezzo di roccia infuocato.\nAppare per la prima volta in \"Un Altro Inferno\", in cui \u00e8 il principale sospettato di numerosi incendi per tutta Grover's Mill dell'apparentemente spietato Sceriffo Mason e della polizia locale, quindi viene chiuso in un magazzino di ghiaccio. Alan riesce a liberarsi e scappa via. Dopo un altro incontro con i poliziotti, viene attaccato da Ben, Gwen e Kevin, che credono che lui abbia qualcosa a che fare con la scomparsa di Nonno Max. Tuttavia, dopo avere iniziato a combattere con Ben, i due vengono trovati da Mason, che sospetta immediatamente di Ben, accusandolo di essere un piromane complice di Alan. I due riescono a scappare ed Alan spiega a Ben le sue origini, rivelandogli di avere scoperto i propri poteri solo di recente. I poliziotti li ritrovano vicino ad una torre meteorologica, dove vengono tutti attaccati da Umalieni armati di raggi congelanti. Ben, trasformato in Fangofiammante, ed Alan riescono a sconfiggerli, facendo poi a pezzi la torre meteorologica. Dopo la battaglia, Ben chiede ad Alan di unirsi alla loro squadra, ma Alan rifiuta, preferendo rimanere ad aiutare la polizia locale. Tuttavia, Alan dice che se la squadra avr\u00e0 bisogno del suo aiuto lui sar\u00e0 sempre disponibile ed insieme allo sceriffo Mason e alla polizia locale inizia a dare la caccia agli Umalieni rimanenti. Nel corso dell'episodio, Alan dice a Ben di avere problemi col volo, data la recente scoperta dei suoi poteri, ed \u00e8 il giovane Tennyson a spiegargli come volare usando un pezzo di terreno come piattaforma su cui volare. Alan \u00e8 anche il primo ibrido umano/alieno conosciuto introdotto nelle serie.\nAlan successivamente fa un'apparizione in \"Guerra dei Mondi\", in cui si scopre che il suo cognome \u00e8 Albright. Il ragazzo ha appena finito di intrappolare un Umalieno con un circolo di fuoco quando arrivano Paradox, Gwen e Kevin a reclutarlo per la battaglia finale. Alan aiuta quindi Ben e gli altri a combattere contro i Supremi. Alla fine, diventa un allievo di Max. Nel primo episodio della terza stagione aiuta inoltre Max e gli altri Aiutanti dei Risolutori nel tentativo di abbattere Vilgax nel parco, ma i suoi poteri pirocinetici vengono rapidamente estinti dalle nuove capacit\u00e0 acquisite da Vilgax ed il ragazzo viene messo fuori combattimento. Interessante notare come Alan sia l'unico tra gli Aiutanti dei Risolutori i cui attacchi siano riusciti in qualche modo a ferire Vilgax, costringendolo ad indietreggiare per il dolore prima di contrattaccare con il respiro congelante di Ultimos, mettendo Alan al tappeto. Nell'episodio di \"Omniverse\" \"I cattivi di Rooters\" si scopre che in realt\u00e0 Alan non \u00e8 un mezzo Pyronite, bens\u00ec era un umano a cui venne incorporata una parte di DNA di Pyronite da Proctor Servantis che gli modific\u00f2 anche la memoria per farlo credere figlio di un Risolutore alieno.\nNave.\nNave \u00e8 un simbionte con atteggiamento da canide prodotto da un Metamorph Galvanico chiamato Baz-L. Possiede gli stessi poteri di Plusultra, in particolare quello di fondersi con dei macchinari per controllarli ed avanzarli tecnologicamente. Pu\u00f2 inoltre alterare la sua forma per copiare e riprodurre qualsiasi dispositivo con cui sia venuto in contatto, anche oggetti sostanzialmente con massa maggiore. Il vocabolario di Nave \u00e8 limitato appunto alla parola \"nave\", messaggio che il suo creatore aveva spedito per essere consegnato. La parola viene presto adottata come nome della creatura.\nNave appare per la prima volta in \"Appuntamento con Julie\", in cui rintraccia Ben usando il segnale dell'Omnitrix per ottenere aiuto per il Metamorph Galvanico, Baz-L, che lo aveva generato. Nave cattura Julie poich\u00e9 Ben si rifiutava di seguirlo di sua volont\u00e0, costringendo Ben a rivelarle il suo segreto durante il tentativo del ragazzo di liberarla. Una volta che la confusione svanisce, Nave li conduce da Baz-L, intrappolato all'interno della sua astronave danneggiata. Dopo che Ben e Julie riescono a liberare Baz-L, quest'ultimo lascia Nave con i due. Nave scappa via inseguendo un tir che passava sulla strada durante il ritorno a casa.\nNave appare nuovamente in \"Progetto Cucciolo\", dove viene rivelato che il cucciolo va in giro in maniera casuale, prendendo il controllo degli oggetti pi\u00f9 disparati e generalmente essendo la causa di seccature, ritornando di tanto in tanto da Julie per mostrarle i \"nuovi trucchi\" (oggetti copiati) che ha imparato. Viene catturato dai Cavalieri Immortali in quanto mezzo per produrre in massa navi spaziali interstellari. Usando un dispositivo di controllo, lo scienziato dei Cavalieri Immortali, il Dr Joseph Chadwick, costringe Nave a copiare il prototipo della nave e lo scaglia contro Ben, Gwen e Kevin, ma Julie riesce a convincere il piccolo a resistere. Nave torna cos\u00ec normale ed aiuta a sconfiggere i Cavalieri Immortali. Kevin nota che da ora, se ne avr\u00e0 bisogno, la squadra potr\u00e0 contare su una nave spaziale, ma Julie mette in chiaro che Nave \u00e8 il suo cucciolo e che loro dovranno aiutarla a prendersi cura di lui se vorranno avere il suo aiuto in futuro. Julie usa Nave, nella forma della nave spaziale che ha copiato per i Cavalieri Immortali, per confrontarsi con i Supremi in \"Guerra dei Mondi\".\nNave compare nuovamente nell'episodio di \"Forza aliena\" \"Semplice\", fornendo il mezzo di trasporto adatto per altri mondi verso il pianeta alieno coinvolto cos\u00ec come una veloce via di fuga lontano dal pianeta stesso.\nIn \"Non Temere i Fratelli Vreedle\" Baz-L assume i Fratelli Vreedle per riprendersi Nave, mandandoli sulla Terra. Quando Julie si rifiuta di consegnargli il cucciolo, i due alieni diventano aggressivi, mentre Ben e Kevin si dirigono in tribunale, prendendo parte ad una causa contro Baz-L per difendere il loro diritto a tenere Nave, mentre Gwen rimane con Julie. Quando i Fratelli Vreedle ritornano all'attacco, Nave rivela la sua abilit\u00e0 di \"fondersi\" con Julie, creando una gigantesca tuta robotica che la ragazza pu\u00f2 usare per combattere. Dopo che il Giudice Domstol infine si esprime in favore di Ben, i ragazzi tornano in tempo per fermare i Fratelli Vreedle, con Baz-L che, riluttante, ammette che ora Nave appartenga a Julie.\nIn \"La Citt\u00e0 Fantasma\", Nave ancora una volta provvede ai trasporti al di fuori della Terra verso pianeti alieni; tuttavia, Nave mostra anche un lato pi\u00f9 pauroso, scappando via e facendo finta di essere un tostapane per nascondersi dagli schiavi Ectonuriti.\nNave appare in \"\". Il suo ruolo \u00e8 il consueto: trasportare Ben e la sua squadra verso altri mondi.\nNave appare brevemente in \"La battaglia finale\", ultimo episodio della terza stagione, prendendo parte ad una battaglia nello spazio contro il cacciatore di taglie Kraab, che aveva in precedenza rapito Ben.\nParadox.\nParadox (doppiato da Vladimiro Conti) \u00e8 uno scienziato del 1952 che stava lavorando ad un esperimento di viaggio nel tempo, affiancato dal suo fido assistente Hugo, alla base militare di Los Solerdad durante la Guerra fredda.\nTuttavia, durante un test del suo tunnel del tempo, Hugo danneggi\u00f2 i controlli, destabilizzando l'esperimento e risucchiando Paradox all'interno dell'orizzonte degli eventi. Il suo corpo non invecchiava, lui non aveva bisogno di dormire o di mangiare, solo di esistere. L'essere intrappolato nel flusso del tempo, da solo, per innumerevoli millenni, port\u00f2 Paradox alla pazzia, ma questa alla fine divenne \"noiosa\" e l'uomo riguadagn\u00f2 la sua sanit\u00e0 mentale. Paradox impar\u00f2 qualsiasi cosa ci fosse da sapere sul tempo, permettendo cos\u00ec a s\u00e9 stesso di scappare.\nGrazie alla permanenza trascorsa nell'orizzonte degli eventi, Paradox \u00e8 in grado di controllare il tempo semplicemente grazie alla sua volont\u00e0. Pu\u00f2 teletrasportarsi ovunque, sia nel tempo che nello spazio, e rallentare o accelerare il tempo a piacimento. Pu\u00f2 anche creare un'atmosfera respirabile sulla luna per Ben, Gwen e Kevin. L'uomo \u00e8 anche immortale, poich\u00e9 non \u00e8 affetto dallo scorrere del tempo. Si \u00e8 dimostrato in grado di far tornare Kevin alla sua et\u00e0 normale dopo essere diventato un uomo anziano a causa dell'anomalia temporale che ha portato la squadra e Paradox ad incontrarsi. Il suo vero nome \u00e8 sconosciuto poich\u00e9 lui stesso lo ha dimenticato attraverso i millenni. Sembra confondersi spesso riguardo agli eventi avvenuti a causa dei suoi viaggi temporali, mischiando gli eventi che non sono ancora accaduti (dalla prospettiva temporale di Ben, Gwen e Kevin) con quelli che lo sono. Paradox menziona il fatto di aver incontrato Ben in passato nel futuro di Ben, ma non scende nei dettagli, anche se poi fa riferimento ad un'occasione in cui i due coopereranno per salvare l'intero universo (riferendosi probabilmente alla battaglia finale con i Supremi). A causa della sua personalit\u00e0 e delle sue azioni, \u00e8 difficile dire se stia scherzando o no a volte, come quando avverte Kevin che la nuova auto che lui stesso gli ha dato (la versione nuova di fabbrica della sua macchina originale che era stata distrutta dall'anomalia temporale) esploderebbe se entrasse in contatto con qualsiasi cosa proveniente dallo stesso anno.\nSembra essere basato sul personaggio del Dottore della serie di fantascienza inglese \"Doctor Who\". La frase \"Io cammino verso l'eternit\u00e0\" ne \u00e8 una citazione volontaria.\nNella versione avanzata di \"\", una didascalia menzionava il fatto che Paradox avrebbe cercato di ostacolare i tentativi di Eon di arrivare a Ben precedentemente agli avvenimenti del film. Questo potrebbe significare che \"Corsa contro il tempo\" sia canonico nella linea temporale di \"Forza aliena\".\nIl suo debutto nella serie avviene nell'episodio \"L'Esperimento\": Ben, Gwen e Kevin incappano in lui mentre stanno indagando su un'anomalia temporale che sta mettendo a soqquadro le rovine di Los Solerdad. Dopo aver mostrato loro il futuro nel caso in cui l'anomalia non fosse stata fermata, Paradox acconsente a portare Ben e gli altri indietro nel tempo fino al momento dell'esperimento che, oltre a rendere Paradox ci\u00f2 che \u00e8, ha segnato anche la creazione dell'anomalia temporale. Mentre il Professore si impegna nel trattenere la creatura, che a lui non arreca danni perch\u00e9, agendo a livello temporale, Paradox ne \u00e8 immune, Ben, Gwen e Kevin riescono a fermare Hugo dal cadere anch'egli nel portale del tempo (la squadra scopre che l'assistente fu risucchiato anche lui nel flusso del tempo ma, a differenza di Paradox, Hugo sembra essere in due posti contemporaneamente, infatti il secondo \"Hugo\" si rivela essere l'anomalia che in realt\u00e0 stava cercando aiuto). Paradox saluta i ragazzi e torna nel flusso temporale insieme all'Hugo del presente, anche se non \u00e8 dato sapere che fine abbia fatto quest'ultimo poich\u00e9 non fa pi\u00f9 la sua comparsa nella serie.\nParadox ritorna in \"Guerra dei Mondi\", in cui lui e Azmuth (che si riferisce a Paradox chiamandolo \"viaggiatore del tempo\", segno che i due si conoscono bene) avvisano Ben, Gwen e Kevin che i Supremi stanno conquistando pianeti su pianeti e che la loro flotta si sta dirigendo verso la Terra. Paradox da una mano nella battaglia finale ed \u00e8 lui che porta Azmuth sulla Terra. Alla fine dell'episodio lui ed il Galvanico ritornano sul pianeta natale di quest'ultimo per risanarlo dopo la sua distruzione da parte dei Supremi.\nParadox appare nuovamente in \"\". Quando gli alieni che Sifone ha liberato dal Proiettore del \"Vuoto Totale\" stanno invadendo Bellwood, Paradox arriva dicendo a Ben che non \u00e8 il momento giusto per usare Alienics. Dopo la visita di Azmuth a Ben, Paradox afferma che \u00e8 troppo tardi per salvare la Terra ma non troppo presto, portando il ragazzo indietro nel tempo. Quindi si raccomanda a Ben di portare con s\u00e9 Gwen e Kevin e di incontrarsi con Max sul pianeta Vulpin. Paradox aiuta inoltre Ben, Gwen e Kevin su Anur Phaetos. Quando Psyphon prova ad usare il Proiettore del \"Vuoto Totale\" su Ben, Paradox appare dicendo a Ben che pu\u00f2 usare Alienics.\nIn \"Time Heals\", Paradox prova ad avvertire Gwen di non tornare indietro nel tempo per impedire che Kevin si trasformi nella sua forma mutata. Dopo che Gwen agisce ugualmente, lui le spiega in che modo le sue azioni abbiano reso lo Stregone capace di impossessarsi del mondo nel futuro e la porta al castello di quest'ultimo. Dopo che la ragazza riesce con successo a riparare all'errore commesso, Paradox compare un'ultima volta per informare il gruppo che \"va tutto bene\", lasciando alquanto confusi Ben e Kevin.\nGli Aiutanti dei Risolutori.\nGli Aiutanti dei Risolutori sono un piccolo gruppo di figli di Risolutori che danno la caccia ad alieni usando tecnologia da Risolutori, tuttavia senza avere una piena conoscenza di essa.\nIn \"Il Dr Vuoto\", i tre sono conosciuti come \"gli Aiutanti\" (probabilmente chiamati cos\u00ec dopo il loro episodio di debutto) che fanno parte delle forze di Max contro il Dr Vuoto/Dr Animus.\nI tre Aiutanti appaiono in \"Ben fuori controllo\", in cui per qualche ragione Ben e Max sono intrappolati in una stazione spaziale che sta per precipitare sulla Terra, con Ben che sta provando inspiegabilmente ad uccidere Max, cos\u00ec quest'ultimo li chiama in aiuto.\nHelen Wheels.\nHelen Wheels, doppiata da Daniela Abruzzese, \u00e8 figlia di un Risolutore e sorella di Pierce. I suoi poteri ed il suo aspetto sono simili a quelli di XLR8. Appare per la prima volta in \"Gli Aiutanti dei Risolutori\", in cui lei e Manny vanno a caccia di qualsiasi genere di alieni, lanciandoli poi all'interno di un Proiettore del Vuoto Totale (che i due hanno erroneamente scambiato per un'arma di disintegrazione). Helen viene convinta da Manny che Ben, Gwen e Kevin siano Umalieni, ma la confusione viene placata alla fine dell'episodio, quando Ben prova ai due che il Proiettore del Vuoto Totale non \u00e8 in realt\u00e0 un'arma di disintegrazione. Per liberare coloro che sono stati imprigionati ingiustamente, Helen e Manny vanno volontariamente nel Vuoto Totale. In \"Il Dr Vuoto\", Helen contatta Gwen telepaticamente per chiederle aiuto contro il Dr Animus, a cui provvede Ben. Ritorna dal Vuoto Totale in \"Guerra dei Mondi\" ed aiuta Ben e gli altri a combattere i Supremi. Alla fine, diviene un'allieva di Max. Sembra possedere anche lei un visore come XLR8 ma, differentemente dall'alieno di Ben, questo non le copre l'intero volto. In \"La Vendetta di Vilgax\", la ragazza aiuta Max e gli altri Aiutanti dei Risolutori ad abbattere Vilgax nel parco e riesce a salvare Cooper da un attacco di Vilgax, ma viene facilmente sconfitta dalla vista calorifica di Vilgax (rubata ad Ultimos).\nManny.\nManny, doppiato da Pierluigi Astore, \u00e8 figlio di un Risolutore, i cui poteri ed aspetto fisico sono simili a quelli di 2x2, anche se Manny sembra essere leggermente pi\u00f9 piccolo, presumibilmente perch\u00e9 \u00e8 un ibrido (met\u00e0 umano e met\u00e0 Tetramand). Manny ha una cotta per Helen. Appare per la prima volta in \"Gli Aiutanti dei Risolutori\" insieme a Helen, a caccia di alieni. Come Kevin, anche Manny esibisce una personalit\u00e0 da antieroe ed \u00e8 ostinatamente scrupoloso per quanto riguarda la loro missione, ipotizzando immediatamente che Ben, Gwen e Kevin siano Umalieni. Viene finalmente convinto ad ascoltare dopo essere stato messo al tappeto da Ben. Dopo aver capito l'errore del loro comportamento, Helen e Manny vanno nel Vuoto Totale a cercare coloro che sono stati ingiustamente imprigionati da loro. In \"Il Dr Vuoto\", Manny \u00e8 uno dei combattenti della resistenza che combatte contro il Dr Animus. Una battaglia passata gli \u00e8 costata una mano, che \u00e8 stata sostituita da una rozza morsa che funge da protesi. Ritorna dal Vuoto Totale in \"Guerra dei Mondi\" ed aiuta Ben e gli altri a combattere contro i Supremi Alla fine, diviene un apprendista di Max. Causando il fastidio di Max, insiste nel voler chiamare la nuova squadra \"l'Esercito di Max\". In aggiunta ai suoi poteri di Tetramand, Manny porta con s\u00e9 due set di pistole al plasma. In \"La Vendetta di Vilgax\", aiuta Max a provare ad eliminare Vilgax nel parco con gli altri Aiutanti dei Risolutori ma viene semplicemente scagliato lontano.\nPierce.\nPierce, doppiato da Andrea Lavagnino, \u00e8 figlio di un Risolutore e fratello adottivo di Helen, anche se \u00e8 ignoto se anche lui di cognome si chiami Wheels, che ha l'abilit\u00e0 di scagliare aculei da qualsiasi parte del suo corpo, caratteristica che combina con le sue capacit\u00e0 nelle arti marziali (il suo stile sembra una combinazione della capoeira e del muay thai). Appare in un diario registrato in \"Gli Aiutanti dei Risolutori\", dopo essere stato dato per morto durante una missione, mentre era al lavoro con Helen e Manny. In \"Il Dr Vuoto\", viene rivelato che era stato in realt\u00e0 spedito nel Vuoto Totale, presumibilmente attraverso il Proiettore che stavano usando per disporre facilmente degli Umalieni (e di molti altri alieni). Ben \u00e8 costretto ad affrontare Pierce per incontrare Chiave Inglese (che in realt\u00e0 era Nonno Max) e perde deliberatamente. Pierce ritorna dal Vuoto Totale in \"Guerra dei Mondi\" ed aiuta Ben e gli altri a combattere contro i Supremi. Alla fine diviene un pupillo di Max. In \"La Vendetta di Vilgax\" aiuta Max e gli altri Aiutanti nel tentativo di disporre di Vilgax nel parco ma, dopo non essere riuscito praticamente nemmeno ad impensierire il malvagio alieno, viene scagliato via.\nCarl Tennyson.\nCarl \u00e8 il figlio di Max, il padre di Ben, il fratello di Frank e lo zio di Gwen. Nel film dal vivo \"\", viene dipinto come un genitore new-age che vuole che Ben abbia la sua \"libert\u00e0\", insistendo che lui lo chiami Carl e non pap\u00e0 e lasciando andare Ben in misteriose avventure senza porre domande. Sembra ancora pi\u00f9 rilassato di sua moglie, poich\u00e9 in almeno due occasioni le dice di lasciare che Ben si diverta. Per esempio, quando quasi alla fine del film la madre di Ben gli dice di non mangiare troppo formaggio, Carl dice di \"lasciare che il ragazzo viva a modo suo\", dandogli poi il permesso di mangiare tutto il formaggio che desidera.\nNella sua prima apparizione nella serie animata, nell'episodio \"Il Ritorno a Casa\", dimostra di provare del risentimento nei confronti di Max, poich\u00e9 il suo lavoro di idraulico gli aveva sempre impedito di passare abbastanza tempo con la famiglia. Successivamente scopre dei Risolutori e dell'Omnitrix nel modo pi\u00f9 duro quando Vilgax distrugge la loro casa e li tiene in ostaggio, costringendo Ben a salvarli nei panni di Rotolone. Assiste poi Ben, Gwen e Max nello sconfiggere Vilgax e nel salvare Bellwood, finendo per riconciliarsi con suo padre in qualche modo.\nCarl appare poi nell'episodio di \"Ben 10 - Forza aliena\" \"In Punizione\", in cui lui e Sandra scoprono le attivit\u00e0 da supereroe di Ben. Apparentemente incapaci di sopportare il pensiero del loro figlio costantemente in pericolo di vita, e arrabbiati sulle continue menzogne di Ben sulle sue attivit\u00e0, i due lo puniscono, impedendogli di usare l'Omnitrix e dicendo ai genitori di Gwen che la ragazza aveva aiutato Ben a mentire, causando una punizione anche per lei e costringendo Kevin a combattere i Supremi da solo. Quando la missione risulta troppo difficile per essere gestita dal solo Kevin, Ben disobbedisce apertamente ai suoi genitori ed usa l'Omnitrix per \"uscire\" di casa trasformato in Omosauro ed andare ad aiutare Kevin; facendo ci\u00f2, Carl e Sandra capiscono quanto sia importante Ben per il mondo. I due successivamente giungono ad aiutare Ben e Kevin a combattere, ammettendo di essere orgogliosi di Ben e permettendogli apertamente di riprendere le sue attivit\u00e0 da supereroe. In questo episodio, Carl \u00e8 stato disegnato per essere somigliante alla sua controparte dal vivo, dal quale \u00e8 stato anche doppiato. Alla fine dell'episodio, il padre di Ben ammette che lui sapeva per certo che Max era un agente di una polizia interstellare, ma non gli piaceva ci\u00f2 che suo padre faceva. Grazie alle azioni di Ben, Carl capisce che Max li aveva protetti per tutto il tempo e che Ben sta facendo la stessa cosa.\nSandra Tennyson.\nSandra \u00e8 la nuora di Max, la madre di Ben, la cognata di Frank e la zia di Gwen.\nIn \"\", lei vuole che Ben la chiami Sandra, dando l'impressione che il bambino goda di una maggiore libert\u00e0 di molti altri bambini, ma per la maggior parte del tempo gli fa venire i brividi. A volte Sandra sembra andare contro questa convinzione, ma il marito Carl la ferma in tempo ogni volta.\nSandra riappare nell'episodio di \"Ben 10 - Forza aliena\" \"In Punizione\", in cui lei e Carl scoprono le attivit\u00e0 da supereroe di Ben. Apparentemente incapaci di sopportare il pensiero del loro figlio costantemente in pericolo di vita, e arrabbiati sulle continue menzogne di Ben sulle sue attivit\u00e0, i due lo puniscono, impedendogli di usare l'Omnitrix e dicendo ai genitori di Gwen che la ragazza aveva aiutato Ben a mentire, causando una punizione anche per lei e costringendo Kevin a combattere i Supremi da solo. Quando la missione risulta troppo difficile per essere gestita dal solo Kevin, Ben disobbedisce apertamente ai suoi genitori ed usa l'Omnitrix per \"uscire\" di casa trasformato in Omosauro ed andare ad aiutare Kevin; facendo ci\u00f2, Carl e Sandra capiscono quanto sia importante Ben per il mondo. I due successivamente giungono ad aiutare Ben e Kevin a combattere, ammettendo di essere orgogliosi di Ben e permettendogli apertamente di riprendere le sue attivit\u00e0 da supereroe. In questo episodio, Sandra \u00e8 stata disegnata per essere somigliante alla sua controparte dal vivo, dalla quale \u00e8 stata anche doppiata.\nFrank Tennyson.\nFrank \u00e8 il figlio di Max, il padre di Gwen, il fratello di Carl e lo zio di Ben.\nNatalie Tennyson.\nNatalie \u00e8 la madre di Gwen, la moglie di Frank, la cognata di Carl e la zia di Ben.\nReinrassic III.\nReinrassic III, doppiato da Mimmo Strati, anche chiamato \"Reiny\" da Ben (che per\u00f2 chiama Ben \"Ben-Ben Tennyson\", dopo che Ben si presenta all'alieno come \"Ben, Ben Tennyson\"), \u00e8 un Supremo. Settimo figlio della nobile casata dei Supremi dei Di Ralla, \u00e8 il diretto discendente dell'Alto Ordine di Rassict, purosangue per eccellenza. Ben \u00e8 costretto a lavorare con lui mentre i due sono intrappolati sul pianeta desertico di Turrawaste in \"Soli Insieme\". Durante un combattimento contro di lui, Kevin danneggia accidentalmente il teleporter attraverso il quale Reinrassic stava provando a scappare, spedendo lo stesso Reinrassic e Ben a Turrawaste, pianeta usato come stazione di scambio. Nonostante i due necessitino l'uno dell'altro per sopravvivere, salvandosi certamente l'un l'altro in diverse occasioni, Reinrassic mostra il tipico odio dei Supremi verso coloro che la sua razza chiama erroneamente \"specie inferiori\", costringendo Ben a camminare dieci passi dietro di lui ed insultandolo costantemente, anche urlandogli contro per averlo toccato dopo avergli salvato la vita. Reinrassic perde anche una mano per salvare Ben da un Dasypodidaes, con Ben che riesce a riattaccarla al corpo dell'alieno grazie ai poteri di Fangofiammante, per la sorpresa del Supremo. Alla fine i due arrivano al teleporter ma, a causa del legame di amicizia instaurato con Ben, Reinrassic si autoesilia a Turrawaste, credendo di essere stato contaminato dall'umano.\nIl Supremo torna brevemente ma in modo decisivo in \"Guerra dei Mondi (seconda parte)\", dopo che Ben cura il danno genetico di tutti i Supremi, fondendo ognuno di essi con del DNA alieno casuale preso dall'Omnitrix. Reinrassic non \u00e8 oggetto della trasformazione causata da Ben grazie al suo braccio guarito da Fangofiammante, poich\u00e9 i tralci usati dall'alieno usati per riattaccare la sua mano si sono diffusi fin sul gomito di Reiny e hanno mutato cos\u00ec anche il suo DNA. Quest'ultimo, nonostante il suo esilio autoimposto, capisce che i punti di vista dei Supremi sulle altre razze erano sbagliati e che essere fusi al DNA di un altro alieno non \u00e8 una maledizione, piuttosto qualcosa che permetter\u00e0 ai Supremi di sopravvivere e non di estinguersi. Questo porta il Consiglio dei Supremi ad eleggerlo nuovo Supremo dei Supremi, capo di tutti i Supremi. Reinrassic richiama tutte le navi e causa la fine dell'invasione, stringendo infine la mano di Ben in segno di rispetto.\nIn \"If All Else Fails\", Ben \u00e8 costretto a chiedere l'aiuto di Reinrassic III per convincere il Supremo risvegliato di fermare il programma di sicurezza. Reinrassic mostra anche all'Ufficiale dei Supremi che lui \u00e8 il Supremo dei Supremi, rivelando un simbolo sul palmo della sua mano che lo identifica come tale, incitando il Supremo ad aiutarlo a fermare il programma. Dopo che l'Ufficiale sacrifica la propria vita per impedire che il programma di sicurezza dia luogo ad un'esplosione nucleare, Reinrassic dice a Gwen che controller\u00e0 i registri per vedere se ci sono altre armi di distruzione di massa nascoste sulla Terra.\nIl nome \"Reinrassic\" \u00e8 una paronimia dell'aggettivo tedesco \"reinrassig\", che significa \"sangue puro\" o \"di razza pura\", una presa in giro dell'ossessione dei Supremi nei confronti della purezza razziale, similmente ai nazisti di Germania, che si ponevano l'obiettivo di essere una pura razza ariana come i Supremi. Ironicamente, Reinrassic \u00e8 colui che convince la sua razza dello sbaglio del continuare a credere che la purezza della loro specie sia una buona cosa.\nBlukic e Driba.\nBlukic e Driba sono i pi\u00f9 stupidi geni della Via Lattea. Sono dei giovani assistenti di Azmuth e sono anche dei Risolutori. Sbloccano nell'Omnitrix di Ben gli alieni il Peggiore, Gambatrota, Baffi di Talpa e Polvere fastidiosa. Sono entrambi degli alieni Galvaniani che secondo l'Azmuth della dimensione 23, hanno un'intelligenza superiore dal punto di vista umano ma sono tremendamente stupidi dal punto di vista galvanico. Blukic ha di aspetto magro e alto, mentre Driba \u00e8 basso e grasso.\nSkurd.\nSkurd \u00e8 un piccolo alieno simile ad una medusa verde apparsa nell'ultima stagione di \"Omniverse.\" Skurd \u00e8 apparso per la prima volta in \"L'appiccicoso\", quando Khyber lo stava cercando per poter usare i poteri del Nemetrix senza perdere la sua sanit\u00e0 mentale non usando direttamente il dispositivo. Tuttavia, Skurd ha abbandonato Khyber dopo aver visto che l'Omnitrix ha ancora pi\u00f9 DNA del Nemetrix. Si \u00e8 bloccato sull'Omnitrix e ha lasciato Khyber trasformato in un Tirannipede. Aiut\u00f2 Ben sconfiggerlo e rimase attaccato all'Omnitrix, assistendo Ben fino a \"Un nuovo giorno Parte 2\", quando Skurd ha lasciato Ben per riunirsi con i suoi antenati nella loro missione originaria di seminare la vita attraverso tutto il creato. Skurd \u00e8 uno slimebionte, ovvero la specie pi\u00f9 importante di tutto il creato poich\u00e9 raccolgono, trasportano, mescolano e depositano il DNA in un universo in crescita per eoni, seminando la vita attraverso universi nuovi e in crescita in tutto il cosmo, una specie che per\u00f2 si credeva erroneamente estinta. Il potere di Skurd consiste nell'attaccarsi ad un essere vivente, nutrirsi del suo DNA e utilizzarlo per replicarne i poteri o creare arti extra; pi\u00f9 DNA ha un solo ospite, pi\u00f9 poteri pu\u00f2 usare fintanto che gli rimane attaccato. Nel periodo in cui si era unito all'Omnitrix si \u00e8 rivelato una combinazione estremamente potente, avendo a disposizione praticamente tutto il DNA del cosmo e permettendo a Ben di usare in contemporanea pi\u00f9 poteri, pur essendo trasformato in un altro alieno, talvolta combinandoli.\nBen alternativi.\nSono versioni alternative di Ben apparse in \"Omniverse\".\nBen Tennyson (Dimensione 23).\nIl Ben della dimensione 23 \u00e8 un Ben 10 di un'altra dimensione (23^ dimensione) apparso nell'episodio \"Il negozio 23\". \u00c8 un ragazzo basso al confronto del Ben originale e porta un vestito elegante con un Omnitrix assomigliante a quello di Ben quando aveva undici anni con colori azzurro e oro, e non verde e argento. \u00c8 arrogante, molto popolare e usa l'Omnitrix per farsi pubblicit\u00e0. Non avendo mai avuto a che fare con i risolutori questo Ben considera tutti gli alieni pericolosi e malvagi, fino a che il Ben originale non lo fa ragionare e lo rende pi\u00f9 umile. Riappare in \"Un Ben senza Omnitrix\", assieme ad altri Ben alternativi per salvare il multiverso. Al contrario del Ben originale, che riesce a trovare dei nomi originali per i suoi alieni, quelli di Ben 23 hanno nomi semplici e banali.\nBen senza Omnitrix.\nSi tratta, per l'appunto, di un Ben alternativo che non ha mai ottenuto l'Omnitrix, apparso in \"Un Ben senza Omnitrix\", che pertanto ha vissuto la sua vita da ragazzo normale assieme alla cugina e al nonno, desideroso per\u00f2 di poter fare la differenza e vivere grandi avventure. Quando per\u00f2 Eon e Vilgax attaccano la sua dimensione, con versioni di Ben soggiogate da questi, Paradox e i pochi Ben alternativi buoni (compreso l'originale) cercano di salvarlo, fino a che Vilgax non fa esplodere una bomba Chronosapien eliminando tutte le dimensioni eccetto quella del Ben senza poteri, in modo da regnare incontrastato, ma grazie a Paradox e al Ben originale che gli dona l'Omnitrix egli salver\u00e0 il multiverso, dapprima ricreando la linea alternativa originale usando gli alieni dell'Omnitrix per creare gli eventi del tramite un paradosso spazio-temporale, poi radunando tutti Ben buoni del multiverso (compreso Ben 10.000) e annullando l'effetto della cronobomba grazie a Raggiotempo per poi ridare l'Omnitrix al suo legittimo proprietario. Quando i Risolutori e nonno Max recuperano Vilgax per imprigionarlo il ragazzo va con loro, ed un discorso tra Paradox e Ben Prime fa capire come anche questo Ben, pur senza l'Omnitrix, diventer\u00e0 un eroe, forse come Risolutore.\nGwen 10.\nVersione in cui \u00e8 Gwen ad aver ottenuto l'Omnitrix e non Ben. Con lei \u00e8 possibile vedere le versioni femminili degli alieni della serie. Apparsa la prima vota in \"Gwen 10\" nella , riappare ne \"Un Ben senza Omnitrix,\" per aiutare gli altri Ben a salvare il multiverso. Nella serie originale il suo Omnitrix era uguale a quello di Ben, mentre in Omniverse \u00e8 azzurro e rosa."}
{"id": "2790095", "revid": "1702319", "url": "https://it.wikipedia.org/wiki?curid=2790095", "title": "Piuma", "text": ""}
{"id": "2790098", "revid": "1305772", "url": "https://it.wikipedia.org/wiki?curid=2790098", "title": "William Henry Hunt", "text": ""}
{"id": "2790100", "revid": "62004", "url": "https://it.wikipedia.org/wiki?curid=2790100", "title": "Ottavio Dazzan", "text": ""}
{"id": "2790101", "revid": "290948", "url": "https://it.wikipedia.org/wiki?curid=2790101", "title": "Remiganti", "text": ""}
{"id": "2790102", "revid": "767487", "url": "https://it.wikipedia.org/wiki?curid=2790102", "title": "William Henry Hunt (politico)", "text": "Biografia.\nFu il ventinovesimo segretario della marina statunitense durante la presidenza di James A. Garfield prima e la presidenza di Chester Arthur poi.\nStudi\u00f2 legge a Yale, e cerc\u00f2 di evitare la partecipazione ai conflitti del tempo. In seguito, nel marzo 1876, venne nominato procuratore generale dello Stato della Louisiana. Mor\u00ec in servizio presso la citt\u00e0 di San Pietroburgo, durante un viaggio di rappresentanza.\nIl suo corpo venne trasferito e sepolto all'Oak Hill Cemetery\nRiconoscimenti.\nDue navi sono state denominate USS Hunt in suo onore."}
{"id": "2790103", "revid": "219355", "url": "https://it.wikipedia.org/wiki?curid=2790103", "title": "Doppia spettrometria di massa", "text": ""}
{"id": "2790105", "revid": "767487", "url": "https://it.wikipedia.org/wiki?curid=2790105", "title": "Giovanna d'Arco (film 1916)", "text": "Giovanna d'Arco (\"Joan the Woman\") \u00e8 un film del 1916 diretto da Cecil B. DeMille. Un soldato francese sogna la storia di Giovanna d'Arco mentre si trova al fronte durante la Prima Guerra Mondiale. La parte centrale del film ricostruisce la vicenda della Pulzella, incorniciata da un prologo e un epilogo ambientato ai tempi della Grande Guerra.\nGiovanna d'Arco era l'eroina preferita di Geraldine Farrar, e anche se il soprano pensava che presso il pubblico il film non avrebbe avuto la stessa fortuna di quella avuta con la \"Carmen\", nondimeno \"Giovanna d'Arco\" rest\u00f2 il suo film favorito. L'unica pecca della sua interpretazione si pu\u00f2 ascrivere al fatto che Farrar all'epoca aveva 34 anni ed era un po' matura per il ruolo della giovane Giovanna.\nSecondo la critica dell'epoca, il film - anche se non era all'altezza di \"Intolerance\" o di \"La nascita di una nazione\" - era tuttavia l'unico che potesse in qualche modo competere coi capolavori di Griffith. DeMille speriment\u00f2 per il film spettacolari effetti speciali e adott\u00f2 il colore per alcune scene usando il sistema Handschiegl Color Process.\nDel film esiste ancora una copia.\nTrama.\nDurante la Prima guerra mondiale, in Francia, Eric Trent, un soldato inglese al fronte trova in un villaggio una spada antica. La notte sogna Giovanna d'Arco. Nel sogno, diventato il suo amante, Eric la tradir\u00e0. Giovanna verr\u00e0 catturata, processata e bruciata sul rogo.\nIspirato dalla visione di Giovanna, Eric sacrificher\u00e0 la sua vita per la Francia.\nProduzione.\nIl film fu prodotto dalla Cardinal Film e dalla Paramount Pictures e venne girato al Griffith Park - 4730 Crystal Springs Drive, Los Angeles, California dal 19 giugno 1916 al 7 ottobre 1916. Il budget \u00e8 stimato a 302.976 dollari .\nDistribuzione.\nUscito negli Stati Uniti il 25 dicembre 1916, il film venne distribuito dalla Famous Players-Lasky Corporation. In Italia usc\u00ec tra il 1919 e il 1920.\nNel 2001, negli USA \u00e8 uscita una versione di 137 minuti in DVD, distribuita dalla Image Entertainment, con sottotitoli in inglese \nData di uscita.\nsu IMDB\nAlias"}
{"id": "2790107", "revid": "1812835", "url": "https://it.wikipedia.org/wiki?curid=2790107", "title": "Lucilla Udovich", "text": "Biografia.\nDi origine croata, nacque e crebbe in California, dove studi\u00f2 canto, violino, piano e solfeggio alla Scuola Musicale della Comunit\u00e0 di San Francisco. Continu\u00f2 poi lo studio a New York presso la Columbia University e l'Hunter College, cantando in chiesa e in commedie musicali. Dopo aver preso parte ad alcuni concerti a Milano, si trasfer\u00ec a Roma dove rimase per il resto della vita.\nIl debutto nell'opera avvenne con \"Agnese di Hohenstaufen\" al Maggio Musicale Fiorentino nel 1954, venendo subito chiamata al Glyndebourne Festival Opera per interpretare Elettra in \"Idomeneo\". L'anno successivo inaugur\u00f2 il \"Maggio fiorentino\" con \"Antigone\" di Tommaso Traetta e fu chiamata da Beniamino Gigli a cantare nel suo ultimo giro di concerti in Italia.\nApparve in seguito nei principali teatri italiani: Opera di Roma, Teatro Comunale di Firenze, La Fenice di Venezia, Teatro San Carlo di Napoli e fu invitata al Festival Puccini di Torre del Lago in occasione del centenario della nascita del compositore. \nAffront\u00f2 un repertorio operistico prevalentemente lirico spinto e drammatico; si esib\u00ec inoltre come voce solista con l'Orchestra di Santa Cecilia ne \"Il castello del principe Barbabl\u00f9\" di B\u00e9la Bart\u00f3k, nella \"Messa di requiem\" verdiana e nella \"Petite Messe Solennelle\" di Rossini. Con l'Orchestra della RAI esegu\u00ec \"Peter Grimes\" e \"Requiem di guerra\" di Benjamin Britten e i \"Gurrelieder\" di Arnold Sch\u00f6nberg. \nAl di fuori dell'Italia tenne spettacoli e concerti a Buenos Aires, Citt\u00e0 del Messico, Barcellona, Zagabria, Ankara, Tel Aviv, Oslo, Dublino, Parigi, Londra, San Francisco, Los Angeles, Pittsburgh, New Orleans, Houston.\nDopo circa un decennio di carriera fu costretta ad abbandonare a causa di forti dolori alla schiena, dedicandosi all'insegnamento."}
{"id": "2790109", "revid": "204012", "url": "https://it.wikipedia.org/wiki?curid=2790109", "title": "William H. Hunt", "text": ""}
{"id": "2790110", "revid": "1543377", "url": "https://it.wikipedia.org/wiki?curid=2790110", "title": "Pentafluoroetano", "text": "Il pentafluoroetano (identificato dagli standard internazionali come HFC 125 o come NAF S 125 o R-125) \u00e8 un idrofluorocarburo gassoso fluorurato, utilizzato come fluido refrigerante (in particolare \u00e8 adatto per applicazioni a saturazione totale) o come agente estinguente.\nTra tutti gli agenti estinguenti alogenati a zero ODP, il NAF S 125 \u00e8 quello che richiede la pi\u00f9 bassa concentrazione di spegnimento in peso. Grazie alle sue caratteristiche fisiche, molto simili a quelle dell'Halon 1301, il NAF S 125 pu\u00f2 essere impiegato anche per la protezione dei rischi a temperatura sotto zero.\nCon un punto di ebollizione di \u201348.5\u00a0\u00b0C, il NAF S 125 si distribuisce rapidamente ed in modo uniforme all'interno dell'ambiente protetto anche a temperature ben al di sotto dei 0\u00b0 ed in presenza di ostacoli. Utilizzato nei caccia dall'aviazione statunitense, \u00e8 considerato dalla Federal Aviation Administration una delle alternative all'Halon 1301 pi\u00f9 interessanti per il settore dell'aeronautica civile.\nGrazie ad una bassa tossicit\u00e0 acuta, NAF S 125 \u00e8 idoneo all'utilizzo in aree normalmente occupate. Il massimo tempo di esposizione alle varie concentrazioni del NAF S 125 \u00e8 stato calcolato dalla U.S. EPA con il modello PBPK. Nello Standard NFPA 2001 (Edizione 2000), il limite all'esposizione di NAF S 125 \u00e8 fissato all'11.5% per 5 minuti."}
{"id": "2790111", "revid": "287204", "url": "https://it.wikipedia.org/wiki?curid=2790111", "title": "C2HF5", "text": ""}
{"id": "2790113", "revid": "219355", "url": "https://it.wikipedia.org/wiki?curid=2790113", "title": "Spettroscopie ESCA", "text": ""}
{"id": "2790115", "revid": "219355", "url": "https://it.wikipedia.org/wiki?curid=2790115", "title": "Sensibilit\u00e0 di calibrazione", "text": ""}
{"id": "2790119", "revid": "1318658", "url": "https://it.wikipedia.org/wiki?curid=2790119", "title": "Compendium of Chemical Terminology", "text": "Il Compendium of Chemical Terminology \u00e8 un libro pubblicato dalla IUPAC contenente le definizioni chimiche internazionalmente accettate. La prima edizione \u00e8 stata curata da Victor Gold, da cui il nome dato comunemente al libro Gold Book.\nEdizioni.\nLa prima edizione fu pubblicata nel 1987 (ISBN 0-632-01765-1), la seconda edizione (ISBN 0-86542-684-8), curata da A. D. McNaught e A. Wilkinson, fu pubblicata nel 1997. Una piccola versione del \"Gold Book\" \u00e8 scaricabile gratuitamente online. Sono state pubblicate traduzioni in francese, spagnolo e polacco."}
{"id": "2790121", "revid": "219355", "url": "https://it.wikipedia.org/wiki?curid=2790121", "title": "Gold Book", "text": ""}
{"id": "2790122", "revid": "219355", "url": "https://it.wikipedia.org/wiki?curid=2790122", "title": "IUPAC Gold Book", "text": ""}
{"id": "2790126", "revid": "1318658", "url": "https://it.wikipedia.org/wiki?curid=2790126", "title": "Nomenclature of Inorganic Chemistry", "text": "Il Nomenclature of Inorganic Chemistry, comunemente chiamato Red Book, \u00e8 un libro contenente una serie di raccomandazioni sulla nomenclatura in chimica inorganica pubblicato dalla IUPAC a intervalli regolari. L'ultima edizione completa \u00e8 stata pubblicata nel 2005 in versione sia cartacea che elettronica.\nEdizioni precedenti:"}
{"id": "2790128", "revid": "219355", "url": "https://it.wikipedia.org/wiki?curid=2790128", "title": "IUPAC Red Book", "text": ""}
{"id": "2790129", "revid": "729019", "url": "https://it.wikipedia.org/wiki?curid=2790129", "title": "Tiro d'azione", "text": "Il tiro d'azione, conosciuto anche come action shooting, \u00e8 una disciplina sportiva di tiro con armi da fuoco, simulante il tiro difensivo in condizioni reali.\nIn Italia fa capo alla FIAS, Federazione Italiana Action Shooting, che raggruppa una ventina di club."}
{"id": "2790131", "revid": "1628923", "url": "https://it.wikipedia.org/wiki?curid=2790131", "title": "IUPAC Nomenclature books series", "text": "La Nomenclature books series \u00e8 una serie di libri pubblicati dalla IUPAC. La IUPAC \npubblica molti libri, che contengono una lista completa di definizioni sulla nomenclatura chimica. Le definizioni sono divise in sette \"libri colorati\": Blue, Gold, Green, Orange, Purple, Red and White.Vi \u00e8 anche un ottavo libro detto \"Silver Book\". \nLa serie \u00e8 nota come Colour Books."}
{"id": "2790132", "revid": "219355", "url": "https://it.wikipedia.org/wiki?curid=2790132", "title": "Colour Books", "text": ""}
{"id": "2790133", "revid": "219355", "url": "https://it.wikipedia.org/wiki?curid=2790133", "title": "IUPAC Colour Books", "text": ""}
{"id": "2790136", "revid": "6923", "url": "https://it.wikipedia.org/wiki?curid=2790136", "title": "Smash (etichetta discografica)", "text": "La Smash Original Cast, conosciuta anche semplicemente come Smash, \u00e8 stata un'etichetta discografica italiana attiva negli anni settanta.\nStoria.\nFondata dal produttore Franco Labriola, la Smash Original Cast (questo \u00e8 il nome completo dell'etichetta) aveva sede in Roma. Per la distribuzione l'etichetta si appoggiava alle Messaggerie Musicali.\nNel corso della sua attivit\u00e0 la Smash ha spaziato dal melodico di Patrizio Sandrelli al rock progressivo del gruppo I Boom, dalla canzone napoletana di Gloriana alle colonne sonore (soprattutto all'inizio dell'attivit\u00e0) con i fratelli Guido e Maurizio De Angelis per finire con il piano bar di Gilberto De Felice\nHa partecipato al Festival di Sanremo 1976 con Patrizio Sandrelli e la canzone \"Piccola donna addio\". Al termine dello stesso anno ha cessato le attivit\u00e0.\nDiscografia.\nCriteri di datazione.\nPer la datazione ci siamo basati sull'etichetta del disco, sul vinile o sulla copertina; qualora nessuno di questi elementi ci abbia fornito un riscontro, ci siamo basati sulla numerazione del catalogo. Se esistenti, abbiamo riportato oltre all'anno il mese e il giorno (quest'ultimo dato si trova, a volte, inciso sul vinile); infine, ci siamo basati sul codice della matrice di stampa."}
{"id": "2790137", "revid": "1318658", "url": "https://it.wikipedia.org/wiki?curid=2790137", "title": "Nomenclature of Organic Chemistry", "text": "Il Nomenclature of Organic Chemistry, chiamato comunemente Blue Book, \u00e8 un libro contenente una serie di raccomandazioni sulla nomenclatura in chimica organica pubblicato dalla IUPAC a intervalli regolari. L'ultima edizione completa \u00e8 stata pubblicata nel 1979, un aggiornamento \u00e8 stato pubblicato nel 1993 con il titolo \"A Guide to IUPAC Nomenclature of Organic Compounds\". Entrambi questi libri sono oggi fuori commercio in versione cartacea ma la versione elettronica \u00e8 scaricabile gratuitamente. Una revisione completa \u00e8 iniziata nel 2004 ed \u00e8 stata presentata pubblicamente per i commenti. Nel frattempo alcune sezioni sono state riviste e pubblicate sulla rivista Pure and Applied Chemistry."}
{"id": "2790139", "revid": "767487", "url": "https://it.wikipedia.org/wiki?curid=2790139", "title": "L'ultima dei Montezuma", "text": "L'ultima dei Montezuma (\"The Woman God Forgot\") \u00e8 un film muto del 1917 diretto e prodotto da Cecil B. DeMille, interpretato da Wallace Reid e da Geraldine Farrar.\nTrama.\nAi tempi della conquista del Messico da parte degli Spagnoli, il capitano Alvarado viene mandato da Cortez presso Montezuma. La figlia di questi si innamora di lui, prigioniero degli Aztechi nonostante sia stata promessa dal padre al guerriero Guatemoco. Quando Alvarado sta per essere sacrificato sull'altare, Tecza apre le porte della citt\u00e0 agli spagnoli per salvarlo. Maledetta da Montezuma in punto di morte, Tecza trova rifugio nella religione di Alvarado.\nProduzione.\nCostato 115.420 dollari, il film venne girato dal 2 luglio 1917 al 10 agosto 1917 a Santa Monica e a Inceville, Santa Ynez Canyon.\nDistribuzione.\nIl film incass\u00f2 340.505 dollari. Usc\u00ec nelle sale statunitensi il 28 ottobre 1917, distribuito dalla Artcraft Pictures Corporation e dalla Paramount Pictures.\nDate di uscita.\nIMDb\nAlias"}
{"id": "2790141", "revid": "219355", "url": "https://it.wikipedia.org/wiki?curid=2790141", "title": "IUPAC Blue Book", "text": ""}
{"id": "2790142", "revid": "1628923", "url": "https://it.wikipedia.org/wiki?curid=2790142", "title": "Quantities, Units and Symbols in Physical Chemistry", "text": "Quantities, Units and Symbols in Physical Chemistry, comunemente chiamato \"Green Book\", \u00e8 un libro pubblicato dalla IUPAC, che detta lo standard della nomenclatura in chimica.\nStoria.\nEsso \u00e8 il diretto successore del \"Manual of Symbols and Terminology for Physicochemical Quantities and Unit\" preparato per la pubblicazione per la \"Physical Chemistry Division of IUPAC\" da M. L. McGlashen nel 1969. Seconda e terza edizione sono disponibili online.\nL'ultima versione completa \u00e8 stata pubblicata nell'agosto del 2007. Le informazioni del Green Book sono state sintetizzate dalle raccomandazioni IUPAC, IUPAP e ISO (ISO 31 standard)."}
{"id": "2790145", "revid": "219355", "url": "https://it.wikipedia.org/wiki?curid=2790145", "title": "IUPAC Green Book", "text": ""}
{"id": "2790147", "revid": "1318658", "url": "https://it.wikipedia.org/wiki?curid=2790147", "title": "Compendium of Analytical Nomenclature", "text": "Il Compendium of Analytical Nomenclature \u00e8 un libro pubblicato dalla IUPAC contenente le definizioni internazionalmente accettate di chimica analitica. \u00c8 comunemente chiamato Orange Book.\nSono state pubblicate tre edizioni: 1978 (ISBN 0-08022-008-8), 1987 (ISBN 0-63201-907-7) e 1998 (ISBN 0-86542-615-5). La terza edizione \u00e8 disponibile online. \u00c8 stata pubblicata una traduzione in catalano (1987, ISBN 84-7283-121-3)."}
{"id": "2790148", "revid": "123410368", "url": "https://it.wikipedia.org/wiki?curid=2790148", "title": "Universit\u00e0 federale di Minas Gerais", "text": "L'Universit\u00e0 Federale di Minas Gerais (UFMG) \u00e8 un'universit\u00e0 statale brasiliana con sede a Belo Horizonte, Minas Gerais. \u00c8 la pi\u00f9 grande universit\u00e0 dello stato di Minas Gerais e oltre ai campi a Belo Horizonte, ha un campus nella citt\u00e0 di Montes Claros.\nStoria.\nIl primo istituto di istruzione superiore di Minas Gerais \u00e8 stato quello di Farmacia, fondato a Ouro Preto (allora capitale dello stato) nel 1839. Nel 1875, \u00e8 stata creata la Scuola Mineraria e nel 1892 venne fondata la Facolt\u00e0 di Giurisprudenza. Nel 1898, dopo il trasferimento della capitale a Belo Horizonte anche la Facolt\u00e0 di Giurisprudenza venne spostata. Nel 1907 \u00e8 nata la Scuola Libera di Odontoiatria e, quattro anni pi\u00f9 tardi, la Facolt\u00e0 di Medicina e la Scuola di Ingegneria. \nL'Universit\u00e0 di Minas Gerais \u00e8 stata fondata nel 1927 dall'unione delle Facolt\u00e0 di Giurisprudenza, Scuola Libera di Odontoiatria, Facolt\u00e0 di Medicina e Scuola di Ingegneria. All'inizio si trattava di una istituzione privata sovvenzionata dallo Stato. Nel 1949 \u00e8 diventata una istituzione federale ampliandosi nel quartiere Pampulha col Campus Pampulha. \nIl nome \"Universit\u00e0 Federale di Minas Gerais\" \u00e8 stato adottato dal 1969.\nStrutture.\nFacolt\u00e0, istituti e scuole.\nL'UFMG si articola in venti facolt\u00e0, istituti e scuole:\nRettori.\nRettori dal 1927:"}
{"id": "2790149", "revid": "922800", "url": "https://it.wikipedia.org/wiki?curid=2790149", "title": "Panath\u012bna\u00efkos Athl\u012btikos Omilos 1982-1983", "text": "Questa voce raccoglie le informazioni riguardanti il Panath\u012bna\u00efkos Athl\u012btikos Omilos nelle competizioni ufficiali della stagione 1982-1983.\nStagione.\nNella stagione 1982-83 il Panathinaikos fu autore della sua peggiore prestazione in Alpha Ethniki, avendo concluso il campionato al sesto posto e dopo aver cambiato tre allenatori nel corso della stagione.\nMaglie e sponsor.\nViene confermata la stessa maglia della stagione precedente, con il girocollo sostituito dal colletto. Lo stemma della societ\u00e0 \u00e8 ora costituito da un trifoglio verde racchiuso da un cerchio bianco."}
{"id": "2790151", "revid": "219355", "url": "https://it.wikipedia.org/wiki?curid=2790151", "title": "Orange Book", "text": ""}
{"id": "2790152", "revid": "219355", "url": "https://it.wikipedia.org/wiki?curid=2790152", "title": "IUPAC Orange Book", "text": ""}
{"id": "2790157", "revid": "767487", "url": "https://it.wikipedia.org/wiki?curid=2790157", "title": "Perch\u00e9 cambiate moglie?", "text": "Perch\u00e9 cambiate moglie? (\"Why Change Your Wife?\") \u00e8 un film muto del 1920 diretto da Cecil B. DeMille.\nDopo l'eccezionale successo di \"Maschio e femmina\" si riform\u00f2 la coppia Swanson/Meighan sotto la direzione di DeMille. Il film segn\u00f2 il debutto sullo schermo di William Boyd.\nTrama.\nBeth e Robert Gordon sono una coppia di sposi il cui rapporto \u00e8 usurato dall'abitudine. Quando Robert incontra in un cabaret Sally, resta abbagliato dalla verve scintillante della donna. Divorzia cos\u00ec dalla noiosa consorte per impalmare l'eccitante ragazza. Che, per\u00f2, ben presto, si rivela fatua e vuota. Robert, ricoverato in una casa di cura, incontra l'ex-moglie: i due torneranno insieme.\nProduzione.\nIl film, prodotto dalla Famous Players-Lasky Corporation, venne a costare 74.000 dollari.\nDistribuzione.\nFu distribuito dalla Paramount Pictures Corporation - A Famous Players-Lasky Super-Production; Paramount-Artcraft Special. Il film era uscito negli Stati Uniti nel maggio del 1920. In Italia usc\u00ec nel 1923. Nel mercato home video, il film \u00e8 stato distribuito in VHS dalla Grapevine Video e, nel 2005, in DVD dalla Image Entertainment."}
{"id": "2790160", "revid": "219355", "url": "https://it.wikipedia.org/wiki?curid=2790160", "title": "Nebulizzatore ultrasonico", "text": ""}
{"id": "2790161", "revid": "1318658", "url": "https://it.wikipedia.org/wiki?curid=2790161", "title": "Sensibilit\u00e0 di abbondanza", "text": "In spettrometria di massa la sensibilit\u00e0 di abbondanza (in inglese abundance sensitivity) \u00e8 un parametro correlato alla sensibilit\u00e0.\nLa definizioni che d\u00e0 la IUPAC (dal Gold Book e dall'Orange Book):"}
{"id": "2790162", "revid": "219355", "url": "https://it.wikipedia.org/wiki?curid=2790162", "title": "Abundance sensitivity", "text": ""}
{"id": "2790163", "revid": "1305772", "url": "https://it.wikipedia.org/wiki?curid=2790163", "title": "Skimmer (disambigua)", "text": ""}
{"id": "2790167", "revid": "1305772", "url": "https://it.wikipedia.org/wiki?curid=2790167", "title": "Screening (disambigua)", "text": ""}
{"id": "2790170", "revid": "991694", "url": "https://it.wikipedia.org/wiki?curid=2790170", "title": "Stanza pulita", "text": ""}
{"id": "2790173", "revid": "991694", "url": "https://it.wikipedia.org/wiki?curid=2790173", "title": "Cleanroom", "text": ""}
{"id": "2790174", "revid": "991694", "url": "https://it.wikipedia.org/wiki?curid=2790174", "title": "Clean room", "text": ""}
{"id": "2790179", "revid": "219355", "url": "https://it.wikipedia.org/wiki?curid=2790179", "title": "Dischi rigidi", "text": ""}
{"id": "2790184", "revid": "1543377", "url": "https://it.wikipedia.org/wiki?curid=2790184", "title": "Andrej Vadimovi\u010d Makarevi\u010d", "text": "Biografia.\nDopo aver studiato architettura, nel 1969 \u00e8 stato uno dei fondatori del gruppo rock Ma\u0161ina Vremeni. Contribu\u00ec alla crescita del gruppo scrivendo testi e musica. Inoltre ha avuto una carriera da solista pubblicando 8 album.\nIn un disco, i cui proventi verranno devoluti in beneficenza, ha collaborato con Michail Gorba\u010d\u00ebv."}
{"id": "2790185", "revid": "767487", "url": "https://it.wikipedia.org/wiki?curid=2790185", "title": "Giovanni Pirelli", "text": "Biografia.\nPur essendo il figlio primogenito di Alberto Pirelli e nipote del senatore Giovanni Battista, Giovanni lasci\u00f2 al fratello minore Leopoldo il compito di guidare il noto gruppo imprenditoriale. Durante la seconda guerra mondiale, in coerenza con le sue idee socialiste, fu un valoroso comandante partigiano.\nNel dopoguerra cur\u00f2 (con Piero Malvezzi) l'edizione delle \"Lettere di condannati a morte della Resistenza italiana (8 settembre 1943 - 25 aprile 1945)\" (1952; pi\u00f9 volte ristampata). Fu autore di libri per ragazzi e romanzi.\nMarito di Marinella Marinelli, artista nata a Verona il 23 ottobre 1925 e deceduta il 29 giugno 2009 a Varese. Mor\u00ec il 3 aprile 1973 in seguito alle gravi ustioni riportate in un tamponamento a catena avvenuto l'11 marzo 1973 nella galleria Castelletto dell'Autostrada A12 Genova - Sestri Levante, in cui rimase gravemente ustionato anche il fratello Leopoldo."}
{"id": "2790186", "revid": "3831", "url": "https://it.wikipedia.org/wiki?curid=2790186", "title": "Universidade Federal de Minas Gerais", "text": ""}
{"id": "2790190", "revid": "1888309", "url": "https://it.wikipedia.org/wiki?curid=2790190", "title": "Maria Giovanna Albertoni Pirelli", "text": "Biografia.\nFu la figlia primogenita dell'industriale Alberto Pirelli e di Lodovica Zambeletti, sorella maggiore di Giovanni e Leopoldo. All'et\u00e0 di 29 anni perse il marito Lucio Emerico Albertoni (Milano 6 ottobre 1905 - 3 gennaio 1947), Nobile dei conti di Macherio e dei conti di Val di Scalve, che la lasci\u00f2 madre di 4 figlie.\nSi dedic\u00f2, su consiglio di padre David Maria Turoldo, ad appoggiare le iniziative a favore degli orfani di don Zeno Saltini che aveva fondato la comunit\u00e0 di Nomadelfia.\nAl tempo dei problemi finanziari che travolsero l'iniziativa nel Campo di Fossoli, avversata anche dalla curia romana, Nomadelfia rinacque grazie al dono di una tenuta in Maremma acquistata con denaro personale di Maria Giovanna Pirelli. Si salveranno dalle procedure del liquidatore prefettizio 320 ettari di terreno, anch'essi acquistati dalla contessa Pirelli, ma che fidati collaboratori avevano intestato a una societ\u00e0 a responsabilit\u00e0 limitata le cui quote erano state collocate nelle mani di amici sicuri. Su tale terreno cominci\u00f2 a risorgere la Comunit\u00e0 di Nomadelfia."}
{"id": "2790192", "revid": "250936", "url": "https://it.wikipedia.org/wiki?curid=2790192", "title": "Castello Malaspina (Bosa)", "text": ""}
{"id": "2790193", "revid": "98077", "url": "https://it.wikipedia.org/wiki?curid=2790193", "title": "Giovanna Albertoni Pirelli", "text": ""}
{"id": "2790194", "revid": "98077", "url": "https://it.wikipedia.org/wiki?curid=2790194", "title": "Maria Giovanna Pirelli", "text": ""}
{"id": "2790196", "revid": "1788047", "url": "https://it.wikipedia.org/wiki?curid=2790196", "title": "National Football League 1988", "text": "La stagione NFL 1988 fu la 69\u00aa stagione sportiva della National Football League, la massima lega professionistica statunitense di football americano. La finale del campionato, il Super Bowl XXIII, si disput\u00f2 il 22 gennaio 1989 al Joe Robbie Stadium di Miami, in Florida e si concluse con la vittoria dei San Francisco 49ers sui Cincinnati Bengals per 20 a 16. La stagione inizi\u00f2 il 4 settembre 1988 e si concluse con il Pro Bowl 1989 che si tenne il 29 gennaio a Honolulu.\nLa stagione vide il trasferimento dei Cardinals da Saint Louis a Phoenix ed il loro cambio di denominazione a Phoenix Cardinals. La squadra rimase comunque nella \"Division\" NFC East.\nLa stagione fu l'ultima che vide la presenza di Tom Landry come allenatore dopo 28 anni ininterrotti nei Dallas Cowboys.\nStagione regolare.\nLa stagione regolare si svolse in 16 giornate, inizi\u00f2 il 4 settembre e termin\u00f2 il 19 dicembre 1988.\nPlay-off.\nI play-off iniziarono con i \"Wild Card Game\" il 24 e 26 dicembre 1988. I \"Divisional Playoff\" si giocarono il 31 dicembre e il 1\u00ba gennaio 1989 e i \"Conference Championship Game\" l'8 gennaio. Il Super Bowl XXIII si gioc\u00f2 il 22 gennaio al Joe Robbie Stadium di Miami."}
{"id": "2790205", "revid": "132266", "url": "https://it.wikipedia.org/wiki?curid=2790205", "title": "Job analysis", "text": ""}
{"id": "2790212", "revid": "226458", "url": "https://it.wikipedia.org/wiki?curid=2790212", "title": "Bagno prefabbricato", "text": "Il bagno prefabbricato \u00e8 una cellula autoportante composta da pavimento, pareti e soffitto, preassemblata industrialmente, completa dei sanitari, gli accessori interni, gli impianti di adduzione e scarico dell'acqua, nonch\u00e9 quello elettrico, di ventilazione e di riscaldamento.\nDescrizione.\nNegli ultimi anni i bagni prefabbricati si stanno diffondendo rapidamente, soprattutto per il vantaggio di ridurre i tempi e la complessit\u00e0 di costruzione, gestione e direzione delle opere con un elevato numero di locali da bagno, come gli ospedali, alberghi, studentati e residenze sanitarie assistenziali e residenze proprie. Il bagno \u00e8 solitamente il locale con l'installazione sanitaria pi\u00f9 complessa. Altri campi d'utilizzo sono il settore navale e ferroviario, nei quali per\u00f2 sono richieste delle certificazioni dei materiali impiegati (soprattutto fuoco e fumi) pi\u00f9 severe rispetto al settore civile.\nI bagni prefabbricati possono essere divisi in pi\u00f9 categorie, distinguendoli per il loro peso e per il metodo di costruzione:\nI bagni prefabbricati hanno raggiunto un livello qualitativo e di finitura elevato, al punto che l'utente finale non lo distingue da un bagno di costruzione tradizionale. Molte catene alberghiere internazionali utilizzano gi\u00e0 questa tecnologia di costruzione.\nIn Italia questo modo di costruzione sta attualmente prendendo piede, a differenza di altri paesi europei come il Regno Unito o la Germania nei quali vengono usati gi\u00e0 da anni. Durante la ricostruzione dopo terremoto dell\u2019Aquila, sono stati impiegati molti bagni prefabbricati anche nelle costruzioni di tipo residenziale (Piano C.A.S.E. e M.A.P.) per riuscire a rispettare i tempi prestabiliti.\nI bagni prefabbricati non sono da confondere con i bagni chimici mobili che sono spesso utilizzati in cantieri o manifestazioni pubbliche."}
{"id": "2790219", "revid": "1543377", "url": "https://it.wikipedia.org/wiki?curid=2790219", "title": "Salto con gli sci agli VIII Giochi olimpici invernali", "text": "Nel salto con gli sci agli VIII Giochi olimpici invernali fu disputata una sola gara, il 28 febbraio, riservata agli atleti di sesso maschile. Le medaglie assegnate furono ritenute valide anche ai fini dei Campionati mondiali di sci nordico 1960.\nRisultati.\nSul trampolino di Papoose Peak gareggiarono 45 atleti di 15 diverse nazionalit\u00e0, che effettuarono due salti con valutazione della distanza e dello stile. Al termine del primo salto la classifica era guidata dal tedesco Helmut Recknagel davanti al finlandese Niilo Halonen e al sovietico Nikolaj Kamenskij; ottavo si piazz\u00f2 l'austriaco Otto Leodolter. Nel secondo salto Recknagel ottenne nuovamente il miglior punteggio e si assicur\u00f2 l'oro; Halonen, terz\u00f2, conferm\u00f2 il secondo posto, mentre Kamenskij, settimo, retrocedette fino al quarto posto, scavalcato da Leodolter che, nel secondo salto, marc\u00f2 il secondo punteggio. Primo atleta non originario di un Paese nordico a imporsi nella specialit\u00e0, Recknagel fu il miglior interprete del nuovo stile sviluppato nella sua Germania orientale, detto Stile Superman poich\u00e9 richiedeva che le braccia fossero tenute protese in avanti."}
{"id": "2790220", "revid": "132266", "url": "https://it.wikipedia.org/wiki?curid=2790220", "title": "Job description", "text": ""}
{"id": "2790222", "revid": "339392", "url": "https://it.wikipedia.org/wiki?curid=2790222", "title": "Best practice", "text": ""}
{"id": "2790223", "revid": "132266", "url": "https://it.wikipedia.org/wiki?curid=2790223", "title": "Buona Pratica di Laboratorio", "text": ""}
{"id": "2790225", "revid": "104485", "url": "https://it.wikipedia.org/wiki?curid=2790225", "title": "Obitorio", "text": "Un obitorio (dal latino \"\u00f2bitus\", morte) o deposito di osservazione, o morgue, \u00e8 un edificio, o una stanza, usato per contenere i cadaveri dei defunti prima che sia avvenuta la loro identificazione ed eventualmente prima che venga effettuata l'autopsia.\nI locali possono essere refrigerati per impedire la decomposizione dei corpi.\nViene denominato anche \"camera mortuaria\", sebbene con questo termine si indichi anche il locale del cimitero in cui vengono collocati i feretri prima del seppellimento."}
{"id": "2790230", "revid": "132266", "url": "https://it.wikipedia.org/wiki?curid=2790230", "title": "Good Clinical Practice", "text": ""}
{"id": "2790231", "revid": "1378703", "url": "https://it.wikipedia.org/wiki?curid=2790231", "title": "Wailers Band", "text": "La Wailers Band \u00e8 stata la band di supporto di Bob Marley &amp; The Wailers dal 1974 fino alla morte di Bob Marley, avvenuta nel 1981. \nMarley ha inizialmente iniziato a cantare con i The Wailers che comprendevano, tra gli altri, Bunny Wailer e Peter Tosh. In seguito allo scioglimento dei The Wailers, Bob Marley continu\u00f2 con il suo gruppo, Bob Marley &amp; The Wailers, con la Wailers Band come banda di supporto e le I Threes come gruppo corale. The Wailers era composta tra gli altri, dal bassista Aston \"Family Man\" Barrett e da suo fratello, il batterista Carlton \"Carlie\" Barrett, che erano stati membri della band di studio di Lee \"Scratch\" Perry, The Upsetters, con cui The Wailers avevano registrato alcune delle loro canzoni pi\u00f9 note.\nDopo la morte di Bob Marley nel 1981, la Wailers Band \u00e8 stata guidata da Junior Marvin e Aston Barrett. \nLa band ha continuato a suonare dal vivo in concerto, e nel 2006 hanno suonato nel \"Summer Unity Tour\" dei 311 insieme ai Pepper. La loro attuale formazione comprende: il cantante Elan Atias, Aston Barrett al basso, Keith Sterling alle tastiere, Anthony Watson alla batteria, Audley Chisholm alla chitarra ritmica, Chico Chin alla tromba, Everald Gayle al trombone, Brady Walters e Cegee Victory seconde voci.\nNel 2008 gli ex-Wailers Junior Marvin, Al Anderson e Earl \"Wya\" Lindo hanno iniziato un tour sotto il nome The Original Wailers."}
{"id": "2790233", "revid": "109089793", "url": "https://it.wikipedia.org/wiki?curid=2790233", "title": "Lambretta (marchio)", "text": "Con il successo acquisito negli anni dallo scooter Innocenti Lambretta e la chiusura dell'azienda originale, il nome stesso e il logo relativi a Lambretta hanno cominciato ad essere oggetto di manovre finanziarie di compravendita dei diritti e della licenza d'uso, venendo utilizzato da aziende diverse ed essendo anche oggetto di vicende giudiziarie in merito al loro legittimo utilizzo.\nStoria.\nLa \"SIL\" (\"Scooters of India Limited\"), con sede a Lucknow nell'Uttar Pradesh, fu l'impresa di propriet\u00e0 statale che acquis\u00ec per prima il marchio, nonch\u00e9 le catene di montaggio e cominci\u00f2 la produzione un paio d'anni dopo l'acquisto, continuando la costruzione della Lambretta originale sino al 1997. La produzione della SIL \u00e8 ora concentrata su altri prodotti come motocarri e tricicli a motore propulsi da motori di derivazione Innocenti.\nNegli anni successivi, in parti del mondo e da aziende diverse e separate, sono stati presentati modelli di motocicletta che ricalcavano nel nome e a volte anche nelle forme il modello originale; l'uso del nome e del marchio \u00e8 stato per\u00f2 oggetto di varie dispute a livello internazionale con reciproche accuse di utilizzo illegale.\nNel 2010 il marchio Lambretta \u00e8 stato presente anche nelle competizioni del motomondiale della classe 125 con la Lambretta Reparto Corse che ha portato in gara un modello gi\u00e0 utilizzato negli anni precedenti con altri marchi.\nDal 2017 una societ\u00e0 con sede in Lugano si chiama \"Innocenti S.A.\" e produce ciclomotori marchiati con il logo \"Lambretta\" avvalendosi della collaborazione dell'industria austriaca KSR Group."}
{"id": "2790234", "revid": "132266", "url": "https://it.wikipedia.org/wiki?curid=2790234", "title": "Full Time Equivalent", "text": ""}
{"id": "2790235", "revid": "767487", "url": "https://it.wikipedia.org/wiki?curid=2790235", "title": "Sangue alla testa (film)", "text": "Sangue alla testa (\"Le sang \u00e0 la t\u00eate\") \u00e8 un film del 1956 diretto da Gilles Grangier.\nIl soggetto \u00e8 tratto dal romanzo \"Sangue alla testa\" (\"Le Fils Cardinaud\"), di Georges Simenon, con Jean Gabin nel ruolo del protagonista.\nTrama.\nFrancesco Cardinaud, commerciante di pesce in una piccola cittadina francese, ha la sorpresa di non trovare pi\u00f9 la moglie a casa. \u00c8 scappata con un poco di buono e nel paese le reazioni all'episodio sono contrastanti e molti gioiscono del fatto.\nMa Cardinaud \u00e8 un uomo pacifico, non cerca vendetta. Quello che gli interessa dopo un momento di disorientamento \u00e8 ricomporre la famiglia, ritrovare la moglie e riportarla a casa. Ci riesce a dispetto di tutti.\nProduzione.\nRiprese.\nTra i luoghi scelti per le riprese vi sono: il porto industriale La Pallice e vari punti di La Rochelle, l'isola di R\u00e9, e per gli interni gli studi \u00c9clair a \u00c9pinay-sur-Seine.\nDistribuzione.\nVenne distribuito nelle sale francesi il 10 agosto 1956, mentre usc\u00ec in Italia solo nel 1963.\nColonna sonora.\nPer la versione italiana il tema musicale \u00e8 rappresentato dalla canzone \"Se la cercherai\", cantata dall'allora dodicenne Loretta Goggi (accreditata come \"Loretta\"), scritta da Nico Fidenco e Nino P. Tassone."}
{"id": "2790241", "revid": "481666", "url": "https://it.wikipedia.org/wiki?curid=2790241", "title": "William Cameron Menzies", "text": "Biografia.\nMenzies nacque a New Haven, nel Connecticut, da genitori immigrati scozzesi. Studi\u00f2 all'Universit\u00e0 di Yale e all'Universit\u00e0 di Edimburgo, prestando servizio nella US Army durante la prima guerra mondiale. In seguito, fece parte dell'Art Students League of New York.\nVenne assunto alla Paramount Pictures come scenografo e come tecnico degli effetti speciali.\nMenzies acquis\u00ec fama ad Hollywood come scenografo de \"Il ladro di Bagdad\" (1924), \"Tristana e la maschera\" (1928), \"The Dove\" (1927) e \"Nella tempesta\" (1928). Questi due ultimi film gli fecero vincere l'Oscar alla migliore scenografia nel 1929, il primo anno in cui fu assegnato il premio in questa categoria.\nIl suo lavoro in \"Le avventure di Tom Sawyer\" (1938) convinse David O. Selznick a chiamarlo per le scenografie di \"Via col vento\" (1939). In questo film il suo ruolo fu secondo solo a quello del produttore: Selznick infatti gli lasci\u00f2 carta quasi bianca non solo sulla scenografia e l'arredamento, ma anche per le scelte riguardanti il technicolor e la caratterizzazione visiva dei personaggi. Complici i frequenti cambi di regia, si ritrov\u00f2 inoltre a dirigere egli stesso alcune sequenze della pellicola. Con questo film vinse il suo secondo Oscar, che fu un Oscar onorario e non per la scenografia.\nMenzies mor\u00ec di cancro nel 1957 a 60 anni. Fu sepolto al Forest Lawn Memorial Park di Glendale."}
{"id": "2790244", "revid": "132266", "url": "https://it.wikipedia.org/wiki?curid=2790244", "title": "Talent management", "text": ""}
{"id": "2790247", "revid": "838137", "url": "https://it.wikipedia.org/wiki?curid=2790247", "title": "Antonino Sersale", "text": "Biografia.\nNacque il 25 giugno 1702 da don Cesare Sersale dei duchi di Sorrento e principi di Capua, patrizio napolitano e patrizio di Sorrento, e da donna Maria Antinori dei duchi di Brindisi, di antica nobilt\u00e0 fiorentina.\nFu ordinato sacerdote il 26 maggio 1725.\nEntr\u00f2 giovanissimo nel seminario e nell'Universit\u00e0 di Napoli, conseguendo il dottorato \"in utroque iure\" il 2 maggio 1743.\nFu eletto arcivescovo di Brindisi il 9 settembre 1743 e consacrato il 29 settembre dello stesso anno. Durante il suo episcopato furono completati i lavori del seminario diocesano, che riapr\u00ec il 21 novembre 1744.\nFu trasferito all'arcidiocesi di Taranto il 16 novembre 1750.\nDivenne poi arcivescovo di Napoli l'11 febbraio 1754.\nPapa Benedetto XIV lo cre\u00f2 e pubblic\u00f2 cardinale nel concistoro del 22 aprile 1754, in cui il Sersale fu l'unico cardinale creato. Il 20 maggio dello stesso anno ricevette il titolo di Santa Pudenziana.\nPartecip\u00f2 ai conclavi del 1758, del 1769 e del 1774-75, che elessero i papi Clemente XIII, Clemente XIV e Pio VI rispettivamente.\nDurante il conclave del 1769 fu il candidato all'elezione pontificia dei Borboni del Regno di Napoli.\nMor\u00ec a Napoli il 24 giugno 1775.\nGiuseppe Sammartino scolp\u00ec per lui un monumento funebre nel Duomo di Napoli con ritratto e stemma dei Sersale (bandato d'oro e d'azzurro).\nSuo fratello, don Pietro Sersale, patrizio napolitano e patrizio di Sorrento, fu decorato del titolo di marchese nel 1754.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2790248", "revid": "132266", "url": "https://it.wikipedia.org/wiki?curid=2790248", "title": "Human Resource Management System", "text": ""}
{"id": "2790249", "revid": "132266", "url": "https://it.wikipedia.org/wiki?curid=2790249", "title": "Human Capital Management Service", "text": ""}
{"id": "2790256", "revid": "1543377", "url": "https://it.wikipedia.org/wiki?curid=2790256", "title": "Salto con gli sci ai IX Giochi olimpici invernali", "text": "Nel salto con gli sci ai IX Giochi olimpici invernali si sono disputate due gare maschili (trampolino normale, trampolino lungo)."}
{"id": "2790264", "revid": "132266", "url": "https://it.wikipedia.org/wiki?curid=2790264", "title": "Training aziendale", "text": ""}
{"id": "2790267", "revid": "1748167", "url": "https://it.wikipedia.org/wiki?curid=2790267", "title": "Coordinate spaziali", "text": "Le coordinate spaziali servono per individuare la posizione di un punto nello spazio relativamente ad un sistema di riferimento.\nEsempio.\nPer esempio, nel caso di un rilievo fotogrammetrico effettuato con il \"caso normale\", per la ricostruzione del modello occorre conoscere la posizione dei punti dello stesso. Detta posizione viene determinata tramite le coordinate delle immagini dei punti corrispondenti esistenti sui fotogrammi e calcolata con le formule riportate in figura. Le stesse possono essere ricavate con la ricostruzione geometrica dell'orientamento (esistente al momento della ripresa) dei fasci di raggi proiettanti l'immagine. Con maggior precisione:"}
{"id": "2790275", "revid": "297771", "url": "https://it.wikipedia.org/wiki?curid=2790275", "title": "Spazio di Riemann", "text": ""}
{"id": "2790276", "revid": "6923", "url": "https://it.wikipedia.org/wiki?curid=2790276", "title": "Boston (Regno Unito)", "text": ""}
{"id": "2790277", "revid": "198277", "url": "https://it.wikipedia.org/wiki?curid=2790277", "title": "Andrea Stella (ingegnere)", "text": "Carriera.\nSi laurea in ingegneria aerospaziale presso la Sapienza Universit\u00e0 di Roma con una tesi sperimentale sulla scia di eliche, effettuata presso il Centro Esperienze Idrodinamiche Marina Militare di Roma. Nel 2000 consegue poi il dottorato di ricerca in ingegneria meccanica con uno studio sperimentale sulla fluidodinamica di fiamme, in collaborazione con il Deutsches Zentrum f\u00fcr Luft- und Raumfahrt.\nDalla stagione entra a far parte della gestione sportiva della . Dapprima \u00e8 impiegato nella squadra test, ma dal campionato diviene veicolista della monoposto di Michael Schumacher e dal di quella di Kimi R\u00e4ikk\u00f6nen. Frattanto, nel 2006 lavora anche da ingegnere di pista con Valentino Rossi, nel periodo in cui il motociclista \u00e8 \"tester\" per la casa di Maranello. Nel viene promosso a ingegnere di pista, sempre di R\u00e4ikk\u00f6nen. Dal al ricopre lo stesso ruolo per Fernando Alonso.\nNell'inverno 2014, nonostante la proposta di rinnovo offerta da Ferrari, declina in seguito all'offerta della , di cui diventa capo degli ingegneri. Nel luglio del 2018, in seguito a una ristrutturazione dell'organigramma del team, viene promosso al ruolo di \"performance director\", acquisendo responsabilit\u00e0 come il controllo delle comunicazioni con la Federazione Internazionale dell'Automobile e la gestione di aree della casa di Woking relative all'analisi e allo sviluppo delle prestazioni della vettura. Nel gennaio 2020 viene ulteriormente promosso a \"racing director\"."}
{"id": "2790285", "revid": "6923", "url": "https://it.wikipedia.org/wiki?curid=2790285", "title": "Louth (Regno Unito)", "text": ""}
{"id": "2790290", "revid": "462214", "url": "https://it.wikipedia.org/wiki?curid=2790290", "title": "Huang Xian Fan", "text": ""}
{"id": "2790291", "revid": "117739611", "url": "https://it.wikipedia.org/wiki?curid=2790291", "title": "Poggi di Prata", "text": "I Poggi di Prata sono un biotopo toscano che si trova nell'area delle Colline metallifere, dove si innalzano alcuni rilievi piuttosto elevati, fra cui spiccano le Cornate di Gerfalco (1.059\u00a0m) e il Poggio di Montieri (1.049\u00a0m). Secondi a questi (con i 914 m del Poggione e gli 848 m del Poggio della Croce) sono appunto i cosiddetti Poggi di Prata, che sorgono fra i paesi di Prata a sud e di Montieri a nordest, nel comune di Massa Marittima. \nI Poggi di Prata fanno parte di un sistema di alture orograficamente ben articolate, boscose e scarsamente abitate, ricche di sorgenti e piccoli corsi d'acqua. Il biotopo racchiude aspetti di vegetazione forestale mesofila ben conservata, prevalentemente di substrato carbonatico ma anche di terreno arenaceo, ricca di specie nemorali. \nRecenti tagli boschivi hanno depauperato in modo consistente questo patrimonio forestale.\nLe praterie di vetta e di crinale hanno una ricca e peculiare composizione floristica e sono esempi dell'habitat di interesse comunitario \u201cformazioni erbose secche seminaturali e facies coperte di cespugli su substrato calcareo con stupende fioriture di Orchidaceae\u201d (Direttiva 97/62/CE). In questi ambienti aperti sono presenti specie di interesse fitogeografico a livello nazionale e un nutrito contingente disgiunto di endemismi appenninici. \nDiverse di esse, come ad esempio \"Fritillaria orientalis\" e \"Corydalis pumila\", rientrano nella legge regionale sulla flora protetta e nelle liste rosse delle piante della Toscana.\nL'area rientra nel SIR 102 \u201cPoggi di Prata\u201d di 1062,7 ettari e nel pSIC omonimo (cod. Natura 2000 IT51A0002). Non sono presenti aree protette ai sensi della L 394/91 e LRT 49/95.\nSIR \"Poggi di Prata\".\nAll'interno del SIR \"Poggi di Prata\" i principali elementi di criticit\u00e0 interni al sito sono: \nI principali elementi di criticit\u00e0 esterni al sito sono:\nLe principali misure da adottare e i principali obiettivi di conservazione sono: \nGeomorfologia.\nI Poggi di Prata sono costituiti da due rilievi allineati in senso nordest-sudovest, il \"Poggione\" (914\u00a0m) a settentrione e il \"Poggio Croce di Prata\" (848\u00a0m) a meridione, distanti poco pi\u00f9 di 1\u00a0km, occupati in prevalenza da boschi di latifoglie, praterie secondarie e arbusteti. Il biotopo racchiude un'area di circa 2\u00a0km. Il \"Poggione\" ha forma tondeggiante e forme molto dolci sulle parti alte, dove sono presenti larghe aree pianeggianti o con deboli inclinazioni. Il \"Poggio Croce di Prata\" ha invece una conformazione pi\u00f9 a crinale, con spazi pianeggianti meno ampi e con versanti meridionali piuttosto ripidi.\nGeolitologicamente sono largamente prevalenti le formazioni calcaree della serie Toscana, in particolare i calcari massicci del Lias, che costituiscono la parte sommitale dei rilievi, e i calcari a Aetavicula contorta del Retico, diffusi sui versanti settentrionali. \nSulle pendici sud-orientali il calcare entra in contatto bruscamente con la formazione arenacea del macigno, determinando un netto cambiamento nelle caratteristiche della copertura vegetale.\nIl SIR \u00e8 un mosaico di habitat di notevole interesse e in buono stato di conservazione. Nelle praterie, che ospitano le specie ornitiche di maggior interesse, si ritrovano alcune specie floristiche rare ed endemiche. Sono inoltre presenti aree agricole e incolti e corsi d'acqua minori.\nClima.\nClimaticamente il biotopo ricade in un'area con caratteristiche submontane in termini di temperatura e piovosit\u00e0. La media annua delle precipitazioni si aggira intorno ai 1.000\u00a0mm, di cui una piccola parte in forma di neve. La temperatura media \u00e8 di circa 12 \u00b0C, con escursione media annua intorno ai 18 \u00b0C. Le aree sommitali scoperte sono frequentemente spazzate da forti venti sia occidentali che orientali, che contribuiscono a ostacolare la dinamica evolutiva della vegetazione.\nFauna.\nNel SIR, tra i mammiferi si segnala il rinolofo euriale (\"Rhinolophus euryale\"), un chirottero. Tra gli uccelli, ricordiamo il biancone (\"Circaetus gallicus\"), che \u00e8 presente nell'area ed \u00e8 un possibile nidificante, e l'ortolano (\"Emberiza hortulana\"), segnalato in passato come nidificante ma non riconfermato di recente.\nFlora.\nI Poggi di Prata ricadono nella fascia bioclimatica del cingolo forestale denominato \"Quercus-Tilia-Acer\", di cui possiedono aspetti molto caratteristici.\nI versanti sono coperti di boschi mesofili dell'alleanza \"Laburno-Ostryon\" sui terreni calcarei dei versanti nord, e in misura minore del raggruppamento \"Crataego laevigati-Quercion cerridis\" sui terreni arenacei del versante sud-orientale. \nIl faggio (\"Fagus sylvatica\") e l'acero di monte (\"Acer pseudoplatanus\") compaiono con individui isolati alle quote pi\u00f9 elevate o in stazioni particolarmente fresche. \nSui terreni calcarei \u00e8 molto abbondante il carpino nero (\"Ostrya carpinifolia\"), in associazione con aceri (\"Acer obtusatum\", \"A. monspessulanum\", \"A. campestre\") e cerro; nei luoghi pi\u00f9 esposti e con substrato roccioso entra nella fitocenosi anche l'orniello (\"Fraxinus ornus\"), mentre molto sporadico \u00e8 il maggiociondolo (\"Laburnum anagyroides\"). \nDi particolare interesse \u00e8 la presenza, con ogni probabilit\u00e0 naturale, del ciliegio selvatico (\"Prunus avium\").\nNel sottobosco sono presenti numerose specie arbustive nemorali come l'agrifoglio (\"Ilex aquifolium\"), il nespolo selvatico (\"Mespilus germanica\"), il biancospino a due stili (\"Crataegus laevigata\"), il melo selvatico (\"Malus sylvestris\"), il nocciolo (\"Corylus avellana\"), il corniolo (\"Cornus mas\"), la coronilla (\"Coronilla emerus\") e l'evonimo (\"Euonymus europaeus\"). \nSui substrati arenacei si aggiungono alcune leguminose arbustive acidofile come la ginestra dei carbonai (\"Cytisus scoparius\") ed altre (\"Genista germanica\", \"Genista tinctoria\", \"Genista pilosa\"). Esse diventano pi\u00f9 abbondanti nelle chiarie e ai margini del bosco dove vi \u00e8 un maggior afflusso di luce. \nSu questo terreno \u00e8 presente il castagno, di probabile origine antropica, che assieme al cerro edifica il piano dominante del bosco. \nLa vetta ed i crinali dei poggi sono invece privi di vegetazione forestale certamente per cause antropiche. \nProcedendo verso l'alto la boscaglia a carpino nero e orniello si dirada a causa della rocciosit\u00e0 sempre maggiore del suolo, per aprirsi progressivamente nella prateria della vetta e del crinale. Ivi sono sviluppate fitocenosi erbacee di ambiente arido steppicomontano a dominanza di graminacee perenni preferenziali dei terreni calcarei, dell'alleanza \"Xero-Bromion\". Fra le pi\u00f9 rappresentate troviamo \"Bromus erectus\", \"Festuca inops\", \"Festuca brevipila\", \"Koeleria splendens\" e soprattutto la pi\u00f9 rara \"Sesleria tenuifolia\". Per la sua abbondanza, forse legata all'azione del vento, quest'ultima differenzia una \u201cfacies\u201d affine alle praterie montane steppiche dell'Appennino centrale. \nGli influssi mediterranei sono testimoniati da specie come \"Helichrysum italicum\", \"Iris lutescens\" e alcune specie annuali dell'alleanza \"Alysso-Sedion albi\".\nNei boschi dei Poggi di Prata sono presenti tipiche specie nemorali come ad esempio \"Anemone ranunculoides\", \"Anemone nemorosa\", \"Vicia sepium\", \"Sanicula europaea\", \"Euphorbia dulcis\", \"Euphorbia amygdaloides\", \"Lilium croceum\" ssp. \"bulbiferum\", \"Lilium martagon\", \"Cardamine bulbifera\", \"Geranium nodosum\", \"Aquilegia vulgaris\" e tante altre.\nFitogeograficamente rilevante \u00e8 la presenza di \"Corydalis pumila\", una piccola e graziosa geofita nemorale che fiorisce precocemente sul versante nord del \"Poggione\" assieme alla pi\u00f9 comune \"Corydalis cava\". C. pumila \u00e8 specie essenzialmente appenninica, che in Toscana si trova con una popolazione isolata sul Monte Amiata mentre \u00e8 stata solo recentemente accertata la sua presenza sui rilievi delle Colline Metallifere.\nDegna di nota \u00e8 anche la presenza di una piccola stazione di \"Fritillaria orientalis\", rara ed elegante liliacea di ambiente mediterraneo-montano dal caratteristico perigonio variegato a scacchi color porpora. Essa \u00e8 nota per due sole altre localit\u00e0 della Toscana, dove \u00e8 considerata specie gravemente minacciata di estinzione. Nella stessa stazione vive \"Lamium garganicum\" ssp. \"laevigatum\", una labiata dai vistosi fiori porpora che predilige gli anfratti rocciosi calcarei ombreggiati.\nAltra specie di interesse fitogeografico e conservazionistico presente invece nei boschi acidofili del versante meridionale \u00e8 \"Chamaespartium sagittale\", leguminosa suffruticosa ad areale europeo piuttosto sporadica in tutta l'Italia peninsulare. Nei punti pi\u00f9 freschi del sottobosco e in taluni siti umidi sono presenti anche i due endemismi appenninici \"Myosotis decumbens\" var. \"florentina\" e \"Salix apennina\".\nNelle praterie rocciose della vetta sono invece presenti piante eliofile e xerofile, ossia di ambienti aridi e assolati. Oltre alla gi\u00e0 citata \"Sesleria tenuifolia\" ed \"Iris lutescens\", spiccano specie come \"Ranunculus millefoliatus\", \"Ranunculus monspeliacus\", \"Viola kitaibeliana\", \"Alyssum montanum\", \"Aethionema saxatile\", \"Carex liparocarpos\", \"Silene paradoxa\", \"Stachys recta\", \"Fumana procumbens\", \"Trinia glauca\", \"Koeleria splendens\" ed il raro \"Allium moschatum\", specie considerata \"vulnerabile\" in Toscana e protetta dalla legge regionale 56/2000.\nRilevante \u00e8 inoltre la presenza di una piccola stazione di \"Crepis lacera\", asteracea orofila endemica dell'Appennino centrale qui disgiunta verso il limite settentrionale dell'areale. Di essa \u00e8 nota in Toscana una sola altra localit\u00e0 sul Monte Cetona. \nI legami fitogeografici che la flora del biotopo presenta con l'Appennino centrale sono ulteriormente testimoniati da piante endemiche come \"Linaria purpurea\" e \"Centaurea ambigua\".\nNel SIR, si segnalano le praterie su litosuoli (seslerieti), ricche di specie rare ed endemiche (ad esempio \"Viola etrusca\")."}
{"id": "2790296", "revid": "287204", "url": "https://it.wikipedia.org/wiki?curid=2790296", "title": "Maestro di Borgomanero", "text": "Biografia ed opere.\nL'anonimo maestro attivo nel Novarese deve il suo nome convenzionale di \"Maestro di Borgomanero\" ad una firma frammentaria posta sopra un affresco che recita: \"[...] de Burgimainerio pinxit\". L'affresco in questione si trova nell'oratorio di san Giacomo a Bogogno e raffigura un \"Matrimonio mistico di santa Caterina\". &lt;br&gt;\nIl pittore s'inserisce nel contesto della produzione artistica di gusto popolare proprio delle botteghe di frescanti novaresi impegnate a soddisfare una committenza che, tra la fine del XV e l'inizio del XVI secolo, coinvolge un numero straordinario di chiese ed oratori campestri. Il suo linguaggio pittorico, pur ripercorrendo stilemi tardo gotici, mostra di volersi confrontare con le nuove lezioni rinascimentali provenienti dall'area milanesi.\nGli \u00e8 stata attribuita una bella ancona fittile presente a Vespolate, sull'altare della pieve di san Giovanni Battista. Vi \u00e8 raffigurata una \"Madonna col Bimbino benedicente, tra san Gaudenzio, san Giovanni Battista che introduce il donatore, san Giovanni Evangelista e san Francesco\"; nel timpano dell'ancona \u00e8 presente una \"Annunciazione\" posta tra due stemmi nobiliari. In merito alla identit\u00e0 del donatore si \u00e8 ipotizzato che possa essere un membro della famiglia Cavallazzi, feudatari locali (il loro stemma compare nel timpano)\nOltre alle due opere citate, la lista delle attribuzioni comprende\ntra gli affreschi visibili in situ:\nSarebbero dell'Anonimo di Borgomanero anche alcuni affreschi strappati e conservati oggi nel Broletto di Novara:\nIl linguaggio pittorico del Maestro di Borgomanero \u00e8 stato avvicinato dalla critica a quello di Giovanni Antonio Merli."}
{"id": "2790298", "revid": "1573940", "url": "https://it.wikipedia.org/wiki?curid=2790298", "title": "William Eaton Chandler", "text": "Biografia.\nFu il trentesimo segretario della marina statunitense sotto il presidente degli Stati Uniti d'America Chester A. Arthur. I suoi genitori erano Nathan S. Chandler e Mary Ann (Tucker) Chandler. Fra i suoi fratelli, John Chandler un famoso mercante dell'epoca e George Chandler avvocato.\nStudi\u00f2 prima alla Thetford Academy, poi alla Pembroke Academy terminando gli studi alla Harvard Law School nel 1854. Si spos\u00f2 due volte: la prima nel 1859 con Ann Gilmore, la figlia del governatore Joseph Albree Gilmore, la seconda dopo la morte della prima, nel 1874 Lucy Hale, figlia del senatore John Parker Hale. La donna all'epoca era famosa per essere stata fidanzata con John Wilkes Booth, l'assassino di Abramo Lincoln.\nAlla sua morte il corpo venne sepolto nella Blossom Hill Cemetery di Concord. L'ammiraglio Theodore Edson Chandler fu suo nipote."}
{"id": "2790312", "revid": "92723", "url": "https://it.wikipedia.org/wiki?curid=2790312", "title": "Pulmonaria vallarsae", "text": "Pulmonaria vallarsae \u00e8 una pianta della famiglia Boraginaceae.\nDescrizione.\nDescritta dal botanico austriaco Kerner nel 1878 su esemplari reperiti nell'alta Vallarsa (Prealpi Trentine, al confine con la provincia di Vicenza).\nColore in genere uniformemente verde, macchie verde chiaro a volte presenti (non sempre) ma mai bianche o confluenti, peluria densa, foglie ovato-lanceolate con picciolo ampiamente alato, da \u00bd a \u00be la lamina; infiorescenza densa, fiorisce in marzo-aprile.\nHa numero cromosomico 2n = 22.\nDistribuzione e habitat.\nLa specie \u00e8 diffusa lungo tutta l'Italia peninsulare.\nTassonomia.\n\u00c8 nota una sottospecie:"}
{"id": "2790315", "revid": "6923", "url": "https://it.wikipedia.org/wiki?curid=2790315", "title": "Salto con gli sci ai X Giochi olimpici invernali", "text": "Nel salto con gli sci ai X Giochi olimpici invernali furono disputate due gare, dal trampolino normale K70 e dal trampolino lungo K90, entrambe riservate agli atleti di sesso maschile. Le medaglie assegnate furono ritenute valide anche ai fini dei Campionati mondiali di sci nordico 1968."}
{"id": "2790318", "revid": "46291", "url": "https://it.wikipedia.org/wiki?curid=2790318", "title": "Pulmonaria australis", "text": "Pulmonaria australis \u00e8 una pianta della famiglia Boraginaceae.\nDescrizione.\nCos\u00ec nominata da W. Sauer dell'Universit\u00e0 di Vienna, questa specie \u00e8 parente della pi\u00f9 diffusa \"P. angustifolia\", alla quale assomiglia sia morfologicamente che ecologicamente; ne differisce per il numero cromosomico 2n = 20 (anzich\u00e9 2n = 14), ed anche per il colore violetto pi\u00f9 intenso e la pelosit\u00e0 delle corolle.\nIn parte \"P. australis\" sostituisce \"P. angustifolia\" come vicariante nelle zone in cui \u00e8 presente, e alcuni studiosi la considerano una variet\u00e0 della angustifolia. Le due specie insieme si distinguono nettamente per vari caratteri dalle altre specie europee di \"Pulmonaria\": foglie strette e allungate di colore verde scuro uniforme, spesso a coppie basali distiche, mancanza di macchie sulle foglie, infiorescenze di colore violetto (simile al colore delle genziane).\nCome in genere le polmonarie, anche \"P.australis\" fiorisce precocemente, all'inizio della primavera.\nDistribuzione e habitat.\n\u00c8 distribuita dal Carso triestino fino alla Valle d'Aosta passando per il Vallese, Ticino, Novara, Sondrio, Brescia, Como, Varese, Grigioni, Tirolo settentrionale e orientale, Trentino e Alto Adige, ma anche in Austria meridionale e e nelle Dinaridi.\nA differenza delle altre polmonarie mostra una preferenza per suoli su substrato calcareo, piuttosto poveri, soleggiati e stagionalmente asciutti, spesso in boschi radi di conifere o latifoglie ad altitudini fra 700 e 1200 m. In questi ambienti \u00e8 pianta localmente frequente, mai abbondante."}
{"id": "2790319", "revid": "767487", "url": "https://it.wikipedia.org/wiki?curid=2790319", "title": "Hans Neuburg", "text": "Editore di pubblicazioni specializzate in graphic design, fotografia, progettazione e allestimento, \u00e8 stato uno dei principali esponenti della \"Scuola svizzera\".\nBiografia.\nNeuburg inizia la propria attivit\u00e0 nel 1930, in Svizzera, come copywriter. Nel 1932 cura le campagne pubblicitarie di alcune importanti aziende di Basilea. A partire dal 1933, e fino al 1938, cura la pubblicazione del periodico \"Industriewerbung\". Nel 1935 gli viene conferito un premio per un manifesto del grande magazzino zurighese Oscar Weber. Nel 1939 progetta il padiglione per l'esposizione nazionale che si tiene nella citt\u00e0 di Zurigo. Sempre in questo periodo inizia l'attivit\u00e0 di critico d'arte per il quotidiano \"Dietat\".\nNel 1958 fonda assieme a Josef M\u00fcller-Brockmann, Richard Paul Lohse e Carlo Vivarelli la rivista \"Neue Grafik\". Le pubblicazioni andranno avanti per 18 numeri, dal settembre del 1958 fino al febbraio del 1965. Obiettivi principali della rivista saranno quelli di divulgare la nuova grafica moderna svizzera, commentare opere influenti, e costituire un tavolo di discussione per i principi spirituali e artistici della grafica contemporanea.\nNel 1963 diventa vicepresidente della ICOGRADA (\"International Council of Graphic Design Associations\", concilio che raggruppa associazioni nazionali di grafica rappresentanti paesi di tutto il mondo) e riceve un incarico presso la scuola di Ulm. Nello stesso periodo \u00e8 membro di giurie in alcune delle principali rassegne di arti applicate."}
{"id": "2790322", "revid": "2048388", "url": "https://it.wikipedia.org/wiki?curid=2790322", "title": "Campionati del mondo di canottaggio 2005", "text": "I Campionati del mondo di canottaggio 2005 si sono disputati tra il 28 agosto e il 4 settembre al \u2018'Nagaragawa International Regatta Course'\u2019, a Kaizu in Giappone."}
{"id": "2790323", "revid": "367445", "url": "https://it.wikipedia.org/wiki?curid=2790323", "title": "Action shooting", "text": ""}
{"id": "2790337", "revid": "110157", "url": "https://it.wikipedia.org/wiki?curid=2790337", "title": "Chiesa di San Bernardo (Orselina)", "text": "La chiesa parrocchiale di san Bernardo \u00e8 un edificio religioso che si trova ad Orselina, in Canton Ticino.\nStoria.\nEretta nel XV secolo, venne rimaneggiata nel XIX secolo. Il campanile venne costruito nel 1751.\nDescrizione.\nLa chiesa ha una pianta ad unica navata coperta da una volta a botte lunettata; il coro \u00e8 invece ricoperto da una volta a vela."}
{"id": "2790350", "revid": "46291", "url": "https://it.wikipedia.org/wiki?curid=2790350", "title": "Pulmonaria saccharata", "text": "Pulmonaria saccharata \u00e8 una pianta della famiglia Boraginaceae."}
{"id": "2790356", "revid": "767487", "url": "https://it.wikipedia.org/wiki?curid=2790356", "title": "Amos Fortune", "text": "Amos Fortune \u00e8 un personaggio dei pubblicati dalla DC Comics. \u00c8 un supercriminale che comparve per la prima volta in \"Justice League of America\" n. 6 (agosto 1961).\nBiografia del personaggio.\nDa bambino, Fortune era il capo di una banda di delinquenti giovanili. Da adulto, si ossession\u00f2 alla fortuna, sia buona che cattiva, e scopr\u00ec l'esistenza di \"ghiandole di fortuna\" presenti negli esseri umani che dettavano come la fortuna di una persona sarebbe stata. Dopo aver imparato come controllare tali ghiandole per manipolare la sua fortuna, rimise insieme la sua vecchia banda e cre\u00f2 l'originale Banda della Scala Reale, che si batt\u00e9 contro la Justice League of America in due occasioni. La prima volta che il Professor Fortune incontr\u00f2 la Justice League tent\u00f2 di rubare la loro \"buona fortuna\", ma fu sconfitto.\nFortune si ritrov\u00f2 a combattere contro la Justice League numerose volte. All'inizio, ag\u00ec come leader della Banda della Scala Reale, sebbene li abbandon\u00f2 poco dopo. Al loro posto, cre\u00f2 la Luck League di breve durata, un gruppo che poteva mimare ogni potere dei membri della Justice League. Sempre successivamente, Fortune riusc\u00ec a sconfiggere la Justice League Europe, ma fu di nuovo battuto quando la sua fortuna fin\u00ec.\nQuando i Parademoni fecero saltare in aria la House of Secrets in \"Villains United\" n. 6 (2005), Fortune fu ferito, ma sopravvisse. Tuttavia, quando si un\u00ec allo Spaventapasseri per fuggire dall'Enclave M in \"Villains United Infinite Crisis Special\", fu gettato fuori dall'elicottero dei Segreti Sei da Knockout, dopo aver insultato la sua ragazza, Scandal.\nCome in \"JSA Classified\" n. da 14 a 16, sembr\u00f2 che Fortune sopravvisse alla caduta dall'elicottero e stesse ora pianificando un attacco contro la Justice Society of America usando il Mago come punto per la \"luck magicks\" - alias energia stellare - al fine di distruggere il gruppo di eroi, utilizzando Wildcat come pedina sotto controllo mentale. Vixen e Gypsy aiutarono Stargirl contro tale piano, dato che lo affrontarono anni prima durante una missione d'addestramento quando era ex-recluta della JLA, insieme a Martian Manhunter, Aquaman, Vibe, e Acciaio, e combatterono sia la prima che la seconda incarnazione della Banda della Scala Reale, come visto nel flashback in \"JLA Classified\" n. da 22 a 25.\nLo si vide comandare la Banda della Scala Reale sotto il nome in codice di \"Wild Card\". La nuova Banda della Scala Reale consisteva di numerosi \"gruppi\", uno per ogni giacca da carta. Sembr\u00f2 anche che prese di mira la Justice League corrente, tutto come parte di un gioco tra lui e Roulette. La League sconfisse la Banda della Scala Reale, ma sia lui che Roulette riuscirono a fuggire. Fortune fu poi chiamato ad un magazzino dalla moglie di uno dei membri della Banda che egli aveva ucciso. La donna gli spar\u00f2 in faccia di punto in bianco.\nPoteri e abilit\u00e0.\nAmos Fortune invent\u00f2 una macchina \"Stimolatrice\" che poteva donare ad una persona sia la buona che la cattiva sorte.\nNote.\nNell'episodio \"Wild Card\" della seconda stagione della serie animata \"Justice League\", la Lanterna Verde John Stewart tent\u00f2 di lanciare una delle bombe del Joker nel \"Amos Fortune's Resort and Casino\". L'episodio vide comparire un gruppo diverso della Banda della Scala Reale.\nNel volume Lega della Giustizia di George P\u00e9rez Amos Fortune viene descritto da Zatanna come ex leader della Gang Della Scala Reale e anche come maestro mistico."}
{"id": "2790362", "revid": "438678", "url": "https://it.wikipedia.org/wiki?curid=2790362", "title": "Organic Rankine Cycle", "text": "Col termine Organic Rankine Cycle o in sigla ORC (traducibile in italiano come: \"Ciclo Rankine Organico\") si individuano impianti che convertono calore in energia elettrica mediante un ciclo Rankine che utilizza una sostanza organica ad alto peso molecolare come fluido di lavoro. Le caratteristiche del fluido di lavoro consentono di sfruttare piccoli salti entalpici a temperature medio-basse dove il ciclo Rankine a vapor d'acqua avrebbe limiti nel disegno della turbina o nei costi di impianto e di esercizio. Le fonti di calore dove sono applicabili gli ORC sono: la geotermia, i recuperi di calore da processi industriali e gli impianti di cogenerazione a biomassa. A partire dagli anni Settanta, gli ORC hanno conosciuto un crescente e continuo sviluppo con taglie di potenza elettrica da pochi kW sino a 10-20 MW.."}
{"id": "2790373", "revid": "547034", "url": "https://it.wikipedia.org/wiki?curid=2790373", "title": "William Collins Whitney", "text": "Biografia.\nFu il trentunesimo segretario della marina statunitense sotto il presidente degli Stati Uniti d'America e Grover Cleveland. Vantava antiche origini: diretto discendente dell'inglese John Whitney, i componenti della famiglia dell'epoca una volta immigrati nel continente si stabilirono a Watertown, nello stato del Massachusetts, nel 1635. Suo padre era il generale di brigata James Scollay Whitney, la madre si chiamava Laurinda Collins, diretta discendente del governatore del Plymouth William Bradford.\nStudi\u00f2 al Williston Seminary ed in seguito all'universit\u00e0 di Yale, il 13 ottobre 1869 spos\u00f2 Flora Payne, figlia del senatore Henry B. Payne. I due ebbero 5 figli:"}
{"id": "2790384", "revid": "61146", "url": "https://it.wikipedia.org/wiki?curid=2790384", "title": "Internazionali di Tennis di Bergamo Trofeo Baci &amp; Abbracci", "text": ""}
{"id": "2790386", "revid": "1573940", "url": "https://it.wikipedia.org/wiki?curid=2790386", "title": "Pliophoca etrusca", "text": "Pliophoca etrusca () \u00e8 un pinnipede estinto della famiglia dei Phocidae, i cui reperti fossili risalgono al Pliocene. Questa specie fossile di foca, antenata dell'attuale foca monaca che vive ancora in ristrette aree del Mediterraneo, \u00e8 stata rinvenuta solamente nelle aree paleontologiche di Orciano e di Volterra in Toscana.\nLo scheletro pi\u00f9 completo di questa rarissima specie proviene da Orciano ed \u00e8 attualmente conservato nel Museo di storia naturale dell'Universit\u00e0 di Pisa.\nInquadramento sistematico.\nLa specie raggruppa alcuni esemplari fossili scoperti nell'entroterra della Toscana dalla fine dell'Ottocento ad oggi.\nFino al 1941 questi reperti erano classificati sotto diverse specie e sono stati raggruppati nel nuovo genere e nuova specie, \"Pliophoca etrusca\", a seguito della revisione compiuta da Taviani nel 1941.\nRinvenimenti fossili di pinnipedi.\nI resti fossili di pinnipedi sono estremamente rari a livello mondiale, molto meno frequenti rispetto ad altri mammiferi marini (cetacei e sirenii); in particolare in Italia il record fossile miocenico \u00e8 essenzialmente rappresentato da un cranio proveniente da Roccamorice e descritto con il nome di \"Phoca gaudinii\" da Guiscardi (1871).\nIl record pliocenico \u00e8 rappresentato da pochi resti rinvenuti nell'800 in Toscana ed attribuiti a Pliophoca etrusca, genere e specie endemici del Mediterraneo.\nL'olotipo di questa specie, conservato ed esposto presso il Museo di Storia Naturale e del Territorio dell'Universit\u00e0 di Pisa, rappresenta uno degli scheletri fossili di pinnipedi pi\u00f9 completo a livello mondiale.\nResti pleistocenici di foche in Italia sono anch'essi molto rari; uno dei pi\u00f9 significativi \u00e8 il frammento di femore scoperto in una breccia ossifera dell'isolotto Formica di Burano (Grosseto) ed attribuito a \"Monachus cf. monachus\" da Borselli (1990).\nResti pliocenici toscani.\nL'olotipo dello scheletro di \"Pliophoca etrusca\" venne scoperto nel 1900 da un appassionato cercatore di fossili, nelle argille plioceniche di Casa Nuova, una localit\u00e0 a sud di Orciano Pisano. Studiato da Ugolini nel 1900 e nel 1902 ed attribuito a \"Monachus albiventer\" (= \"Monachus monachus\"). Ridescritto da Tavani nel 1942 ed attribuito al n. gen. e n. sp. \"Pliophoca etrusca\".\nMandibola ed altri resti frammentari di \"Pliophoca etrusca\" raccolti da Roberto Lawley nei dintorni di Orciano e presso Podere Nuovo, una localit\u00e0 a nord di Saline di Volterra, e donati al Museo di Firenze negli anni 1875-1876. Inizialmente attribuiti dubitativamente da Lawley (1875 e 1876) a \"Pristiphoca occitana\", poi da Ugolini (1902) a \"Monachus albiverter\" ed infine da Tavani (1942) a \"Pliophoca etrusca\".\nRitrovamenti recenti.\nNel 2009 in toscana sono stati rinvenuti alcuni resti di un cucciolo di phocidae attribuiti dagli studiosi dell'Universit\u00e0 di Pisa a questa specie. In Italia precedentemente gli ultimi resti trovati risalivano a 109 anni prima nei dintorni di Orciano Pisano. Gli scavi hanno permesso di recuperare buona parte di una pinna e due denti da latte, ossa queste che le abbondanti piogge avevano scoperto e che quindi correvano il rischio di deteriorarsi. La Soprintendenza alle Antichit\u00e0 della Toscana ha predisposto che le parti recuperate fossero depositate presso il Museo geopaleontologico GAMPS di Badia a Settimo. Attualmente il reperto non \u00e8 esposto al pubblico in quanto \u00e8 in fase di studio presso l'Universit\u00e0 di Pisa."}
{"id": "2790394", "revid": "339392", "url": "https://it.wikipedia.org/wiki?curid=2790394", "title": "Filip Callimachus", "text": ""}
{"id": "2790398", "revid": "1543377", "url": "https://it.wikipedia.org/wiki?curid=2790398", "title": "Combinata nordica ai XXI Giochi olimpici invernali - Trampolino lungo", "text": "Nella combinata nordica ai XXI Giochi olimpici invernali la gara dal trampolino lungo sulla distanza di 10\u00a0km si disput\u00f2 nella localit\u00e0 di Whistler il 25 febbraio 2010 e presero il via 46 atleti. Coma gi\u00e0 sperimentato ai Mondiali dell'anno precedente, a Whistler questa nuova gara sostitu\u00ec la precedente prova olimpica di sprint, con salto dal trampolino lungo e 7,5\u00a0km di fondo, disputata fino a ; in quell'occasione vinse l'austriaco Felix Gottwald.\nPrima frazione: salto con gli sci.\nDelle due prove che i combinatisti nordici devono affrontare, la prima che fu effettuata fu quella di salto con gli sci; un salto preliminare di prova si svolse a partire dalle ore 9.00, cui segu\u00ec la competizione vera e propria alle ore 10.00. Sul trampolino K125 del Whistler Olympic Park Ski Jumps dalle ore 11:00 si effettu\u00f2 un solo salto, con valutazione della distanza e dello stile. S'impose l'austriaco Bernhard Gruber davanti allo statunitense Johnny Spillane e al finlandese Janne Ryyn\u00e4nen; sesto si classific\u00f2 l'altro statunitense Bill Demong.\nSeconda frazione: sci di fondo.\nL'ordine di partenza della 10\u00a0km di sci di fondo a inseguimento a tecnica libera, che prese il via alle ore 14:00, fu stabilito secondo lo schema proprio del metodo Gundersen: un punto in meno nel salto corrisponde a una partenza ritardata di quattro secondi. Il percorso si snodava nel Whistler Olympic Park con un dislivello massimo di 40\u00a0m. Gli autori della migliore e della terza prestazione (l'austriaco Felix Gottwald e il norvegese Magnus Moan) non riuscirono a colmare il divario accumulato nella gara di salto e a competere per le medaglie, che cos\u00ec furono assegnate a Demong, Spillane e Gruber, rispettivamente secondo, settimo e diciannovesimo nella frazione di fondo."}
{"id": "2790400", "revid": "287204", "url": "https://it.wikipedia.org/wiki?curid=2790400", "title": "Frank Urson", "text": "Da direttore della fotografia, ha lavorato prima con Lloyd Ingraham e poi con James Cruze. Lavor\u00f2 poi come regista per la Thanhouser Company. Negli anni venti, \u00e8 stato aiuto regista di Cecil B. DeMille in sette film, tra cui \"Il re dei re\" (1927). Come regista, \u00e8 conosciuto per \"\", film del 1927 prodotto da Cecil B. DeMille."}
{"id": "2790404", "revid": "359348", "url": "https://it.wikipedia.org/wiki?curid=2790404", "title": "Neuen Wilden", "text": "I Neuen Wilden, o Nuovi Selvaggi, sono un gruppo di artisti neoespressionisti tedeschi, attivi negli anni Ottanta a Berlino e in Germania. Rappresentano l'equivalente della Transavanguardia italiana.\nLa locuzione \"Nuovi Selvaggi\" nasce nel 1980, quando viene impiegata per designare gli artisti esposti in una collettiva alla Neue Galerie-Sammlung Ludwig di Aachen in Germania: obiettivo della mostra, \"Die Neuen Wilden\" [I Nuovi Selvaggi], era quello di mettere a confronto l'arte di Markus L\u00fcpertz e A. R. Penck con quella dei nuovi pittori americani e francesi.\nLa critica pass\u00f2 poi a designare con questo nome un gruppo di pittori pi\u00f9 giovani, seguaci di una pittura \"urlata\" e gestuale, dai toni violenti e dissonanti. Sono Helmut Middendorf, Rainer Fetting e Salom\u00e9, allievi di Karl Horst H\u00f6dicke all'Accademia di Belle Arti di Berlino, che espongono in una galleria autogestita in MoritzPlatz, nel quartiere di Kreuzberg; ad essi si aggiungono Hans Peter Adamski, Elvira Bach, Peter B\u00f6mmels, Luciano Castelli, Walter Dahn, Jiri Georg Dokoupil, Thomas Lange, Gerhard Naschberger, Maarten Ploeg, Otto Zitko e Bernd Zimmer.\nQuesti artisti riprendono, ampliando formati e furore espressivo, l'Espressionismo tedesco della Br\u00fccke, sicuramente consapevoli di quello che faceva la Transavanguardia italiana e in sintonia, per molti aspetti, con la monumentale produzione dei maestri tedeschi poco pi\u00f9 vecchi di loro, come Gerard Richter, Anselm Kiefer, Georg Baselitz, Markus L\u00fcpertz, A. R. Penck e J\u00f6rg Immendorff.\nSi distinguono tuttavia per un linguaggio pi\u00f9 libero e aggressivo e per le tematiche trattate. Poca attenzione \u00e8 rivolta agli aspetti politici e impegnati che ormai hanno segnato il passo e interessano solo alcuni artisti che operano nella Repubblica Democratica Tedesca.\nQuello che affascina \u00e8 la vita notturna, i locali, i luoghi e i modi della socializzazione, che sono gli stessi in tutte le metropoli del mondo occidentale. Il furore selvaggio del segno diventa un modo per esprimere un modo di vita straniante e iperstimolante, fatto di balli, sesso, droghe e aperto anche ad ogni forma di perversione."}
{"id": "2790405", "revid": "486946", "url": "https://it.wikipedia.org/wiki?curid=2790405", "title": "Lugh Ferrandi", "text": ""}
{"id": "2790406", "revid": "161273", "url": "https://it.wikipedia.org/wiki?curid=2790406", "title": "Meteorite di Almahata Sitta", "text": ""}
{"id": "2790410", "revid": "88740", "url": "https://it.wikipedia.org/wiki?curid=2790410", "title": "Sangue alla testa (romanzo)", "text": "Sangue alla testa (titolo orig. Le Fils Cardinaud) \u00e8 un romanzo di Georges Simenon terminato il 22 luglio nel 1941 e pubblicato nel 1942 presso Gallimard. Il titolo italiano del romanzo fu tratto dall'omonimo film francese \"Le sang \u00e0 la t\u00eate\" del 1956, trasposizione dell'opera. Nel 2020, l'editore Adelphi sceglie come titolo per la sua nuova traduzione Il signor Cardinaud.\nTrama.\n\"Hubert Cardinaud\" \u00e8 un rispettabile impiegato di una piccola agenzia di assicurazioni in un altrettanto piccola cittadina balneare della Vandea francese: Les Sables-d'Olonne. \n\u00c8 il \"figlio Cardinaud\" come lo conoscono nel paese nel quale \u00e8 nato e dal quale non si \u00e8 mai allontanato.\nLa sua vita scorre tranquilla fino a una domenica d'estate al ritorno dalla messa solenne alla quale ha assistito con il figlio di tre anni.\nAppena apre la porta intuisce che le cose non sono come dovrebbero essere: la giovane moglie, Marthe, non \u00e8 in casa e l'arrosto sta bruciando sul fuoco.\nAnche la piccola bimba non c'\u00e8. Il momento di panico si accentua quando la vicina bussa alla porta con la piccola in braccio. \nLa moglie l'ha pregata di tenerla sino al suo rientro. Non aveva detto altro.\nIl primo pensiero \u00e8 di qualche imprevisto che l'aveva costretta ad uscire di casa all'improvviso. Si reca prima dai suoceri e poi dai genitori, ma della moglie nessuno sa nulla. Al rientro a casa un'altra spiacevole sorpresa. Il portafoglio nella quale teneva i risparmi per pagare la rata imminente del mutuo della casa di cui \u00e8 cos\u00ec orgoglioso, \u00e8 vuoto.\nIn Cardinaud il panico aumenta. Eppure glielo avevano detto che forse Marthe non era la donna adatta a lui, anche lei, prima di acconsentire alle nozze, gli aveva suggerito di pensarci bene. Ma lui era da sempre innamorato di Marthe, di quella ragazzina languida, senza slanci che l'aveva turbato senza rimedio.\nPi\u00f9 ancora dell'orgoglio di marito abbandonato, Cardinaud \u00e8 preoccupato del debito da onorare. A chi chiedere i soldi della rata?\nCardinaud confida sul principale che gli ha fatto capire di considerarlo come candidato ad essere socio dello studio.\nMa con sorpresa questi gli nega il prestito. Cardinaud \u00e8 preso dallo sconforto, ma cerca di riorganizzare la sua vita, trova una governante, chiede qualche giorno di ferie e comincia a indagare su dove pu\u00f2 essere andata la moglie.\nScopre che un giovane poco di buono, tale Mimile Chitard, \u00e8 tornato di nascosto in paese. Mancava da tempo, essendo andato a cercare fortuna in Africa.\nMarthe \u00e8 scappata con lui. In paese tutti ne sono a conoscenza, anche se non dei particolari. Ma a lui non importa di essere considerato un \"cornuto\"; quello che gli interessa \u00e8 ritrovare Marthe, farla ragionare e riportarla a casa dai figli. \nIl principale, venuto a conoscenza del fatto, mosso a compassione, si impegna a prestare la somma necessaria negata in un primo momento.\nCardinaud inizia le ricerche cercando di mettere insieme pezzi di informazione raccolti qui e l\u00e0.\nSi fa vivo un tale Ded\u00e8 che tra mezzi discorsi piuttosto involuti gli fa capire di essere anche lui sulle tracce di Chitard per vendicarsi di uno sgarro subito quando erano entrambi in Africa.\nRiflettendo, intuisce dove i due possono essere andati e si reca sul posto. Nell'osteria del paese trova il solo Chitard. Marthe \u00e8 andata da dei parenti per chiedere dei soldi.\nTra i due poche parole. Cardinaud l'avverte che anche Ded\u00e8 \u00e8 tornato in Francia, lo sta cercando e lo vuole uccidere.\nGli d\u00e0 dei soldi che Chitard prende e se ne va, poi si siede e aspetta. Quando arriva Marthe e lo vede, solo un lieve disappunto si disegna sul suo volto. \n\"Perch\u00e9 sei venuto?\" \u00e8 l'unica cosa che riesce a dirgli. Ormai la ricerca \u00e8 finita. Cardinaud riporta Marthe a casa. \u00c8 di nuovo domenica. \u00c8 trascorsa una sola settimana. Cardinaud al ritorno dalla messa lascia aperto con noncuranza sul tavolo di cucina la pagina del giornale che racconta del ritrovamento \nin un fossato di un corpo di un giovane senza vita. Tutto \u00e8 come prima.\nAdattamenti.\nCinema.\n1956 : Le Sang \u00e0 la t\u00eate, film francese realizzato da Gilles Grangier, con Jean Gabin, Ren\u00e9e Faure e Paul Frankeur\nTelevisione.\n1987 : \"Le Fils Cardinaud\", episodio 5 della serie televisiva francese \"L'Heure Simenon\", realizzato da G\u00e9rard Mordillat, con Jean-Pierre Bisson e Caroline Sihol\n2005 : \"La T\u00eate haute\", telefilm francese realizzato da G\u00e9rard Jourd'hui, con Eddy Mitchell e Anna Galiena"}
{"id": "2790411", "revid": "88740", "url": "https://it.wikipedia.org/wiki?curid=2790411", "title": "Vincenzo Scramuzza", "text": "Scramuzza nacque, probabilmente nel 1886, a Contessa Entellina, in Sicilia. Dopo aver compiuto i primi studi nella regione natale, emigr\u00f2 nel 1907 a New Orleans dove si erano, gi\u00e0 da qualche anno, trasferiti i suoi genitori. Nel 1924 consegu\u00ec il Master in Storia presso la Louisiana State University e nel 1929 il dottorato presso la Harvard University con una tesi sull'imperatore Claudio che vinse il premio Toppan come miglior tesi dell'anno. Insegn\u00f2 storia presso l'Universit\u00e0 di Harvard, presso il Wellesley College e presso lo Smith College. \nScramuzza si occup\u00f2 soprattutto di storia antica, romana e greca, ma non trascur\u00f2 altri settori, come la storia coloniale americana e la storia della Chiesa. Le sue pi\u00f9 importanti pubblicazioni furono una sezione dell'opera \"Economic survey of the Roman Empire\" di T. Frank intitolata \"Roman Sicily\" e soprattutto il fondamentale volume sull'imperatore Claudio derivato dalla rielaborazione della tesi di dottorato."}
{"id": "2790421", "revid": "109274697", "url": "https://it.wikipedia.org/wiki?curid=2790421", "title": "Carlo Vivarelli", "text": "Esponente del movimento \"Konkrete Kunst\" e della \"Scuola svizzera\", ha impiegato fotografia, fotomontaggio e strumenti tipografici per ottenere combinazioni di forme e colori secondo un rigore matematico ispirato al neocostruttivismo russo.\nBiografia.\nDopo aver completato un apprendistato in uno studio grafico a Zurigo, si trasfer\u00ec a Parigi, dove studi\u00f2 con Paul Colin. Successivamente, nel 1946, fu direttore artistico nello Studio Boggeri a Milano. \nRitornato a Zurigo apr\u00ec uno studio per conto proprio. Ottenne importanti commissioni per allestimenti fieristici e campagne pubblicitarie di aziende quali la Philips, la Roche, la Glaxo e l'istituto di dermatologia cosmetica.\nNel 1958 vinse un concorso indetto dalla Televisione svizzera per disegnare il nuovo marchio dell'emittente. Sempre nel 1958 fond\u00f2 assieme a Josef M\u00fcller-Brockmann, Richard Paul Lohse e Hans Neuburg la rivista \"Neue Grafik\". Le pubblicazioni andranno avanti per 18 numeri, dal settembre del 1958 fino al febbraio del 1965. Obiettivi principali della rivista saranno quelli di divulgare la nuova grafica moderna svizzera, commentare opere influenti, e costituire un tavolo di discussione per i princ\u00ecpi spirituali e artistici della grafica contemporanea.\nNel 1961 vinse la selezione Electrolux per disegnare il nuovo logo dell'azienda, che venne introdotto nel 1962, e ancora oggi \u00e8 utilizzato in oltre 150 paesi nel mondo come segno di riconoscimento caratteristico di Electrolux.\nA Zurigo partecip\u00f2 alla mostra \"Konstruktive Grafik\"."}
{"id": "2790429", "revid": "88740", "url": "https://it.wikipedia.org/wiki?curid=2790429", "title": "Sangue alla testa", "text": ""}
{"id": "2790432", "revid": "767487", "url": "https://it.wikipedia.org/wiki?curid=2790432", "title": "Ferdinando Ruffini", "text": "Carriera.\nGiocatore.\nComincia la sua carriera nel 1978 al tra Serie C2 e Serie C1. Passa nel 1982 alla in Serie C1 dove ottiene una promozione in Serie B. Nel 1984 viene ceduto alla in Serie B. Nel 1985 approda al Padova dove gioca tra Serie C1 e Serie B nove stagioni. Con i biancoscudati ottiene una promozione in Serie B e una in Serie A. Chiude la carriera nel 1996 al in Serie C2 ottenendo una promozione in Serie C1.\nCon , e Padova ha giocato in totale 243 partite in Serie B segnando 5 gol.\nDirigente.\nTerminata la carriera, ha lavorato per Pescara, e , dove ha ricoperto il ruolo di team manager. Nel febbraio 2011 diventa dirigente accompagnatore e responsabile del settore giovanile del Pescara."}
{"id": "2790441", "revid": "1494169", "url": "https://it.wikipedia.org/wiki?curid=2790441", "title": "N+1", "text": ""}
{"id": "2790448", "revid": "104458", "url": "https://it.wikipedia.org/wiki?curid=2790448", "title": "Hansj\u00f6rg Tauscher", "text": "Fino alla riunificazione tedesca (1990) gareggi\u00f2 per la nazionale tedesca occidentale.\nBiografia.\nTauscher, specialista delle prove veloci, debutt\u00f2 in campo internazionale in occasione dei Mondiali juniores di Sugarloaf 1984 e l'anno dopo, nella rassegna iridata giovanile di Jasn\u00e1 1985, vinse la medaglia d'argento nella discesa libera, preceduto solo dall'italiano Giorgio Piantanida. In Coppa del Mondo ottenne il primo piazzamento l'8 marzo 1987 ad Aspen, classificandosi 14\u00ba in supergigante, mentre l'anno successivo esord\u00ec ai Giochi olimpici invernali e a si piazz\u00f2 20\u00ba nella discesa libera. Il 6 febbraio 1989 ottenne il risultato pi\u00f9 prestigioso della sua carriera vincendo la medaglia d'oro nella discesa libera ai Mondiali di Vail, sua prima presenza iridata; due anni dopo ai Mondiali di Saalbach-Hinterglemm 1991 si piazz\u00f2 15\u00ba nel supergigante e 11\u00ba nella combinata.\nConquist\u00f2 il suo unico podio in Coppa del Mondo giungendo 3\u00ba nella discesa libera di Garmisch-Partenkirchen dell'11 gennaio 1992; nella stessa stagione ai XVI Giochi olimpici invernali di ottenne il 7\u00ba posto nella discesa libera, suo miglior risultato nella competizione, e il 21\u00ba nel supergigante. Si conged\u00f2 dai Campionati mondiali con il 33\u00ba posto nella discesa libera di Morioka 1993 e dai Giochi olimpici invernali a , dove si classific\u00f2 25\u00ba nella discesa libera e 21\u00ba nel supergigante. Si ritir\u00f2 dall'attivit\u00e0 agonistica in quello stesso 1994 e la sua ultima gara in carriera fu il supergigante di Coppa del Mondo disputato a Tignes l'11 dicembre, che chiuse al 23\u00ba posto."}
{"id": "2790452", "revid": "188323", "url": "https://it.wikipedia.org/wiki?curid=2790452", "title": "Innocenti Vega", "text": ""}
{"id": "2790454", "revid": "188323", "url": "https://it.wikipedia.org/wiki?curid=2790454", "title": "Innocenti Cometa", "text": ""}
{"id": "2790455", "revid": "188323", "url": "https://it.wikipedia.org/wiki?curid=2790455", "title": "Innocenti Luna", "text": ""}
{"id": "2790457", "revid": "287204", "url": "https://it.wikipedia.org/wiki?curid=2790457", "title": "Miles Edgeworth", "text": " \u00e8 un personaggio della serie di videogiochi Ace Attorney. Appare per la prima volta nel videogioco '. \u00c8 inoltre il protagonista di ' e di \"Gyakuten Kenji 2\".\nGiovent\u00f9.\nFiglio dell'avvocato Gregory Edgeworth, Miles \u00e8 stato compagno in quarta elementare di Phoenix Wright e di Larry Butz. A nove anni prende le parti di Phoenix, ingiustamente accusato dall'intera classe, insegnante compresa, di un piccolo furto (compiuto da Larry) ai danni dello stesso Edgeworth.\nMiles tuttavia lascia la scuola dopo la morte del padre Gregory, assassinato all'interno dell'ascensore del tribunale. Con l'aiuto di una medium, Misty Fey, viene accusato Yanni Yogi, che si trovava nell'ascensore insieme a Gregory e Miles Edgeworth. Il legale di Yogi riesce a far cadere le accuse, convincendo il giudice che l'imputato ha subito un grave danno cerebrale per via della mancanza di ossigeno. Il caso verr\u00e0 archiviato con il nome DL-6.\nIl giovane Miles si mette sotto l'ala protettiva di Manfred von Karma, uno spietato procuratore da cui apprender\u00e0 i trucchi del mestiere.\nCarriera legale.\nAll'et\u00e0 di vent'anni Miles Edgeworth affronta il suo primo caso in cui accusa l'evaso Terry Fawles dell'omicidio del detective Valerie Hawthorne. Fawles viene difeso dallo studio legale di Marvin Grossberg ed in particolare da Diego Armando e da Mia Fey, che veste i panni di avvocato nel suo primo processo. Tuttavia durante l'udienza il cliente di Mia opter\u00e0 per il suicidio, lasciando il caso aperto.\nMiles incontrer\u00e0 per la prima volta Phoenix Wright in un'aula di tribunale nel corso del processo riguardo alla morte di Mia Fey, capo e mentore di Wright. Inizialmente viene accusata Maya Fey, sorella minore della vittima, ma Phoenix difender\u00e0 la ragazza, riuscendo a sconfiggere l'imbattuto Edgeworth.\nDopo aver sconfitto nuovamente Miles nel corso di un processo, Phoenix Wright si trova a dover assumere le difese del procuratore Edgeworth, accusato da Manfred von Karma dell'omicidio di Robert Hammond, l'avvocato difensore di Yanni Yogi nel caso DL-6. Grazie all'aiuto di Maya, Wright riesce a far cadere le accuse rivolte nei confronti di Edgeworth, rivelando la vera identit\u00e0 dell'assassino del padre di Miles. Infatti von Karma viene condannato alla pena di morte per aver ucciso Gregory Edgeworth dopo essere stato sconfitto per la prima volta nel corso di un processo.\nPer un certo periodo, Miles Edgeworth viene sostituito nel ruolo di procuratore da Franziska von Karma, figlia di Manfred. Franziska vuole raggiungere Miles Edgeworth, che tutti credevano morto. Ma Phoenix riesce a sconfiggerla in tribunale anche grazie all'aiuto provvidenziale di Edgeworth che indirizza correttamente le ricerche di Dick Gumshoe.\nA causa di un incidente che impedisce a Franziska di presentarsi all'udienza di un processo, il cui imputato \u00e8 cliente di Phoenix Wright, Miles si trover\u00e0 di nuovo a fronteggiare l'avvocato. Anche in questo caso Wright riuscir\u00e0 a far emergere la verit\u00e0 in tribunale, pur perdendo la causa, spingendo Edgeworth a tornare in America per studiare diritto internazionale.\nSuccessivamente rivestir\u00e0 per una volta anche il ruolo di avvocato dopo aver ricevuto una chiamata da Larry Butz. Miles prender\u00e0 temporaneamente possesso del distintivo e del Magatama di Phoenix per difendere sorella Iris."}
{"id": "2790459", "revid": "104458", "url": "https://it.wikipedia.org/wiki?curid=2790459", "title": "Hansjoerg Tauscher", "text": ""}
{"id": "2790462", "revid": "1272592", "url": "https://it.wikipedia.org/wiki?curid=2790462", "title": "Ferrovia di Chase-Kirchner", "text": "La Chase-Kirchner aerodromic railroad fu un sistema ferroviario ad alta velocit\u00e0 ideato da George Nathan Chase, tenente dell'Esercito degli Stati Uniti, e da Henry William Kirchner, architetto statunitense membro dell'\"American Institute of Architects\" (A.I.A.), entrambi nati nel 1853. Non fu mai costruita concretamente una ferrovia di questo tipo, tuttavia il sistema di Chase-Kirchner pu\u00f2 essere considerato un precursore delle ferrovie a levitazione (in particolare quelle ad \"effetto suolo\"), ovvero quelle ferrovie in cui si elimina il contatto meccanico tra il veicolo e l'infrastruttura al fine ridurre l'attrito e quindi la resistenza all'avanzamento.\nIl sistema di Chase-Kirchner prevedeva che su una apposita struttura ferroviaria viaggiassero i veicoli dotati di appendici aerodinamiche, dei veri e propri piani alari, la cui portanza avrebbe scaricato il peso del veicolo dalle ruote, riducendo cos\u00ec, nelle intenzioni dei progettisti, l'attrito volvente tra queste e le rotaie.\nTecnica.\nSecondo i progetti di Chase e Kirchner la \"aerodromic railway\" sarebbe stata in sostanza una ferrovia sospesa in cui i veicoli avrebbero poggiato su due rotaie portanti al di sopra del veicolo stesso, tramite ruote ferroviarie con diametro da 4 a 6 piedi, poste lateralmente con asse all'altezza del tetto. Uno o pi\u00f9 di questi assi sarebbero stati azionati da motori elettrici che avrebbero fornito la propulsione al veicolo.\nAl di sopra del veicolo numerosi piani alari sovrapposti raggruppati su alberi verticali, con apertura alare tra i venti e trenta piedi, avrebbero fornito la portanza all'aumentare della velocit\u00e0, riducendo considerevolmente l'attrito volvente delle ruote.\nL'alimentazione sarebbe stata fornita attraverso ulteriori ruote, in contatto con rotaie elettrificate pi\u00f9 esterne a quelle portanti.\nAl di sotto del veicolo un secondo binario, invertito (ovvero con la superficie di scorrimento rivolta verso il basso), avrebbe avuto la funzione di stabilizzare il veicolo impedendone un eventuale decollo accidentale. Sotto di esso correvano una serie di ruote che a riposo non toccavano la rotaia, ma in caso di eccesso di portanza avrebbero vincolato il veicolo all'infrastruttura. Il conduttore avrebbe comunque potuto, mediante un sistema pneumatico, \"serrare\" queste ruote sulle rotaie quando fosse stato necessario avere maggiore adesione per ottenere pi\u00f9 trazione o per frenare.\nIl sistema sarebbe stato autoregolante: al di sopra della velocit\u00e0 che si intendeva mantenere, la portanza eccessiva avrebbe causato un drastico calo di adesione delle ruote motrici, con una conseguente perdita di velocit\u00e0. La lieve diminuzione di velocit\u00e0 avrebbe comportato una riduzione della portanza, ripristinando quindi l'adesione delle ruote. Il macchinista avrebbe avuto la possibilit\u00e0 di intervenire sull'angolo di incidenza per variare la portanza in funzione del carico o della pendenza.\nSi riteneva che la maggiore resistenza all'avanzamento dovuta alla portanza dei piani alari sarebbe stata inferiore all'attrito volvente di una ferrovia tradizionale.\nQuesto tipo di ferrovia non ammetteva curve, per lo meno nei tratti ad alta velocit\u00e0, in quanto queste avrebbero comportato una resistenza eccessiva; secondo i progettisti sarebbe stato invece possibile affrontare pendenze.\nApplicazioni.\nUna ferrovia di questo tipo non fu mai realizzata, nemmeno a livello sperimentale. Vennero ipotizzate all'epoca due linee ad alta velocit\u00e0, mai realizzate: un collegamento tra New York e San Francisco ed una linea intercontinentale attraverso lo stretto di Bering.\nSistemi analoghi.\nSuccessivamente furono proposti sistemi ferroviari che possono essere considerati analoghi, in quanto prevedevano che, in velocit\u00e0, la portanza aerodinamica avrebbe scaricato le ruote portanti riducendo l'attrito volvente. Tuttavia nemmeno questi sistemi trovarono applicazione pratica.\nMonorotaia di Laur.\nNel 1915 l'ingegnere civile francese Francis Laur ide\u00f2 una monorotaia, del tipo a \"sella\", su cui avrebbero viaggiato vetture aerodinamiche spinte da un'elica azionata da un motore elettrico e stabilizzate mediante giroscopi. I veicoli, in grado di ospitare una trentina di passeggeri, sarebbero stati dotati di semiali, come quelle degli aeroplani, che avrebbero fornito una portanza sufficiente a sostenere il peso e a ridurre l'attrito. Il veicolo non avrebbe per\u00f2 potuto decollare perch\u00e9 trattenuto e guidato dalla rotaia: l'inventore defin\u00ec questa idea, mai concretizzata, come \"volo guidato\".\nMonorotaia di Judson.\nNegli anni'30 del XX secolo, negli Stati Uniti d'America, l'ingegnere Walter H.Judson propose un modello di monorotaia in cui il peso del veicolo era scaricato su una rotaia centrale rivestita di gomma, mentre il veicolo stesso era mantenuto in posizione verticale da due rotaie laterali su cui agivano ruote orizzontali. Ulteriori ruote, verticali, sul lato inferiore delle rotaie guida avrebbero impedito il sollevamento ed il deragliamento del veicolo. I veicoli sarebbero stati delle carrozze automotrici mosse grazie ad un'elica di tipo aeronautico azionata da una turbina a vapore in grado di sviluppare 750 hp. Non erano previste ali, la forma stessa dei veicoli doveva fungere da ala: in velocit\u00e0, il profilo aerodinamico avrebbe generato una portanza che avrebbe ridotto l'attrito volvente delle ruote sulla rotaia gommata.\nLe applicazioni proposte furono una linea di mezzo miglio nel New Jersey, una linea Chicago-New York e San Francisco-New York. Anche qui, si parl\u00f2 di linee intercontinentali, ma di fatto fu realizzato solo un modello in scala, testato nella galleria del vento con esito positivo."}
{"id": "2790463", "revid": "132266", "url": "https://it.wikipedia.org/wiki?curid=2790463", "title": "Vision aziendale", "text": ""}
{"id": "2790465", "revid": "132266", "url": "https://it.wikipedia.org/wiki?curid=2790465", "title": "Mission aziendale", "text": ""}
{"id": "2790468", "revid": "287204", "url": "https://it.wikipedia.org/wiki?curid=2790468", "title": "Mama Juana", "text": "Mama Juana \u00e8 un preparato alcolico artigianale originario della Repubblica Dominicana.\n\u00c8 tradizionalmente composto da rum scuro, vino rosso, miele, erbe aromatiche e radici messe a macerare in una bottiglia. Nella composizione classica il colore \u00e8 rossastro ed il gusto fortemente alcolico, dolciastro e con un notevole retrogusto di erbe aromatiche.\nNella tradizione locale il preparato \u00e8 considerato una sorta di medicinale afrodisiaco, ottimo per stimolare il desiderio sessuale delle donne e le performance sessuali dell'uomo (Viagra Dominicano) ma anche a curare i piccoli malanni della vita quotidiana (una sorta di aspirina locale).\nLe erbe e radici locali utilizzate variano di regione in regione ma essenzialmente includono:\nPreparazione.\nLa preparazione \u00e8 molto semplice, ma la composizione e le proporzioni variano molto in funzione del gusto personale tanto che non \u00e8 raro assaggiare preparati dall'aroma e dal grado alcolico sostanzialmente differente. Prassi comune \u00e8 pulire bene le radici, immetterle in una bottiglia e riempirla di vino rosso oppure rum puri e lasciarle macerare per circa una settimana. Quindi svuotare la bottiglia e ripetere il procedimento almeno un'altra volta. Questo serve per rendere il sapore pi\u00f9 armonioso. Dopodich\u00e9 si pu\u00f2 procedere al riempimento della bottiglia con 1/4 di miele, 2/4 di rum ed 1/4 di vino rosso (composizione tradizionale con prodotti indigeni di S.Domingo) e lasciare riposare il composto per qualche giorno. Come detto la composizione varia molto in funzione del gusto personale, quindi \u00e8 possibile usare percentuali anche sostanzialmente differenti oppure integrare/sostituire con altri distillati alcolici non propriamente indigeni come gin, whyskey, vermut, amaretto ecc. Alcuni cultori europei della Mama Juana utilizzano una botticella di rovere in luogo della classica bottiglia in vetro. Questo stratagemma, dopo qualche settimana, conferisce al preparato un gusto ancor pi\u00f9 armonioso. Le stesse radici possono essere riutilizzate decine e decine di volte."}
{"id": "2790477", "revid": "1543377", "url": "https://it.wikipedia.org/wiki?curid=2790477", "title": "Territorio di Washington", "text": "Il Territorio di Washington \u00e8 stato un territorio organizzato degli Stati Uniti esistito tra l'8 febbraio 1853 e l'11 novembre 1889, quando divenne lo stato di Washington.\nFu creato durante la presidenza di Millard Fillmore dalla porzione del Territorio dell'Oregon a nord del basso fiume Columbia e del 26\u00ba parallelo nord, che era stato ceduto dalla Gran Bretagna col trattato dell'Oregon. Inizialmente chiamato \"Columbia Territory\" (territorio del Columbia), fu in seguito rinominato per onorare George Washington, su proposta del deputato Richard H. Staunton, del Kentucky. La capitale territoriale fu Olympia.\nEvoluzione territoriale.\nI confini originali del territorio includevano tutto l'attuale stato di Washington, l'Idaho settentrionale e la parte del Montana a ovest del Continental Divide. Con l'ammissione dell'Oregon all'Unione come stato, la parte orientale del territorio, che comprendeva l'Idaho meridionale, parte del Wyoming e una piccola porzione della contea di Ravalli, in Montana, fu annessa al Territorio di Washington.\nNel 1863, l'area a est del fiume Snake e del 117\u00ba meridiano ovest fu riorganizzata come Territorio dell'Idaho; la parte rimanente divenne nel 1889 lo Stato di Washington, il 42\u00b0 degli Stati Uniti."}
{"id": "2790479", "revid": "287204", "url": "https://it.wikipedia.org/wiki?curid=2790479", "title": "Fuxin", "text": "Fuxin (cinese semplificato: \u961c\u65b0; pinyin: F\u00f9x\u012bn) \u00e8 una citt\u00e0-prefettura ubicata nella provincia di Liaoning del nord-est della Cina. La popolazione totale dell'intera prefettura nel 2005 si \u00e8 attestata sui 1,93 milioni di abitanti circa.\nAmministrazione.\nFuxin amministra 7 divisioni: 5 distretti, 1 Contea e 1 contea autonoma:\nGeografia fisica.\nFuxin si trova ad ovest-nord-ovest di Shenyang, la capitale provinciale.\nEconomia.\nFuxin \u00e8 sia un centro minerario che una regione agricola. L'economia \u00e8 sostenuta dall'attivit\u00e0 estrattiva di carbone anche se ormai le miniere si stanno esaurendo.\nInfrastrutture e trasporti.\nFuxin \u00e8 servita dall'autostrada China National Highway 101, che collega Pechino a Shenyang. Un'altra autostrada per Shenyang \u00e8 in costruzione."}
{"id": "2790481", "revid": "132266", "url": "https://it.wikipedia.org/wiki?curid=2790481", "title": "Balanced Scorecard", "text": ""}
{"id": "2790486", "revid": "462459", "url": "https://it.wikipedia.org/wiki?curid=2790486", "title": "Razzie award", "text": ""}
{"id": "2790494", "revid": "344646", "url": "https://it.wikipedia.org/wiki?curid=2790494", "title": "Vladimir Iljushin", "text": ""}
{"id": "2790500", "revid": "767487", "url": "https://it.wikipedia.org/wiki?curid=2790500", "title": "Roberto Copernico", "text": "Carriera.\nClub.\nSi avvicin\u00f2 all'ambiente calcistico grazie al negozio di abbigliamento di sua propriet\u00e0, frequentato da importanti giocatori degli anni quaranta.\nNella stagione 1947-1948 svolge il ruolo di direttore tecnico, con Mario Sperone allenatore, vincendo uno scudetto con il Torino, incarico che mantiene fino all'annata 1952-1953, quando venne sollevato dall'incarico a stagione in corso. \u00c8 a Copernico che si deve l'applicazione del sistema, che rese la squadra granata il \"Grande Torino\". Da ricordare che dopo la tragedia di Superga fu chiamato, con Oberdan Ussello allenatore, sulla panchina dei granata per portare a termine il campionato, con lo scudetto gi\u00e0 assegnato d'ufficio al Torino.\nNella stagione 1954-1955 passa alla Lazio ancora come direttore tecnico, creando un duo con l'inglese George Raynor allenatore, che non evita alla squadra romana un 12\u00ba posto in classifica. La stagione successiva viene riconfermato, con allenatore Luigi Ferrero, che verr\u00e0 sostituito poi da Jesse Carver.\nNazionale.\nNel 1949, dopo le dimissioni di Vittorio Pozzo, \u00e8 parte, con Ferruccio Novo, Aldo Bardelli e Vincenzo Biancone, della Commissione Tecnica Federale che allena la Nazionale italiana fino ai Mondiali in Brasile del 1950, sia pure per un breve periodo.\nCopernico \u00e8 stato sepolto nel Cimitero Parco di Torino."}
{"id": "2790513", "revid": "767487", "url": "https://it.wikipedia.org/wiki?curid=2790513", "title": "Giovanni di Odzun", "text": "Giovanni di Odzun (688c-728), detto anche il Filosofo, (\u054d\u0562. \u0540\u0578\u057e\u0570\u0561\u0576\u0576\u0565\u057d \u0533. \u0555\u0571\u0576\u0565\u0581\u056b (\u0553\u056b\u056c\u056b\u057d\u0578\u0583\u0561) o Hovannes (Hovhan) Odzets'i) \u00e8 stato Catholicos (capo supremo) della Chiesa Apostolica Armena dal 717 al 728 come Giovanni III; autore di una politica di coesistenza con gli invasori arabi e, come religioso, di numerosi testi di natura religiosa e di notevole interesse storico\nBiografia.\nNato circa nel 688 nel villaggio di Odzun, provincia di Tashirk, nel nord dell'Armenia odierna, studia con abate Teodoro Kitenavor che ne fa un erudito. Studia teologia e filosofia e conosce certamente anche il greco.\nViene nominato Catholicos nel 717, nella sede di Dvin.\nTratta con gli arabi, che occupano gran parte dei territori ove vivono popolazioni armene, l'indipendenza della Chiesa Apostolica Armena e cerca di allontanarla dall'influenza bizantina che era stata favorita da alcuni predecessori (ad es. Catholicos Nerses III il Costruttore).\nIn questo ambito nel 719 visita il califfo Omar a Damasco per trattare sia la libert\u00e0 della chiesa armena che una limitata autonomia amministrativa dei principi armeni, ottenendo quanto chiesto e la liberazione di nobili armeni imprigionati in occasione massacri fatti dagli arabi arabi nel Nax\u00e7\u0131van e sul fiume Khram (provincia di Lori, oggi in Georgia) nel 705.\nNel 720 il convoca Concilio di Dvin anticipato dalla \"Orazione sinodale\" in parte persa nella parte che condannava i Pauliciani, un secolo prima della fondazione dei Tondrachiani. Il Concilio stabilisce regole per i servizi religiosi, norme restrittive riguardanti la condotta morale del clero e e dure misure contro i Pauliciani.\nIn un secondo Concilio convocato nel 726 a Manzikert (oggi Erzurum, Turchia), favorisce l'avvicinamento della Chiesa Apostolica Armena alle posizioni monofisite della Chiesa Giacobita Siriana, cercando una mediazione anche con la dottrina del Concilio di Calcedonia. Ne risulta la posizione miafisita (in Ges\u00f9 Cristo ci sia una sola natura, divina e umana insieme) della chiesa armena simile a quella della chiesa copta.\nMuore nel 728 ad Odzun dove \u00e8 sepolto.\nOpere.\nDi lui sono note le seguenti opere:\nGli scritti di Giovanni di Odzun sono stati pubblicati in armeno con traduzione latina da J.B. Aucher nel 1838."}
{"id": "2790514", "revid": "287204", "url": "https://it.wikipedia.org/wiki?curid=2790514", "title": "Eesti Laul 2010", "text": "L'Eesti Laul 2010 \u00e8 stata la seconda edizione dell'Eesti Laul, il concorso canoro che seleziona annualmente il partecipante estone all'Eurovision Song Contest.\nOrganizzazione.\nA causa delle forti difficolt\u00e0 finanziarie in cui si trovava ERR, l'emittente televisiva nazionale, la partecipazione dell'Estonia all'Eurovision Song Contest 2010 \u00e8 stata a lungo dubbia: ad Ottobre era stato comunicato che a causa del taglio del 7% del budget operato dal governo nei confronti di ERR, il paese non avrebbe probabilmente avuto fondi necessari per essere presente ad Oslo, ma il 6 novembre la Enterprise Estonia foundation ha donato 1 milione e mezzo di corone (\u20ac 95 000), che con le 300 000 corone stanziate da ERR hanno permesso la partecipazione estone all'ESC.\nL'Eesti Laul si \u00e8 tenuto il 12 marzo 2010 alla Nokia Concert Hall di Tallinn, ed \u00e8 stato presentato da Ott Sepp e M\u00e4rt Avandi.\nCome nella precedente edizione sono state inviate diverse canzoni da cittadini e residenti estoni, per un totale record di 155.\nFinale.\nLa finale si \u00e8 tenuta il 12 marzo ed ha visto trionfare Lenna Kuurmaa, che con le Vanilla Ninja ha rappresentato la Svizzera all'Eurovision Song Contest 2005, e Malcolm Lincoln con i ManPower 4.\nSuperfinale.\nAlla superfinale hanno avuto accesso i primi due classificati della finale, Lenna Kuurmaa e Malcolm Lincoln con i ManPower 4.\nAll'Eurovision Song Contest.\nL'Estonia ha gareggiato nella prima semifinale, il 25 maggio, e si \u00e8 classificata 14\u00aa, non accedendo alla finale."}
{"id": "2790522", "revid": "88740", "url": "https://it.wikipedia.org/wiki?curid=2790522", "title": "Belgio all'Eurovision Song Contest 2010", "text": "Il Belgio ha scelto il proprio rappresentante all'Eurovision Song Contest 2010 tramite una selezione interna effettuata dall'emittente VRT. Il cantante selezionato \u00e8 stato Tom Dice, ed il brano, anch'esso selezionato internamente, \u00e8 stato presentato il 7 marzo durante lo show \"Eurosong 2010: een song voor Tom Dice!\".\nAll'Eurovision Song Contest.\nIl Belgio ha gareggiato nella prima semifinale, il 25 maggio 2010, ottenendo il 1\u00ba posto con 167 e accedendo alla finale del 29 maggio, dove si posiziona al 6\u00ba posto con 143 punti."}
{"id": "2790527", "revid": "287204", "url": "https://it.wikipedia.org/wiki?curid=2790527", "title": "Wlodzimierz Czacki", "text": ""}
{"id": "2790528", "revid": "922800", "url": "https://it.wikipedia.org/wiki?curid=2790528", "title": "Aldo Bardelli", "text": "Carriera.\nNel campionato di calcio di Serie A 1942-1943 port\u00f2 il Livorno al secondo posto finale, il miglior risultato della squadra amaranto raggiunto nel XX secolo.\nFece parte, con Ferruccio Novo e Roberto Copernico, della Commissione Tecnica Federale che tra il 1949 e il 1950 guid\u00f2 la Nazionale di calcio italiana ai Mondiali in Brasile del 1950. Fu lui a proporre l'idea che gli Azzurri raggiungessero il Brasile in nave invece che in aereo, vista la sciagura che aveva colpito il Torino l'anno prima, nel 1949.\nFu redattore capo del quotidiano sportivo bolognese \u00abStadio\u00bb; dopo i Mondiali di calcio del 1966 pass\u00f2 alla \u00abGazzetta dello Sport\u00bb.\nNel 1970 vinse il Premio Bruno Roghi.\n\u00c8 scomparso nel 1971 all'et\u00e0 di 59 anni a seguito di un attacco cardiaco."}
{"id": "2790529", "revid": "124123", "url": "https://it.wikipedia.org/wiki?curid=2790529", "title": "Riyad al-Sulh", "text": "Il 17 luglio 1951, Riyad al-Sulh \u00e8 stato assassinato ad Amman, in Giordania, da un membro del Partito Social Nazionalista Siriano (PSNS) in seguito alla condanna a morte e all'esecuzione del fondatore del PSNS Antoun Saad\u00e9 da parte delle autorit\u00e0 libanesi il 7 luglio 1949.\nRiyad al-Sulh \u00e8 stato il nonno materno dell'Emiro e miliardario saudita al-Wal\u012bd b. \u1e6cal\u0101l b. \u02bfAbd al-\u02bfAz\u012bz Al Sa\u02bf\u016bd e degli Emiri Moulay Hisham, Moulay Isma'il e Lalla Zineb del Marocco."}
{"id": "2790531", "revid": "339392", "url": "https://it.wikipedia.org/wiki?curid=2790531", "title": "Madonna del prato (Raffaello)", "text": ""}
{"id": "2790535", "revid": "123806978", "url": "https://it.wikipedia.org/wiki?curid=2790535", "title": "Pietro Cantarelli", "text": "Biografia.\nNato a Parma, Pietro Cantarelli ha svolto in veste di musicista, arrangiatore e produttore, attivit\u00e0 concertistica e in studio di registrazione al servizio di svariati artisti italiani fra i quali Ivano Fossati, Fiorella Mannoia, Ornella Vanoni, Tosca, Giorgio Gaber, Roberto Vecchioni, Samuele Bersani, Cristiano De Andr\u00e9 e Niccol\u00f2 Agliardi.\nAlla fine degli anni novanta risale l'inizio del lungo rapporto artistico e professionale con Ivano Fossati con il quale avvia una fitta collaborazione, realizzando, producendo e arrangiandone gli album \"Lampo viaggiatore\" (2003), \"Dal vivo - Vol.3\" (2005), \"L'arcangelo\" (2006), \"Musica moderna\" (2008) \"Decadancing\" (2011) e\nIvano Fossati Live -Dopo tutto (2012).\nNel quadro della collaborazione con Fossati nel 2008 ha arrangiato e prodotto il brano \"L'amore trasparente\" contenuto nella colonna sonora del film \"Caos calmo\" diretto da Antonello Grimaldi. Il brano ha vinto il premio David di Donatello e il Nastro d'argento 2008 come miglior canzone originale.\nHa composto canzoni per diversi artisti italiani tra i quali, oltre a Ivano Fossati, Samuele Bersani e Tosca oltre a musiche originali e arrangiamenti per la pubblicit\u00e0\ne la televisione ( Che tempo che fa edizione 2012/2013).\nNel 2004 ha composto la colonna sonora del film \"Cielo e terra\" del regista Luca Mazzieri. Il brano conduttore, interpretato da Tosca, ha ottenuto nel 2006 la candidatura ai Nastri d'argento come miglior canzone.\nIn veste di produttore \u00e8 anche particolarmente attento alla ricerca di nuovi giovani artisti e allo sviluppo dei loro progetti.\nIn tal senso il 2011 \u00e8 l'anno della produzione del CD di esordio della cantautrice marchigiana Serena Abrami dal titolo \"Lontano da tutto\", l'omonima canzone firmata da Niccol\u00f2 Fabi si classifica quarta tra le nuove proposte del Festival di Sanremo 2011.\nNel 2014 scrive e dirige la canzone \"Nuvole che passano\", presentata da Veronica De Simone a Sanremo Giovani 2014.\n\u00c8 docente della sezione Canzone dell'Officina delle Arti Pier Paolo Pasolini, progetto di alta formazione della Regione Lazio e direttore artistico dell'Accademia Bolognese del Cantautore con sede presso gli studi Fonoprint di Bologna..\nNel 2020 scrive e produce la colonna sonora del film \"Se un giorno tornerai\" del regista Marco Mazzieri..\nNello stesso anno scrive, arrangia e produce la canzone \"Ho amato tutto\", presentata da Tosca al settantesimo Festival di Sanremo dove si aggiudica il Premio \"Giancarlo Bigazzi\" per la miglior composizione musicale e il Premio \"Nilla Pizzi\" per la miglior interpretazione.\nNei mesi successivi, il brano, che fa parte della riedizione dell'album Morabeza, uscito il 14 febbraio 2020 (Leave Music/Officina teatrale), vince la Targa Tenco 2020 come miglior canzone.\nNello stesso anno arrangia e produce insieme a Samuele Bersani il nuovo lavoro discografico di quest'ultimo dal titolo \"Cinema Samuele\" anche firmando insieme a Bersani stesso la musica del brano \"L'intervista\" in esso contenuto.\nL'album si \u00e8 aggiudicato la Targa Tenco 2021 nella categoria \"Miglior Album\"."}
{"id": "2790538", "revid": "2121138", "url": "https://it.wikipedia.org/wiki?curid=2790538", "title": "Chiesa evangelica di Yoido", "text": "La Chiesa evangelica di Yoido \u00e8 una megachurch pentecostale situata a Seul, Corea del Sud.\nLa congregazione conta pi\u00f9 di 1.000.000 di fedeli, tanto che oggi \u00e8 la pi\u00f9 grande congregazione cristiana pentecostale del mondo.\nStoria.\nLa chiesa venne fondata da David Yonggi Cho e Choi Ja-Shil, sua suocera, il 15 maggio 1958; all'epoca si contavano solo 5 fedeli. Nel 1990 la chiesa fu ribattezzata con il nome di Yoido Full Gospel Church."}
{"id": "2790541", "revid": "36426", "url": "https://it.wikipedia.org/wiki?curid=2790541", "title": "Madonna del prato", "text": ""}
{"id": "2790542", "revid": "1442080", "url": "https://it.wikipedia.org/wiki?curid=2790542", "title": "Bulgaria all'Eurovision Song Contest 2010", "text": "La Bulgaria ha per la prima volta operato una selezione interna per scegliere il suo rappresentante: Miroslav Kostadinov, conosciuto in patria con il nome d'arte Miro, rappresenter\u00e0 la Bulgaria all'Eurovision Song Contest 2010.\nSelezione della canzone.\nLa selezione del brano \u00e8 stata effettuata attraverso uno show televisivo, tenutosi il 28 febbraio, durante il quale Miro ha cantato 5 pezzi, ognuno composto in uno stile musicale diverso. Tra i 5 \u00e8 stato scelto il brano \"Angel si ti\".\nAll'Eurovision.\nLa Bulgaria gareggi\u00f2 nella seconda semifinale, il 27 maggio, e si esib\u00ec tra i secondi nove, come stabilito dall'estrazione effettuata il 7 febbraio. Si classific\u00f2 15\u00b0 con 19 senza raggiungere la finale\nCollegamenti.\nEurovision Song Contest 2010\nBulgaria all'Eurovision Song Contest "}
{"id": "2790544", "revid": "36426", "url": "https://it.wikipedia.org/wiki?curid=2790544", "title": "Madonna del prato (Bellini)", "text": ""}
{"id": "2790546", "revid": "729019", "url": "https://it.wikipedia.org/wiki?curid=2790546", "title": "Arteria tiroidea superiore", "text": "L'arteria tiroidea superiore \u00e8 un'arteria del collo che origina dall'arteria carotide esterna appena al di sotto del livello del grande corno dell'osso ioide e termina nella ghiandola tiroidea.\nDecorso.\nL'arteria origina dalla faccia anteriore della carotide esterna, in corrispondenza del grande corno dell'osso ioide e al di sotto del bordo anteriore del muscolo sternocleidomastoideo. Si dirige quindi verso l'alto e in avanti per un breve tratto all'interno del triangolo carotideo, dove \u00e8 coperta dalla cute, dal muscolo platisma e dalla fascia; poi si inarca verso il basso sotto il muscolo omoioideo, lo sternoioideo e lo sternotiroideo portandosi verso l'apice del lobo tiroideo corrispondente.\nMedialmente rispetto all'arteria \u00e8 individuabile il muscolo costrittore faringeo inferiore e il ramo esterno del nervo laringeo superiore.\nRami collaterali.\nL'arteria si distribuisce tramite alcuni piccoli rami ai muscoli adiacenti; inoltre fornisce con numerosi rami la ghiandola tiroidea, anastomizzandosi con le branche provenienti dall'analoga arteria del lato opposto e con rami della arterie tiroide inferiore. \nI rami terminali diretti alla ghiandola tiroide sono generalmente due. Un primo ramo terminale, il pi\u00f9 grande, irrora principalmente la superficie anteriore; sull'istmo della ghiandola si anastomizza con l'arteria corrispondente proveniente dal lato opposto. Un secondo ramo terminale discende sulla superficie posteriore della ghiandola e si anastomizza con l'arteria tiroidea inferiore.\nOltre alle arterie distribuite ai muscoli e alla ghiandola tiroidea, i rami della tiroide superiore sono:\nRicadute cliniche.\nQuesta arteria deve essere legata alla tiroide quando si esegue una tiroidectomia. Se l'arteria \u00e8 recisa, senza essere stata prima legata, sanguiner\u00e0 copiosamente. Al fine di ottenere il controllo del sanguinamento, il chirurgo pu\u00f2 aver bisogno di estendere l'incisione originale pi\u00f9 lateralmente, per poter legare l'arteria alla sua origine presso l'arteria carotide esterna. Oltre a ci\u00f2, il ramo laringeo esterno del nervo laringeo superiore si sviluppa in stretta prossimit\u00e0 dell'arteria tiroidea superiore, la qual cosa lo rende a rischio di lesioni durante l'intervento chirurgico."}
{"id": "2790550", "revid": "767487", "url": "https://it.wikipedia.org/wiki?curid=2790550", "title": "Australian Championships 1940", "text": "Gli Australian Championships 1940 (conosciuto oggi come Australian Open) sono stati la 33\u00aa edizione degli Australian Championships e prima prova stagionale dello Slam per il 1940. Si \u00e8 disputato dal 19 al 29 gennaio 1940 sui campi in erba del White City Stadium di Sydney in Australia. Il singolare maschile \u00e8 stato vinto dall'australiano Adrian Quist, che si \u00e8 imposto sul connazionale Jack Crawford in 3 set. Il singolare femminile \u00e8 stato vinto dall'australiana Nancye Wynne Bolton, che ha battuto la connazionale Thelma Coyne Long in 3 set. Nel doppio maschile si \u00e8 imposta la coppia formata da John Bromwich e Adrian Quist, mentre nel doppio femminile hanno trionfato Thelma Coyne Long e Nancye Wynne Bolton. Il doppio misto \u00e8 stato vinto da Nancye Wynne Bolton e Colin Long.\nRisultati.\nSingolare maschile.\n Adrian Quist ha battuto in finale Jack Crawford 6-3 6-1 6-2\nSingolare femminile.\n Nancye Wynne Bolton ha battuto in finale Thelma Coyne Long 5-7, 6-4, 6-0\nDoppio maschile.\n John Bromwich / Adrian Quist hanno battuto in finale Jack Crawford / Vivian McGrath 6-3, 7-5, 6-1\nDoppio femminile.\n Thelma Coyne Long / Nancye Wynne Bolton hanno battuto in finale Joan Hartigan Bathurst / Emily Niemeyer 7-5, 6-2\nDoppio misto.\n Nancye Wynne Bolton / Colin Long hanno battuto in finale Nell Hall Hopman / Harry Hopman 7-5, 2-6, 6-4"}
{"id": "2790553", "revid": "93436", "url": "https://it.wikipedia.org/wiki?curid=2790553", "title": "Comune rurale", "text": "Il comune rurale o regola (in latino \"regula\") era un'istituzione diffusa nel territorio dei comuni medievali e nelle signorie di Veneto, Friuli, Trentino e Toscana.\nVeneto e Friuli.\nNon \u00e8 chiaro quando siano sorti i primi comuni. Il riferimento pi\u00f9 antico \u00e8 del 1116: nel marzo di quell'anno i rappresentanti di Valdobbiadene raggiunsero l'imperatore Enrico V, che allora si trovava a Treviso, ottenendo il banno sugli abitanti e sui beni del villaggio.\nSi ritiene quindi che, attorno al XII secolo, tra gli abitanti di uno stesso villaggio (o di pi\u00f9 villaggi soggetti alla stessa giurisdizione) fosse sorto il comune interesse di mettere mano collettivamente ad alcune questioni, riguardanti tutti indipendentemente dall'estrazione economica e sociale. Era necessario, per esempio, regolamentare l'uso dei beni pubblici, come boschi, pascoli e acque, organizzare la manutenzione della chiesa, ma anche di strade, ponti e pozzi, occuparsi dei servigi da rendere al signore locale. Questa autonomia restava comunque sottoposta al governo centrale, che imponeva le tasse, legiferava sulla giustizia e pretendeva un certo numero di soldati.\nA capo della comunit\u00e0 stava il meriga o mariga (in latino \"maricus\"), un rappresentante eletto liberamente dalla popolazione riunita in consiglio (vicinia) o dal feudatario locale nel caso ce ne fosse uno. Il meriga appena eletto si recava a Treviso dove prometteva di attendere ai doveri del suo mandato giurando sui vangeli.\nNon tutti i villaggi riuscirono ad organizzare questo sistema e divennero \"colmelli\", cio\u00e8 localit\u00e0 dipendenti da un centro pi\u00f9 importante. Durante l'affermazione dei comuni rurali si \u00e8 osservata la scomparsa di molti abitati minori, perch\u00e9 spesso le strutture venivano a concentrarsi presso il villaggio pi\u00f9 grande, lasciando gli altri in posizione marginale.\nCon le conquiste della Serenissima, questo ordinamento fu in gran parte mantenuto: la regola si evolse in \"villa\", divisa in pi\u00f9 \"colmelli\" (altrimenti detti \"comuni\" o \"desene\"), ciascuno con un proprio meriga.\nIl sistema fu poi abolito da Napoleone con la caduta della Repubblica di Venezia e l'istituzione degli odierni comuni.\nTreviso.\nI comuni rurali risultarono l'ultimo elemento della suddivisione amministrativa trevigiana. Il territorio fu infatti organizzato in quattro \"quartieri\", comprendenti a loro volta \"pievi\" con giurisdizione su un gruppo di comuni. Inoltre, i comuni erano a loro volta divisi in \"fuochi\", utilizzati a livello fiscale, composti da pi\u00f9 famiglie e corrispondenti a 40 campi trevigiani (160 se in affitto). Il comune in cui si trovava una pieve era detto \"regula caput plebis\" e al suo meriga erano sottoposti quelli degli altri comuni."}
{"id": "2790556", "revid": "120551204", "url": "https://it.wikipedia.org/wiki?curid=2790556", "title": "Ilio Negri", "text": "Biografia.\nDopo l'apprendistato presso la tipografia del padre, Negri fonda nel 1946 un proprio studio. Si occupa di grafica e pubblicit\u00e0. \nNel 1956 fonda lo studio CNPT assieme a Giulio Confalonieri, Michele Provinciali e Pino Tovaglia. Rimarr\u00e0 associato fino al 1965.\nA partire dagli anni sessanta collabora con importanti aziende italiane. In particolare progetta il marchio dell'Autobianchi, nel 1971, e cura l'immagine grafica della Lagostina, oltre al nuovo marchio della Pirelli.\nSempre nel 1971 realizza assieme ad Aldo Novarese ed altri il carattere tipografico \"Forma\", per la fonderia Nebiolo. Tale opera verr\u00e0 segnalata nell'edizione del medesimo anno del Compasso d'oro."}
{"id": "2790557", "revid": "1373059", "url": "https://it.wikipedia.org/wiki?curid=2790557", "title": "Panath\u012bna\u00efkos Athl\u012btikos Omilos 1995-1996", "text": "Questa voce raccoglie le informazioni riguardanti il Panath\u012bna\u00efkos Athl\u012btikos Omilos nelle competizioni ufficiali della stagione 1995-1996.\nStagione.\nNella stagione 1995-96 il Panathinaikos arriv\u00f2 molto vicino a una possibile conquista del \"double\": insieme alla seconda vittoria consecutiva del campionato, la squadra riusc\u00ec a raggiungere le semifinali di Champions League contro l' campione d'Europa in carica, sconfiggendolo nella gara di andata ad Amsterdam per 1-0. Il Panathinaikos croll\u00f2 tuttavia nel ritorno in casa facendosi sconfiggere per 3-0 dagli olandesi.\nMaglie e sponsor.\nNel 1995 il Panathinaikos sottoscrisse un contratto con l'Adidas che cre\u00f2 una maglia verde con strisce verticali bianche, in aggiunta a quella classica interamente verde. Venne confermato lo sponsor ufficiale in uso dal 1985, Interamerican."}
{"id": "2790564", "revid": "339392", "url": "https://it.wikipedia.org/wiki?curid=2790564", "title": "Memorial Cecchi Gori", "text": ""}
{"id": "2790565", "revid": "1573940", "url": "https://it.wikipedia.org/wiki?curid=2790565", "title": "Andrena orbitalis", "text": "Andrena orbitalis \u00e8 un insetto apoideo della famiglia Andrenidae.\nEcologia.\nGli insetti del genere \"Andrena\" sono frequentemente chiamati in causa quali insetti impollinatori di orchidee del genere \"Ophrys\". Tale relazione \u00e8 legata ad una somiglianza chimica tra le secrezioni cefaliche di questi insetti e alcune sostanze volatili prodotte dalle specie del genere \"Ophrys\" .In particolare \"Andrena orbitalis\" \u00e8 stata segnalata quale possibile insetto impollinatore di \"Ophrys fusca\" subsp. \"pallida\"."}
{"id": "2790566", "revid": "767487", "url": "https://it.wikipedia.org/wiki?curid=2790566", "title": "Australian Championships 1939", "text": "Gli Australian Championships 1939 (conosciuto oggi come Australian Open) sono stati la 32\u00aa edizione degli Australian Championships e prima prova stagionale dello Slam per il 1939. Si \u00e8 disputato dal 20 al 28 gennaio 1939 sui campi in erba di Melbourne in Australia. Il singolare maschile \u00e8 stato vinto dall'australiano John Bromwich, che si \u00e8 imposto sul connazionale Adrian Quist in 3 set. Il singolare femminile \u00e8 stato vinto dall'australiana Emily Hood Westacott, che ha battuto la connazionale Nell Hall Hopman in 2 set. Nel doppio maschile si \u00e8 imposta la coppia formata da John Bromwich e Adrian Quist, mentre nel doppio femminile hanno trionfato Thelma Coyne Long e Nancye Wynne Bolton. Il doppio misto \u00e8 stato vinto da Nell Hall Hopman e Harry Hopman.\nRisultati.\nSingolare maschile.\n John Bromwich ha battuto in finale Adrian Quist 6-4 6-1 6-3\nSingolare femminile.\n Emily Hood Westacott ha battuto in finale Nell Hall Hopman 6-1, 6-2\nDoppio maschile.\n John Bromwich / Adrian Quist hanno battuto in finale Colin Long / Don Turnbull 6-4, 7-5, 6-2\nDoppio femminile.\n Thelma Coyne Long / Nancye Wynne Bolton hanno battuto in finale May Hardcastle / Emily Hood Westacott 7-5, 6-4\nDoppio misto.\n Nell Hall Hopman / Harry Hopman hanno battuto in finale Margaret Wilson / John Bromwich 6-8, 6-2, 6-3"}
{"id": "2790569", "revid": "729019", "url": "https://it.wikipedia.org/wiki?curid=2790569", "title": "Isola de la Gon\u00e2ve", "text": "L'isola de la Gon\u00e2ve (un tempo chiamata isola de la Gona\u00efve, in creolo haitiano \"Lagonav\", in spagnolo \"isla de la Guanaba\") \u00e8 un'isola dei Caraibi, appartenente alla repubblica di Haiti. \u00c8 localizzata nel Golfo de la Gon\u00e2ve.\nGeografia antropica.\nSuddivisioni amministrative.\nL'isola costituisce un arrondissement del dipartimento dell'Ouest: l'Arrondissement di La Gon\u00e2ve che \u00e8 a sua volta diviso in 2 comuni: "}
{"id": "2790575", "revid": "24823", "url": "https://it.wikipedia.org/wiki?curid=2790575", "title": "USFL", "text": ""}
{"id": "2790576", "revid": "247933", "url": "https://it.wikipedia.org/wiki?curid=2790576", "title": "La Gon\u00e2ve", "text": ""}
{"id": "2790577", "revid": "367445", "url": "https://it.wikipedia.org/wiki?curid=2790577", "title": "Vincent Scramuzza", "text": ""}
{"id": "2790579", "revid": "122444820", "url": "https://it.wikipedia.org/wiki?curid=2790579", "title": "Distensioni su panca", "text": "La distensione su panca piana, o pi\u00f9 semplicemente panca (in inglese bench press) \u00e8 un esercizio fisico con i pesi. In realt\u00e0 il nome tecnicamente corretto sarebbe estensioni su panca poich\u00e9 la distensione \u00e8 in realt\u00e0 un movimento generato dalla contrazione eccentrica dei muscoli flessori. \nLa distensione su panca \u00e8 uno dei tre esercizi fondamentali nella disciplina sportiva del powerlifting, ed \u00e8 usata intensamente per allenarsi anche nel sollevamento pesi, nel culturismo, nel fitness, e in generale nell'allenamento dell'efficienza muscolare. Mentre nel powerlifting e nel sollevamento pesi le distensioni su panca si eseguono con il bilanciere (\"barbell bench press\"), nel culturismo e altre discipline questo esercizio pu\u00f2 essere eseguito anche con i manubri (\"dumbbell bench press\").\nL'esercizio si focalizza nello sviluppo del muscolo grande pettorale e cos\u00ec come degli altri muscoli complementari inclusi i deltoidi anteriori, i muscoli dentati anteriori, il muscolo coracobrachiale e i tricipiti. Il soggetto che esegue l'esercizio abbassa il peso al livello del petto, e in seguito lo spinge fino a quando il gomito raggiunge la piena estensione. Durante l'esecuzione dell'esercizio le scapole rimangono addotte cos\u00ec da preservare la salute della spalla e cos\u00ec da avere un simultaneo allungamento dei fasci del pettorale\nBiomeccanica delle distensioni su panca.\nLe distensioni su panca coinvolgono a livello osseo essenzialmente tre segmenti: braccio (omero), avambraccio (ulna e radio), e spalla (scapola e clavicola). I muscoli coinvolti in questo movimento sono molteplici, anche se vengono generalmente indicati grande pettorale, deltoide, e tricipite brachiale. Il movimento previsto nella fase positiva (o concentrica) in questo esercizio da parte del braccio (omero) \u00e8 una \"flessione orizzontale\", detta anche \"adduzione orizzontale\", che per definizione si muove sul \"piano trasversale\". In realt\u00e0 la traiettoria del braccio pu\u00f2 subire delle alterazioni in base alla variante scelta, avendo la possibilit\u00e0 di muoversi ad esempio sul \"piano sagittale\" eseguendo un movimento di \"flessione\", oppure su un piano intermedio o obliquo tra il sagittale e il trasversale. L'avambraccio invece subisce un'estensione, mentre la scapola \u00e8 sottoposta ad abduzione.\nMuscoli coinvolti nella \"flessione orizzontale\" del braccio:\nMuscoli coinvolti nell\u2019\"estensione\" del avambraccio:\nMuscoli coinvolti nell\u2019\"abduzione\" della scapola:\nEsecuzione nel powerlifting.\nIl regolamento del powerlifting prevede che nello svolgimento di questo esercizio l'atleta deve distendersi con la propria schiena sulla panca piana e mantenere la testa, le spalle e le natiche a contatto con la panca; i piedi devono rimanere piatti a terra ma \u00e8 anche consentito usare dei blocchi al fine di ottenere una posizione stabile purch\u00e9 questi non superino i 30\u00a0cm di altezza; le mani devono impugnare il bilanciere serrando la presa. Queste posizioni vanno mantenute per tutta l'esecuzione dell'esercizio.\nNella pedana attorno alla panca ci devono essere da un minimo di due a un massimo di cinque assistenti, i quali possono aiutare l'atleta nello stacco del bilanciere dal rack. La distanza che separa le mani mentre impugnano il bilanciere non pu\u00f2 essere superiore agli 81\u00a0cm fra i due indici.\nUna volta rimosso e sollevato il bilanciere dal rack, l'atleta si posiziona a braccia distese e gomiti serrati e aspetta che il giudice dica \"a posto\", successivamente quest'ultimo far\u00e0 partire l'esercizio dicendo \"via\" e muovendo il braccio verso il basso. Non appena ricevuto il segnale, l'atleta abbassa il bilanciere fino al torace in prossimit\u00e0 dello sterno, lo mantiene fermo sul torace, l'arbitro dopo aver verificato la posizione dir\u00e0 \"press\", una volta ricevuto tale comando l'atleta sollever\u00e0 il bilanciere ritornando a braccia distese e gomiti serrati, raggiunta questa posizione l'arbitro dir\u00e0 \"gi\u00f9\", consentendo al concorrente di riposizionare il bilanciere sul rack."}
{"id": "2790580", "revid": "1543377", "url": "https://it.wikipedia.org/wiki?curid=2790580", "title": "Salto con gli sci agli XI Giochi olimpici invernali", "text": "Nel salto con gli sci agli XI Giochi olimpici invernali furono disputate due gare, dal trampolino normale K70 e dal trampolino lungo K90, entrambe riservate agli atleti di sesso maschile. Le medaglie assegnate furono ritenute valide anche ai fini dei Campionati mondiali di sci nordico 1972."}
{"id": "2790583", "revid": "1013865", "url": "https://it.wikipedia.org/wiki?curid=2790583", "title": "Provincia di La Romana", "text": "La Romana \u00e8 una delle 32 province della Repubblica Dominicana. Il suo capoluogo \u00e8 La Romana.\nGeografia antropica.\nSuddivisioni amministrative.\nLa provincia si suddivide in 3 comuni e 2 distretti municipali (\"distrito municipal\" - D.M.):"}
{"id": "2790584", "revid": "767487", "url": "https://it.wikipedia.org/wiki?curid=2790584", "title": "Giovanni Bonini", "text": ""}
{"id": "2790585", "revid": "247933", "url": "https://it.wikipedia.org/wiki?curid=2790585", "title": "Provincia de La Romana", "text": ""}
{"id": "2790590", "revid": "1013865", "url": "https://it.wikipedia.org/wiki?curid=2790590", "title": "Provincia di La Vega", "text": "La Vega \u00e8 una delle 32 province della Repubblica Dominicana. Il suo capoluogo \u00e8 Concepci\u00f3n de La Vega.\nGeografia antropica.\nSuddivisioni amministrative.\nLa provincia si suddivide in 4 comuni e 7 distretti municipali (\"distrito municipal\" - D.M.):"}
{"id": "2790597", "revid": "1799663", "url": "https://it.wikipedia.org/wiki?curid=2790597", "title": "Ferrovia a levitazione", "text": "Le ferrovie a levitazione sono quei sistemi ferroviari in cui si elimina, con diverse tecniche, il contatto meccanico tra il treno e la via di corsa, al fine di eliminarne l'attrito e quindi la resistenza all'avanzamento; ci\u00f2 consente di raggiungere velocit\u00e0 maggiori.\nPer ottenere la \"levitazione\" del treno, sono stati sviluppati due sistemi: la levitazione magnetica, e la levitazione aerodinamica.\nMancando un contatto con il suolo, i treni a levitazione devono ricorrere a sistemi di propulsione che non richiedano la trasmissione meccanica del moto: a seconda del progetto, si \u00e8 ricorsi alle eliche di tipo aeronautico, ai motori a reazione o al motore elettrico lineare.\nLevitazione magnetica.\nNelle ferrovie a levitazione magnetica la sospensione si attua contrastando la forza di gravit\u00e0 mediante campi magnetici. A seconda del metodo con cui sono ottenuti questi campi, le ferrovie a levitazione si classificano loro volta in:\nNella prima la levitazione \u00e8 ottenuta grazie a forze attrattive tra i componenti del veicolo e della rotaia, agendo dal basso sollevando le vetture.\nRientrano in questa categoria il maglev ad alta velocit\u00e0 tedesco Transrapid e il sistema giapponese HSST (Linimo).\nNel secondo caso invece la levitazione \u00e8 ottenuta con forze repulsive tra la rotaia e il veicolo, queste si creano in conseguenza di correnti indotte dalla variazione di flusso di un primo campo magnetico in conseguenza del movimento del veicolo: tali correnti generano a loro volta un secondo campo magnetico che per la legge di Lenz si oppone al primo dando luogo alle forze repulsive che sollevano il veicolo.\nAppartengono a questa categoria il maglev giapponese JR-Maglev e il sistema Inductrack.\nLevitazione aerodinamica.\nI sistemi a levitazione aerodinamica sono quelli in cui si sfruttano fenomeni aerodinamici per attuare la sospensione del veicolo, e sono di due tipi:"}
{"id": "2790606", "revid": "59975", "url": "https://it.wikipedia.org/wiki?curid=2790606", "title": "Death On Arrival", "text": ""}
{"id": "2790608", "revid": "173617", "url": "https://it.wikipedia.org/wiki?curid=2790608", "title": "Discorso o dialogo intorno alla nostra lingua", "text": "Il Discorso o dialogo intorno alla nostra lingua \u00e8 un'opera di Niccol\u00f2 Machiavelli composta, secondo gli studiosi, nel 1524 o 1525. Di non sicura attribuzione (\u00e8 attribuita al Machiavelli in base alla testimonianza del figlio Bernardo), anche per la diversit\u00e0 delle forme lessicali adoperate e per una tematica secondo alcuni studiosi estranea all'autore, \u00e8 sospetta di essere successiva alla data di redazione attribuita al Machiavelli o comunque frutto di una manipolazione a partire da una matrice sicuramente attribuibile alla paternit\u00e0 dello scrittore.\nL'opera.\nNella discussione si confrontavano la posizione, sostenuta da Baldassarre Castiglione, della lingua \"cortigiana\", e quella, sostenuta da Pietro Bembo, del modello letterario trecentesco (rappresentato specialmente da Petrarca e Boccaccio).\nSecondo Machiavelli, invece, la lingua da preferirsi \u00e8 il fiorentino contemporaneo, come idioma per natura superiore a tutti gli altri, rivendicando le origini fiorentine del volgare italiano. Del resto - egli argomenta - Dante nel suo poema non us\u00f2 una lingua \"illustre\" con caratteri sovraregionali (come Dante stesso aveva teorizzato nel \"De vulgari eloquentia\"), bens\u00ec il fiorentino parlato del suo tempo.\nMachiavelli d\u00e0 un giudizio severo su Dante Alighieri, col quale inscena un dialogo nell'opera. Dante \u00e8 rimproverato di negare la matrice fiorentina della lingua della Commedia. Il passo assume i caratteri dell'invettiva contro il poeta concittadino, accusato di aver infangato la reputazione di Firenze:\nPubblicazione.\nNon fu pubblicato, ma circol\u00f2 in forma manoscritta negli ambienti letterari impegnati nella discussione sulla lingua (la questione della lingua). L'opera fu pubblicata solo nel 1730, come appendice all'\"Ercolano\" di Benedetto Varchi. \nIn epoca recente, oltre a \"Tutte le opere\", a cura di M. Martelli, per Sansoni, del 1971, si ricordano un'edizione a cura di Ornella Castellani Pollidori (Firenze, Olschki, 1978) ed una a cura di Paolo Trovato (Padova, Antenore, 1982; rist. libreriauniversitaria.it Edizioni 2015)."}
{"id": "2790609", "revid": "1543377", "url": "https://it.wikipedia.org/wiki?curid=2790609", "title": "Fascia cremasterica", "text": "La fascia cremasterica forma una sottile copertura sui funicoli spermatici e sui testicoli. Il cremastere, scendendo, forma una serie di anse che differiscono per spessore e lunghezza da individuo a individuo, tenute insieme da tessuto connettivo lasso. Nella parte superiore del funicolo le anse sono corte, ma diventano man mano pi\u00f9 lunghe, fino a raggiungere l'altezza dei testicoli. Alcune di esse si inseriscono quindi nella tunica vaginale.\nEssa \u00e8 una prosecuzione dell'aponeurosi del muscolo obliquo interno dell'addome."}
{"id": "2790614", "revid": "1414688", "url": "https://it.wikipedia.org/wiki?curid=2790614", "title": "Christa Perathoner", "text": "Biografia.\nOriginaria di Selva di Val Gardena, \u00e8 entrata a far parte della nazionale italiana nel 2006. In Coppa del Mondo ha esordito nel 2008 nella staffetta di Hochfilzen, chiusa al 9\u00ba posto.\nNel 2009 ha partecipato ai Mondiali disputati a Pyeongchang, in Corea del Sud, ottenendo il 45\u00ba posto nella 7,5\u00a0km sprint e il 53\u00ba nell'inseguimento. L'anno successivo viene convocata per i XXI Giochi olimpici invernali di , in Canada, dove si \u00e8 piazzata 79\u00aa nell'individuale."}
{"id": "2790618", "revid": "102745501", "url": "https://it.wikipedia.org/wiki?curid=2790618", "title": "Isabella d'Este nel regno di Armonia", "text": "Isabella d'Este nel regno di Armonia (o \"Allegoria dell'incoronazione di Isabella d'Este\") \u00e8 un dipinto a tempera e olio su tela (164,5x197,5\u00a0cm) di Lorenzo Costa il Vecchio, databile al 1505-1506 e conservato nel Museo del Louvre a Parigi. Fu originariamente dipinto per lo studiolo di Isabella d'Este nel Castello di San Giorgio a Mantova. L'opera \u00e8 firmata in basso a destra ().\nStoria.\nIl dipinto fu il quarto ad essere commissionato da Isabella d'Este per il suo studiolo, dopo le due tele di Mantegna (\"Parnaso\" e \"Trionfo della Virt\u00f9\", rispettivamente del 1497 e del 1499-1502) e la \"Lotta tra Amore e Castit\u00e0\" di Perugino (1503).\nIl soggetto venne fornito dal poeta e consigliere di Isabella Paride da Ceresara e ne fu incaricato inizialmente il Mantegna, che dovette iniziare il disegno e forse anche la pittura. Con la sua morte nel 1506 l'opera venne affidata a Lorenzo Costa, che comunque ridipinse tutto cancellando gli eventuali segni della mano di Mantegna. La tela venne gradita dalla marchesa e fu un buon biglietto da visita per l'assunzione del maestro come nuovo pittore di corte.\nIl dipinto venne regalato, con tutti gli altri dello studiolo, da Carlo I Nevers al cardinale Richelieu, venendo trasferito a Parigi. Qui segu\u00ec le vicende di molte collezioni artistiche di pregio, finendo nel patrimonio statale e poi al nascente Museo del Louvre.\nDescrizione.\nL'interpretazione pi\u00f9 accettata del complesso dipinto allegorico/mitologico \u00e8 legata a un'esaltazione di Isabella d'Este, del suo governo e della sua protezione delle arti, che genera armonia.\nIsabella sarebbe la figura femminile al centro, incoronata d'alloro da Anteros infante, retto dalla madre Venere vestita, simboleggianti l'amore celeste e virtuoso, in contrapposizione a quello terrestre e carnale. La scena sarebbe ambientata nel giardino dell'Armonia, dove \u00e8 possibile coltivare serenamente la Musica, le Arti e la Poesia, alle quali si riferiscono i personaggi in cerchio attorno all'incoronazione. In primo piano, oltre i confini del giardino, si trovano Diana (a destra), simbolo di castit\u00e0, e Cadmo (a sinistra), protettori delle arti al pari di Mercurio. La sua identificazione \u00e8 facilitata dalla scena di battaglia che si svolge dietro di lui, nella parte sinistra del dipinto. Egli infatti vinse il serpente generato da Marte e ne seppell\u00ec i denti dai quali si origin\u00f2 una stirpe che immediatamente intraprese una guerra civile. Le due figure femminili sedute in terra rappresenterebbero infine due Virt\u00f9 che sorvegliano il mondo di Isabella, vegliando l'ingresso del giardino: quella che incorona il bue sarebbe la Perseveranza e quella che incorona l'agnello la Purezza o Innocenza.\nUn'interpretazione diversa \u00e8 data da Campbell (2004), che basandosi sul testo greco della \"Tabula Cebetis\", in voga nel Rinascimento, vi ha letto una rappresentazione dei diversi generi della poesia, tra i quali primeggia quella lirica, rappresentata dalla Venere al centro che farebbe incoronare dall'Amore la poetessa Saffo, mentre tutt'intorno si troverebbero le personificazioni dei primi esponenti di questo genere poetico: Callimaco, Properzio, Ovidio e Tibullo.\nStile.\nDal punto di vista stilistico il taglio dell'opera e la dimensione delle figure vennero imposti dalle regole delle tele nello studiolo. Il pittore tradusse il soggetto in un vorticare di figure, immerse in un ricco paesaggio dai colori morbidi e brillanti, secondo le regole del colorismo allora in voga. Un brano particolarmente riuscito \u00e8 il paesaggio nella parte sinistra, che sfuma sapientemente in lontananza ottenendo una particolare profondit\u00e0, grazie all'uso della prospettiva aerea."}
{"id": "2790621", "revid": "2110845", "url": "https://it.wikipedia.org/wiki?curid=2790621", "title": "David Yonggi Cho", "text": "Biografia.\nNasce il 14 febbraio del 1936 a Ulju-gun nei pressi dell'odierna Ulsan. Da ragazzo, si convert\u00ec dal Buddhismo al Cristianesimo quando guar\u00ec miracolosamente dalla tubercolosi.\nNel 1958, vivendo in una casa di fango e non avendo altro che una tenda abbandonata della marina americana, Cho inizi\u00f2 a tenere sotto questa tenda servizi di culto nella periferia di Seul. La congregazione inizialmente era costituita da cinque persone e nel corso degli anni si svilupp\u00f2 sino a diventare la congregazione evangelica pi\u00f9 grande al mondo con oltre 1.000.000 di membri registrati nell'anno 2010. Per soddisfare le esigenze di una tale congregazione, ogni domenica sono necessari pi\u00f9 di cinque servizi di culto. Attualmente la sua congregazione sostiene centinaia di missionari in varie parti del mondo.\nOpere.\n\u00c8 autore di oltre 80 libri, di cui diversi pubblicati anche in italiano; nel 1985 gli \u00e8 stato assegnato il \"Premio medaglia d'oro per il Libro\" da parte dell'Associazione degli Editori Cristiani Evangelici per la sua opera \"La preghiera: chiave del risveglio\". Il Dottor Cho, fondatore e Presidente della Church Growth International, viaggiava in tutto il mondo per l'insegnamento spirituale sui principi della crescita della Chiesa.\nAlcuni titoli:"}
{"id": "2790624", "revid": "1543377", "url": "https://it.wikipedia.org/wiki?curid=2790624", "title": "Roberta Lanzarotti", "text": "Carriera.\nSpecializzata nella farfalla, ha vinto i 100 e i 200 agli assoluti del 1984 ed \u00e8 stata convocata per i Giochi olimpici di Los Angeles, nei quali si \u00e8 classificata quinta in finale con la staffetta 4 x 100\u00a0m mista ed \u00e8 arrivata in finale B nei 200\u00a0m delfino. Nel 1985 ha vinto il titolo dei 200\u00a0m sia ai campionati primaverili che agli estivi; ha partecipato ai campionati europei di nuoto di Sofia, arrivando ancora alla finale B dei 200\u00a0m delfino.\nPalmar\u00e8s.\nCampionati italiani.\n4 titoli individuali, cos\u00ec ripartiti:"}
{"id": "2790642", "revid": "767487", "url": "https://it.wikipedia.org/wiki?curid=2790642", "title": "Dominique Di Piazza", "text": "Lo stile musicale introdotto da Di Piazza ha influenzato numerosi bassisti sia in Europa che negli USA come Matthew Garrison, Adam Nitti e Lucas Pickford.\nBiografia.\nDi origini siciliane, crebbe in una comunit\u00e0 zingara in Francia, comunit\u00e0 di cui faceva parte il patrigno.\nScopr\u00ec il basso elettrico nel 1979 dopo aver ascoltato Jaco Pastorius, a quel tempo bassista dei Weather Report.\nGi\u00e0 chitarrista autodidatta, svilupp\u00f2 una caratteristica tecnica che consisteva nel pizzicare le corde del basso con pollice, indice e dito medio della mano destra, dandosi cos\u00ec la possibilit\u00e0 di aumentare notevolmente la velocit\u00e0 di esecuzione.\nDal 1991 al 1992 fece parte, con Trilok Gurtu, del trio di John McLaughlin, con il quale partecip\u00f2 ad un tour mondiale composto da 300 concerti e alla registrazione dell'album \"Que Alegria\".\nDopo una lunga parentesi durata sette anni come pastore protestante, partecip\u00f2 assieme a Bireli Lagrene e Dennis Chambers al progetto musicale Front Page, con cui pubblicarono l'omonimo album. Il disco fu premiato con il premio \"Victoires de la Musique\" per il miglior album jazz dell'anno.\nNel 2003 pubblic\u00f2 \"Seven Steps To Heaven\", un album di dieci tracce registrato per l'etichetta discografica Wide Sound con Vic Juris, Giuseppe Continenza e Pietro Iodice, che si classific\u00f2 4\u00b0 tra gli album jazz pi\u00f9 venduti su iTunes, mentre il singolo \"Stella By Starlight\" conquist\u00f2 2* posto.\nTra il 2005 e il 2006 Di Piazza partecip\u00f2 a un tour in vari paesi dell'Africa, tra cui Riunione, Mauritius e Madagascar, affiancato da Meddy Gerville, il pianista di Riunione, Jean-Marie Ecay alla chitarra e Horacio Hernandez alla batteria. Da questa collaborazione nacque \"Jazz Amwin\", album jazz con influenze maloya.\nNel 2006 registr\u00f2 in India un album con il mandolinista Uppalapu Shrinivas, il chitarrista Debashish Bhattacharya e i percussionisti V. Selvaganesh alla kanjira e Zakir Hussain ai tabla. Il frutto del loro lavoro, \"Samjanitha\", fu pubblicato nel marzo 2008.\nHa anche registrato un album con il pianista italiano Antonio Fara\u00f2 e il batterista francese Andr\u00e9 Ceccarelli dal titolo \"Woman's Perfume\", uscito il 23 gennaio 2008.\nIl 26 agosto 2008 vede la luce, sotto il nome di \"Dominique Di Piazza Trio\", il suo primo album da solista dal titolo \"Princess Sita\"."}
{"id": "2790644", "revid": "6923", "url": "https://it.wikipedia.org/wiki?curid=2790644", "title": "Isole Vulcano", "text": "Le 3 sono situate nella parte meridionale delle isole Ogasawara, nell'Oceano Pacifico. Il loro territorio ricade sotto la giurisdizione del municipio di Ogasawara, facente parte della omonima Sottoprefettura di Ogasawara, che fa a sua volta parte dell'amministrazione metropolitana di Tokyo, in Giappone.\nLe 3 isole Vulcano sono:"}
{"id": "2790648", "revid": "122993382", "url": "https://it.wikipedia.org/wiki?curid=2790648", "title": "Torneo di Viareggio 1951", "text": "Il Torneo di Viareggio 1951 \u00e8 stata la terza edizione del torneo calcistico riservato alle formazioni giovanili di squadre di tutto il mondo ed organizzato dalla CGC Viareggio. Ad aggiudicarsi il torneo \u00e8 stato il Partizan di Belgrado prima squadra straniera a vincere la competizione.\nLe 12 squadre partecipanti arrivavano da 4 Paesi differenti e la maggior parte di esse, 8, dall'Italia. Non \u00e8 possibile reperire informazioni precise circa le squadre partecipanti e i turni eliminatori che hanno preceduto i quarti di finale.\nFormato.\nLe quattro squadre straniere sono state considerate teste di serie e hanno cominciato il torneo direttamente dai quarti di finale. Le altre otto si sono affrontate in un turno preliminare. Dai quarti di finale in poi le gare sono state ad eliminazione diretta."}
{"id": "2790651", "revid": "179980", "url": "https://it.wikipedia.org/wiki?curid=2790651", "title": "Randers FC", "text": ""}
{"id": "2790652", "revid": "2043609", "url": "https://it.wikipedia.org/wiki?curid=2790652", "title": "Maria Ludovica Teresa di Baviera", "text": "Biografia.\nInfanzia.\nNacque a Lindau il 6 luglio 1872 dall'ultimo re di Baviera, Ludovico III di Baviera, e da sua moglie Maria Teresa Enrichetta d'Austria-Este.\nMatrimonio.\nMaria Ludovica Teresa spos\u00f2 il principe Ferdinando Pio di Borbone-Due Sicilie, figlio maggiore del principe Alfonso di Borbone-Due Sicilie, conte di Caserta, e della principessa Maria Antonietta di Borbone-Due Sicilie, il 31 maggio 1897 a Monaco di Baviera. La coppia ebbe sei figli.\nMorte.\nLa principessa Maria Ludovica Teresa mor\u00ec il 10 giugno 1954 a Lindau.\nDiscendenza.\nMaria Ludovica Teresa e il principe Ferdinando Pio di Borbone-Due Sicilie ebbero sei figli:"}
{"id": "2790654", "revid": "729019", "url": "https://it.wikipedia.org/wiki?curid=2790654", "title": "Fascia spermatica interna", "text": "La fascia spermatica interna, conosciuta anche come tonaca vaginale comune e fascia infundibuliforme, \u00e8 una sottile tunica lassa che avvolge il funicolo spermatico, prosecuzione verso il basso della fascia transversalis."}
{"id": "2790655", "revid": "110157", "url": "https://it.wikipedia.org/wiki?curid=2790655", "title": "Cantone di Bel\u00e9n", "text": "Il cantone di Bel\u00e9n \u00e8 un cantone della Costa Rica facente parte della provincia di Heredia.\nBel\u00e9n forma parte della \"Gran Area Metropolitana\", in cui l'area abitata costituisce almeno il 25% della superficie del cantone. Al nord della regione \u00e8 situata la zona industriale \"La Ribera\", la quale si estende sul 18% dell'area di Bel\u00e9n.\nLe principali attivit\u00e0 agricole del cantone sono: la coltivazione della cipolla, dei pomodori, caff\u00e8, granturco, l'allevamento di bestiame e pollame.\nIl centro ricreativo pi\u00f9 noto del cantone \u00e8 il parco acquatico di Ojo de Agua.\nGeografia antropica.\nSuddivisioni amministrative.\nIl cantone \u00e8 suddiviso in 3 distretti:"}
{"id": "2790656", "revid": "287204", "url": "https://it.wikipedia.org/wiki?curid=2790656", "title": "Jinzhou", "text": "Jinzhou (cinese semplificato: \u9526\u5dde; cinese tradizionale: \u9526\u5dde; pinyin: \"J\u01d0nzh\u014du\") \u00e8 una citt\u00e0-prefettura della Cina nella provincia del Liaoning.\n\u00c8 una citt\u00e0 geograficamente strategica in quanto situata nel \"Corridoio Liaoxi\" (\u8fbd\u897f\u8d70\u5eca), attraverso il quale passa il trasporto terrestre tra la Cina settentrionale e nord-est della Cina. Jinzhou \u00e8 una citt\u00e0 portuale ed \u00e8 il centro economico della costa occidentale del Liaoning. L'area totale sotto la giurisdizione di Jinzhou \u00e8 10.301 km\u00b2, la maggior parte dei quali \u00e8 rurale, e comprende una linea costiera di 97,7 km. Si tratta di una delle citt\u00e0 pi\u00f9 grandi nel Liaoning, con una popolazione urbana di 770.000 e una popolazione totale superiore di ben oltre tre milioni di persone.\nAmministrazione.\nJinzhou \u00e8 suddivisa in otto contee:\nQuesti otto settori sono suddivisi aloro volta in 43 citt\u00e0 (\u9547), 69 comuni rurali (\u4e61), e 1.680 villaggi.\nGeografia e geologia.\nJinzhou \u00e8 situata in una zona di clima monsonico, con grosse variazioni di temperatura nel corso dell'anno. La temperatura media annuale \u00e8 di circa 9\u00a0\u00b0C e la piovosit\u00e0 media annua \u00e8 compresa tra 540 e 640 mm. Le quattro stagioni climatiche sono ben distinte fra loro, ciascuna con proprie caratteristiche, e il clima monsonico \u00e8 molto pronunciato. Le condizioni geografiche e climatiche naturali di Jinzhou favoriscono lo sviluppo di settori come l'agricoltura e l'allevamento di bestiame.\nSono stati ritrovati nelle vicinanza della citt\u00e0 fossili di uccello risalenti al Cretaceo inferiore.\nEconomia.\nJinzhou ha una vasta gamma di industrie tradizionali che comprendono petrolchimico, metallurgico, tessile, farmaceutico e materiali da costruzione."}
{"id": "2790668", "revid": "110157", "url": "https://it.wikipedia.org/wiki?curid=2790668", "title": "Cantone di Flores", "text": "Il cantone di Flores \u00e8 un cantone della Costa Rica facente parte della provincia di Heredia.\nGeografia antropica.\nSuddivisioni amministrative.\nIl cantone \u00e8 suddiviso in 3 distretti:"}
{"id": "2790669", "revid": "119927550", "url": "https://it.wikipedia.org/wiki?curid=2790669", "title": "Pino Tovaglia", "text": "\u00c8 stato uno dei principali esponenti della \"Scuola svizzera\" in Italia.\nBiografia.\nAttivo fin da giovanissimo nell'ambito della grafica pubblicitaria, a partire dal 1946 Tovaglia \u00e8 insegnante di progettazione grafica presso la Scuola superiore d'Arte applicata all'Industria del Castello Sforzesco di Milano. In seguito insegner\u00e0 anche presso l'Umanitaria e presso la Scuola politecnica di design, sempre nella citt\u00e0 di Milano.\nCollabora inoltre con numerose aziende sia italiane sia internazionali. Tra le opere pi\u00f9 celebri \u00e8 possibile citare i marchi per Alfa Romeo, Ottagono e Nebiolo.\nNel 1954 vince il \"Premio nazionale della pubblicit\u00e0\" grazie ad una serie di annunci realizzati per Finmeccanica. Nel 1956 fonda lo studio CNPT assieme a Giulio Confalonieri, Ilio Negri e Michele Provinciali. Nel 1958 vince la \"Palma d'oro per la pubblicit\u00e0\".\nNel 1967 Pino Tovaglia realizza per la Rai il simbolo della trasmissione \"Radiotelefortuna\". E sempre in questo periodo realizza alcuni dei suoi manifesti pi\u00f9 noti: \"Italia da salvare\" (1967), \"Cinturato Pirelli\" (1967) e \"Brandy Stock\" (1970).\nNel 1969 realizza la copertina per il numero di gennaio del giornale Graphicus, una rivista storica dedicata alla grafica, alla tipografia e alla tecnica nata nel 1911 a Torino. \nNel 1972 realizza il restyling del logo dell'Alfa Romeo, mentre nel 1975 disegna il simbolo della Regione Lombardia in collaborazione con Bruno Munari, Bob Noorda e Roberto Sambonet.\nPino Tovaglia \u00e8 stato tra i fondatori dell'AIAP (Associazione italiana design della comunicazione visiva), 1955, e membro dell'AGI Alliance Graphique Internationale.\nPino Tovaglia muore prematuramente nel 1977, e viene deposto nel cimitero di Chiaravalle. Nel 1998 gli viene assegnato il Compasso d'Oro alla memoria."}
{"id": "2790679", "revid": "110157", "url": "https://it.wikipedia.org/wiki?curid=2790679", "title": "Cantone di San Pablo", "text": "Il cantone di San Pablo \u00e8 un cantone e un distretto della Costa Rica facente parte della provincia di Heredia.\nGeografia antropica.\nSuddivisioni amministrative.\nIl cantone di San Pablo \u00e8 uno dei soli due cantoni della Costa Rica a non essere suddiviso in distretti; pertanto l'amministrazione del cantone \u00e8 in questo caso quella del livello pi\u00f9 basso e riunisce in s\u00e9 anche le funzioni normalmente assegnate all'amministrazione dei distretti."}
{"id": "2790681", "revid": "30610", "url": "https://it.wikipedia.org/wiki?curid=2790681", "title": "Isabella Seragnoli", "text": "Biografia.\nFin da giovanissima, dopo la maturit\u00e0 classica, Isabella Ser\u00e0gnoli entra a Bologna nel gruppo industriale di famiglia, fondato nel 1928, espansosi nel secondo dopoguerra grazie al padre e al suo cugino, Enzo e Ariosto Ser\u00e0gnoli. A met\u00e0 degli anni settanta consegue il diploma in Economia e Merceologia degli Alimenti presso la Facolt\u00e0 di Economia dell\u2019Universit\u00e0 di Bologna, in seguito si laurea in Dietistica presso la Facolt\u00e0 di Medicina e Chirurgia dell\u2019Universit\u00e0 di Chieti. \nDal 2002, dopo la suddivisione della propriet\u00e0 di famiglia tra la sorella Simonetta e i cugini Daniela e Giorgio, \u00e8 presidente e azionista unico di Coesia, Gruppo di aziende di soluzioni industriali e di packaging, basato sull'innovazione e che opera globalmente. Il Gruppo \u00e8 composto da 21 aziende con un fatturato nel 2019 di 1,958 miliardi di euro, 83 impianti produttivi e 8.500 collaboratori.\nSi dedica anche alla \"Corporate Philanthropy\".\nAltre attivit\u00e0.\nIsabella Ser\u00e0gnoli \u00e8 presidente di B. Group S.p.A., societ\u00e0 di investimenti nel \"private equity\", e di Mais S.p.A., societ\u00e0 finanziaria e holding di partecipazioni in societ\u00e0 industriali e finanziarie, con pacchetti azionari in Mediobanca, Tamburi Investment Partners, Marcolin, Interpump Group (partecipazione scesa al 2,9% nel gennaio 2018), Nuovo Trasporto Viaggiatori (partecipazione del 6,9% ceduta nel febbraio 2018 ad un gruppo americano per 110 milioni di euro). \nFilantropia.\nFin dagli anni settanta, la famiglia Ser\u00e0gnoli ha destinato risorse a sostegno di attivit\u00e0 socio-sanitarie e medico-scientifiche, che hanno visto realizzare:\nFondazione Isabella Seragnoli.\nNel 2003 \u00e8 stata creata la Fondazione Isabella Seragnoli, che ha contribuito a realizzare numerose strutture sociali, tra le quali:\nFondazione MAST.\nIsabella Seragnoli \u00e8 presidente della Fondazione MAST, un'organizzazione non profit che si occupa del coordinamento delle attivit\u00e0 legate all'omonimo centro multifunzionale aperto nel 2013."}
{"id": "2790683", "revid": "1543377", "url": "https://it.wikipedia.org/wiki?curid=2790683", "title": "Materiale di scena", "text": "Il materiale di scena, nel gergo cinematografico inglese \"Props\" o \"Theatrical property\", \u00e8 quell'insieme di oggetti, arredi, costumi, maschere, armi, mobili ecc. necessario per allestire un set o scenografia teatrale e per l'utilizzo all'interno dello stesso. Nell'ambito cinematografico ci sono ditte e societ\u00e0 specializzate nella ricerca, deposito e noleggio di tale materiale, altre ancora lo producono direttamente soprattutto per realizzare ex novo materiale non disponibile tipo storico e/o di fantasia secondo disegni e progetti ben definiti e realizzati da artisti e artigiani.\nAttorno a questo settore si \u00e8 sviluppato un mercato parallelo di vendita di materiale di scena e memorabilia creato per film di successo affiancato anche da una riproduzione e relativa vendita di copie in tutto simili di oggetti divenuti celebri perch\u00e9 usati durante le riprese da attori e attrici in film e sceneggiati televisivi."}
{"id": "2790686", "revid": "81195", "url": "https://it.wikipedia.org/wiki?curid=2790686", "title": "Fotomicrografia", "text": ""}
{"id": "2790689", "revid": "357738", "url": "https://it.wikipedia.org/wiki?curid=2790689", "title": "Fascia cremastere", "text": ""}
{"id": "2790692", "revid": "1878557", "url": "https://it.wikipedia.org/wiki?curid=2790692", "title": "Cantone di Sarapiqu\u00ed", "text": "Il cantone di Sarapiqu\u00ed \u00e8 un cantone della Costa Rica facente parte della provincia di Heredia.\nGeografia antropica.\nSuddivisioni amministrative.\nIl cantone \u00e8 suddiviso in 5 distretti:"}
{"id": "2790697", "revid": "326822", "url": "https://it.wikipedia.org/wiki?curid=2790697", "title": "Hatsukoi Limited", "text": ""}
{"id": "2790698", "revid": "729019", "url": "https://it.wikipedia.org/wiki?curid=2790698", "title": "Sandsborg (metropolitana di Stoccolma)", "text": "Sandsborg \u00e8 una stazione della metropolitana di Stoccolma.\nSi trova nel distretto di \"Gamla Enskede\", a sua volta situato all'interno della circoscrizione di Enskede-\u00c5rsta-Vant\u00f6r, mentre sul tracciato della linea verde della rete metroviaria locale T18 \u00e8 compresa tra le fermate Bl\u00e5sut e Skogskyrkog\u00e5rden.\nLa stazione \u00e8 ufficialmente operativa dal 1\u00ba ottobre 1950, inaugurata in concomitanza con l'apertura del tratto tra Slussen e H\u00f6kar\u00e4ngen: durante l'estate del 2004 sono stati eseguiti alcuni lavori di rinnovamento. La piattaforma \u00e8 collocata parallela alle strade \"Asgaerdev\u00e4gen\" e \"Gamla Dalar\u00f6v\u00e4gen\".\nIl suo utilizzo medio quotidiano durante un normale giorno feriale \u00e8 pari a 3.900 persone circa."}
{"id": "2790699", "revid": "336956", "url": "https://it.wikipedia.org/wiki?curid=2790699", "title": ".45", "text": ""}
{"id": "2790702", "revid": "1318658", "url": "https://it.wikipedia.org/wiki?curid=2790702", "title": "Virgin VR-01", "text": "La Virgin VR-01 \u00e8 una vettura di Formula 1 costruita dalla scuderia Virgin per partecipare al Campionato mondiale di Formula 1 2010. \nContesto.\nL'ingresso in Formula 1.\nNel corso del 2009, la FIA dirama un bando per l'ingresso in Formula 1 di tre nuove scuderie. Il 12 giugno dello stesso anno viene ufficializzato l'ingresso nella massima serie di tre nuove scuderie, di cui una \u00e8 proprio la \"Manor Grand Prix\", nata dall'unione del team Manor Motorsport, fondata da John Booth e gi\u00e0 attiva in altri campionati motoristici, e la \"Wirth Research\" di Nick Wirth, al quale viene affidato il ruolo di direttore tecnico mentre a Booth quello di direttore sportivo.\nTuttavia, ancor prima di iniziare la stagione, la multinazionale Virgin con a capo il magnate Richard Branson, dopo aver sponsorizzato nel corso della stagione la campione del mondo uscente Brawn GP (con il chiaro intento di acquistare il team a fine 2009 senza per\u00f2 riuscirci), rileva l'80% delle azioni della Manor oltre che a diventare \"title sponsor\" rinominando la squadra \"Virgin Racing\".\nPiloti.\nDopo l'abbandono annunciato della Toyota dal Circus a fine 2009, il pilota del team nipponico Timo Glock, vincitore del campionato GP2 nel 2007, sia accasa alla Virgin come primo pilota. Ad affiancare il tedesco \u00e8 invece l'esordiente brasiliano Lucas Di Grassi, anch'egli pilota che ha disputato la GP2 con un passato nel programma per giovani piloti della Renault parallelamente al suo impegno come collaudatore sempre nell'omonimo team.\nIn un primo momento il portoghese \u00c1lvaro Parente era stato nominato collaudatore del team ma, successivamente, non potendo garantire la copertura finanziaria prevista, ha perduto questa qualifica, venendo sostituito dal campione spagnolo della F2 del 2009, Andy Soucek. Soucek ha poi abbandonato il \"team\" nell'agosto 2010.\nLivrea e sponsor.\nLa vettura ha una livrea prevalentemente nera, con ampi inserti rossi ravvivati da profili bianchi: il retrotreno, il cofano motore e l'ala anteriore sono inoltre decorati da un disegno tribale tono-su-tono.\nGli sponsor, relativamente pochi, sono: Virgin sulle pance laterali, FxPro e Kappa ai lati dell'headrest e sul muso anteriore insieme a Bridgestone, Clear ai lati dell'airscope e sopra le pance e infine il marchio di auto sportive russo Marussia Motors sul muso anteriore coprendo superiormente anche parte della scocca. \nAspetti tecnici.\nTelaio e aerodinamica.\nDal punto di vista estetico, la linea della VR-01 rispecchia quella di gran parte delle vetture concorrenti al mondiale 2010; la sua caratteristica peculiare \u00e8 il passo particolarmente lungo tra i due assi, mentre anche il muso sembra seguire lo stesso concetto di quello degli altri team essendo alto e curvato nella parte superiore. le pance sono inizialmente larghe per poi andare a restringersi nella parte postriore creando l'effetto \"coca-cola\". \nAl fine di contenere i costi di progettazione, lo sviluppo della monoposto \u00e8 stato condotto quasi interamente avvalendosi di sistemi computerizzati, adottando la tecnica della CFD, scelta inizialmente considerata come \"innovativa\" e destinata a sostituire completamente nel corso degli anni la galleria del vento, ma che si rivela successivamente errata e non affidabile, tanto che in occasione del Gran Premio d'Australia all'interno del box Virgin i tecnici si accorgono che il serbatoio della vettura e troppo piccolo e la VR-01 non riesce quindi a terminare i Gran Premi. Solo in Spagna, il team riesce a portare in pista le vetture aggiornate, dopo aver superato nuovamente i test.. Un'altra novit\u00e0 introdotta in questo Gran Premio \u00e8 inoltre la \"pinna\" che divide il cofano motore e si collega all'alettone posteriore, gi\u00e0 in uso da altri team del campionato come Ferrari e Red Bull.\nMeccanica.\nLo schema sospensivo, progettato dalla stessa Virgin, \u00e8 di tipo \"push-rod\" sia all'anteriore che al posteriore mentre gli ammortizzatori sono forniti dalla Penske.\nIl motore usato per equipaggiare la VR-01 \u00e8 il Cosworth CA2010, usato anche da altri team di medio-bassa classifica come Williams, HRT e Lotus GP e che si adegua al regolamento 2010 essendo un V8 aspirato di cilindrata 2.4, senza per\u00f2 usufruire del costoso sistema KERS (\"Kinetic Energy Recovery System\"), utilizzato da tutti i team di vertice che permette di recuperare l'energia dispersa in frenata riutilizzandola nei tratti veloci del tracciato.\nStagione.\nPresentazione e test.\nLa vettura \u00e8 stata presentata \"on-line\" il 3 febbraio 2010, mentre il debutto in pista avviene l'indomani presso il Circuito di Silverstone con al volante Timo Glock. Il giorno seguente la vettura \u00e8 stata provata anche da Lucas Di Grassi. Successivamente la VR-01 prende parte ai test pre-campionato sul Circuito di Jerez il 10 febbraio, accusando fin da subito distacchi pesanti dalle vetture di vertice e centro gruppo, oltre a una certa fragilit\u00e0 strutturale e girando il meno possibile per mancanza di ricambi.\nCampionato.\nIl team britannico si presenta quindi nel paddock per la prima volta nella sua storia in Bahrain, prima gara del campionato. Gi\u00e0 al sabato le due Virgin mostrano difficolt\u00e0 ad accedere alla Q2, subendo anzi un distacco di oltre due secondi dalla Toro Rosso di Jaime Alguersuari qualificatasi in 18\u00b0 posizione subito davanti a Glock che, oltre al compagno di squadra, si mette dietro anche le due Lotus e le due HRT. In gara va ancora peggio, con entrambe le monoposto che si ritirano per problemi idraulici (Di Grassi al 2\u00b0 giro) e al cambio (Glock al 16\u00b0 giro). Doppio ritiro anche nella gara successiva in Australia, venendo battuti in qualifica dalle Lotus e battendo a loro volta le HRT, ma partendo entrambi dalla pit-lane per aver effettuato delle modifiche in regime di parco chiuso. Inoltre, nella tappa australiana, viene a monte il problema legato al gi\u00e0 citato serbatoio che costringe i tecnici Virgin a rivedere la vettura, compromettendo di fatto la prima parte di stagione della squadra.\nNonostante questa difficolt\u00e0, la Virgin scrive la storia in Malesia dove accede alla Q2 in qualifica con Glock (primo dei tre team esordienti nel 2010 a compiere l'impresa insieme alla Lotus) e si qualifica in maniera clamorosa davanti a entrambe le McLaren ed entrambe le Ferrari grazie anche alle condizioni meteo alterate. In gara per\u00f2 si consuma un'altra disfatta: Glock si ritira di nuovo e Di Grassi, partito dall'ultima casella, chiude (per la prima volta in stagione) la gara seppur con tre giri di ritardo, dietro anche a Fernando Alonso ritiratosi a 2 giri dalla fine per un problema al motore.\nSeguono poi altri tre Gran Premi deludenti, dove si ripete la stessa storia delle prime gare: in qualifica Glock e Di Grassi lottano con le solite due Lotus mentre in gara si ritirano per problemi legati alla vettura, ad eccezione del Gran Premio di Spagna dove entrambe le VR-01 riescono a tagliare il traguardo grazie anche agli aggiornamenti introdotti nel weekend al fine di compensare la carenza di affidabilit\u00e0 di inizio anno. \nA partire dal Gran Premio di Turchia fino all'ultimo appuntamento, il team riesce a concludere costantemente i Gran Premi con almeno una vettura, ma perde in competitivit\u00e0 gara dopo gara rispetto alle dirette rivali per il 10\u00b0 posto, venendo spesso scavalcata in qualifica dalla HRT e, a fine stagione, anche nella classifica costruttori dalla stessa squadra spagnola.\nIl primo anno in Formula 1 si conclude quindi all'ultimo posto per il team anglosassone, che non segna alcun punto e ha all'attivo la 16\u00b0 piazza di Glock in Malesia in qualifica e due 14\u00b0 posti (Di Grassi in Malesia e Glock in Giappone) in gara come migliori risultati."}
{"id": "2790709", "revid": "783330", "url": "https://it.wikipedia.org/wiki?curid=2790709", "title": "Jodocus Hondt", "text": "\u00c8 conosciuto soprattutto per le mappe del Nuovo Mondo e dell'Europa, per aver continuato l'opera di Mercatore e per i ritratti di Sir Francis Drake. \u00c8 grazie a uomini come lui che Amsterdam divenne nel XVII secolo il pi\u00f9 importante centro della cartografia europea.\nBiografia.\nNato a Wakken da Olivier de Hondt, e Petronella d'Havertuyn, crebbe a Gand, dove la famiglia si era trasferita, affermandosi inizialmente come incisore, liutaio e costruttore di globi terrestri e celesti. Per sfuggire alle guerre di religione che infiammavano le Fiandre, nel 1548 si trasfer\u00ec a Londra, dove apprese l'arte della cartografia dagli inglesi Richard Hakluyt e Edward Wright. Era accompagnato dalla sorella Jacomina che in seguito spos\u00f2 un altro olandese, Pieter van den Berghe. Jodocus spos\u00f2 invede Coletta van den Keere, sorella di Pieter van den Keere.\nIn Inghilterra fu determinante nel diffondere l'epopea di Sir Francis Drake, che nel 1570 aveva circumnavigato la Terra. Nel 1589, infatti, fu edita una carta Hondius, diventata ben presto famosa, della baia di Nuova Albione, dove Drake aveva posto un insediamento temporaneo sulla costa occidentale del Nord America. Essa si basava sulla raccolta di testimonianze del viaggio e da allora continua ad alimentare discussioni e speculazioni circa l'ubicazione precisa dello sbarco di Drake, non ancora del tutto chiara agli storici. La fama di Hondius \u00e8 legata anche ad alcuni ritratti famosi di Drake, ora alla National Portrait Gallery di Londra.\nTrasferitosi nel 1593 ad Amsterdam. vi rimase fino alla morte. Nel 1604 acquist\u00f2 dal nipote di Mercatore le lastre dell\u2019\"Atlas sive cosmographicae meditationes de fabrica mundi\": l'opera di Mercatore ormai era in declino in confronto al \"Theatrum Orbis Terrarum\" di Ortelius. Hondius ristamp\u00f2 l\u2019\"Atlas\" di Mercatore con 36 tavole aggiuntive, diverse delle quali da lui stesso incise: nel lavoro, tuttavia, egli riserv\u00f2 per s\u00e9 il ruolo di editore, lasciando a Mercatore il pieno merito del lavoro. La nuova edizione fu un successo enorme, andando esaurita nel giro di un anno. Fu cos\u00ec pubblicata una seconda edizione ed una versione tascabile, l\u2019\"Atlas Minor\". Oggi sono note come \"Serie Mercatore/Hondius\". Tra il 1605 ed il 1610 incise le lastre per \"The Theatre of the Empire of Great Britaine\", di John Speed.\n\u00abQuando Hondius mor\u00ec, nel 1612, l\u2019attivit\u00e0 fu continuata dalla vedova, Coletta van den Keere, e dai due figli, Jodocus Hondius il giovane e Henricus Hondius. Intorno al 1620 i due fratelli si separarono e ciascuno and\u00f2 per la sua strada. Jodocus cominci\u00f2 a preparare le carte per un nuovo atlante, mentre Henricus si associ\u00f2 al cognato, l\u2019editore Johannes Janssonius.\u00bb. Dopo la prima edizione del 1606 in latino, circa 50 edizioni dell\u2019\"Atlas\" sono state stampate nelle principali lingue europee. Nel mondo islamico, l'atlante \u00e8 stato parzialmente tradotto dallo studioso turco Katip \u00c7elebi."}
{"id": "2790711", "revid": "287204", "url": "https://it.wikipedia.org/wiki?curid=2790711", "title": "Bianca di Navarra", "text": "Con il nome Bianca di Navarra sono conosciuti i seguenti personaggi:"}
{"id": "2790714", "revid": "29783975", "url": "https://it.wikipedia.org/wiki?curid=2790714", "title": "Venerio Colasanti", "text": ""}
{"id": "2790715", "revid": "1522738", "url": "https://it.wikipedia.org/wiki?curid=2790715", "title": "Prater", "text": "Il Prater (pi\u00f9 propriamente Wiener Prater) \u00e8 un parco pubblico fra i pi\u00f9 grandi e famosi di Vienna, localizzato nel Leopoldstadt, il secondo distretto della capitale austriaca.\nDescrizione.\nAl suo interno \u00e8 situato il Wurstelprater (talvolta chiamato anch'esso Prater), celebre parco divertimenti con attrazioni, fra le quali la pi\u00f9 nota \u00e8 la ruota panoramica Riesenrad. Il giardino \u00e8 delimitato in larghezza dal Danubio e dal Donaukanal, ramo del Danubio stesso, ed \u00e8 attraversato dalla Hauptallee, largo viale alberato chiuso al traffico e ritrovo di turisti e amanti degli sport all'aperto. Oltre al parco divertimenti, all'interno del Prater si trovano un museo (il Pratermuseum) e un planetario. Sempre al suo interno si trova inoltre la Kugelmugel, una costruzione sferica realizzata dall'artista austriaco Edwin Lipburger e da questi autodichiarata micronazione indipendente nel 1984.\nStoria.\nDal punto di vista storico, l'area corrispondente al Prater \u00e8 stata per lungo tempo un parco di caccia, fin da quando l'imperatore Massimiliano II la rese tale nel 1560. Nel 1766 l'imperatore Giuseppe II riapr\u00ec il parco al pubblico (in precedenza, per scoraggiare i bracconieri, l'ingresso era negato alla gente comune) e vi permise addirittura la costruzione di caffetterie e sale da the. Da allora il parco ha iniziato ad assumere l'aspetto odierno, sebbene la caccia abbia continuato ad esservi consentita fino al 1920.\nEtimologia.\nIl nome \"prater\" deriva dal latino \"pratum\", attraverso lo spagnolo \"prado\", e significa appunto \"prato\"."}
{"id": "2790717", "revid": "287204", "url": "https://it.wikipedia.org/wiki?curid=2790717", "title": "Hadra", "text": "\u1e24a\u1e0dra () \u00e8 il termine usato collettivamente per i riti superogatori celebrati dalle confraternite islamiche. Regolarmente la \"\u1e25adhra\" si tiene di solito il gioved\u00ec sera, dopo la preghiera della notte, il venerd\u00ec, dopo la preghiera detta Jum\u016b\u02bfa\" (di mezzogiorno), o domenica sera.\" \nDurante la \"\u1e25a\u1e0dra\" vengono praticate varie forme di \"dhikr\" (ricordo), sermoni, studi collettivi, recitazione del Corano e altri testi (in particolar modo testi devozionali specifici della \"\u1e6dar\u012bqa\", chiamati \"\u1e25izb\" e \"wird\"), canti religiosi e poetici, concentrandosi sulla preghiera e supplica a Dio, esortazioni religiose, preghiera del Profeta, e richieste o intercessioni (\"insh\u0101d d\u012bn\u012b\" o \"mad\u012b\u1e25\") e invocazioni ritmiche di All\u0101h, utilizzando uno o pi\u00f9 dei Suoi Nomi (specialmente \"All\u0101h\", \"\u1e24\u0101yy\", \"Qayy\u016bm\", \"Hu[wa]\") o la testimonianza di fede e il \"taw\u1e25\u012bd\": \"L\u0101 il\u0101ha ill\u0101 All\u0101h\" (Non c'\u00e8 altro dio all'infuori di All\u0101h). \nLa recitazione ritmica dei nomi e il canto dei poemi religiosi sono spesso eseguiti congiuntamente. Negli ordini sufi conservatori non sono utilizzati strumenti musicali, con l'eccezione talvolta del \"daff\" (tamburo a cornice); altri ordini ne utilizzano diversi. Il termine in arabo significa letteralmente \"presenza\". Il rituale collettivo sufi \u00e8 celebrato soprattutto nel mondo arabo, oppure in nazioni musulmane e non arabe come Indonesia e Malaysia, Nel Sufismo turco talvolta ci si riferisce alla \"\u1e25a\u1e0dra\" col termine \"Devran\", ed \u00e8 praticato dai Khalwat\u012b, Sh\u0101dhil\u012b, Q\u0101dir\u012b e Rif\u0101\u02bf\u012b in tutta la Turchia e i Balcani.\nLa \"\u1e25a\u1e0dra\" pu\u00f2 anche essere celebrata in particolari festivit\u00e0 islamiche o riti di passaggio. Si pu\u00f2 svolgere in casa, in una moschea, in una Z\u0101wiya in cui opera un sufi, ma anche altrove."}
{"id": "2790720", "revid": "587852", "url": "https://it.wikipedia.org/wiki?curid=2790720", "title": "Lambretta Reparto Corse", "text": "Lambretta Reparto Corse \u00e8 un team motociclistico che riporta in pista lo storico marchio Lambretta.\nPartecipa per la prima volta ad una competizione motociclistica nel 2010 nella classe 125 del motomondiale grazie ad i finanziamenti della Harris, azienda inglese che ha rilevato il marchio, ed al supporto tecnico della Engines Engineering che nel 2008 e nel 2009 ha sviluppato il progetto della Loncin Racing.\nNel 2010, pertanto, compete nella categoria 125cc con due giovani piloti, l'italiano Marco Ravaioli e lo spagnolo Luis Salom, continuando lo sviluppo di quella che l'anno precedente era la Loncin 125.\nNon ci sar\u00e0 la partecipazione per il 2011 e la moto della Engines Engineering porter\u00e0 i nuovi colori della Mahindra."}
{"id": "2790726", "revid": "29784152", "url": "https://it.wikipedia.org/wiki?curid=2790726", "title": "San Crisostomo", "text": ""}
{"id": "2790727", "revid": "827882", "url": "https://it.wikipedia.org/wiki?curid=2790727", "title": "Harold Chapman", "text": "Degli anni della sua giovinezza, il fotografo Harold Stephen Chapman ha rivelato solo: \u201csono nato a Deal un sabato mattino alle 9.30 del 26 marzo 1927.\u201d Deal \u00e8 un tranquillo paese costiero nella contea del Kent, nella costa inglese meridionale.\nIn pi\u00f9 di circa ottanta anni, ha prodotto diverse opere. La fama di Chapman rimane inestricabilmente collegata, per\u00f2, al piccolo lasso di tempo di una decade. Dalla met\u00e0 del 1950 agli inizi degli anni sessanta, visse in una pensione a Parigi, successivamente soprannominata \"Beat Hotel\". Qui Chapman descrisse la vita degli altri inquilini della pensione \u2013 tra cui Allen Ginsberg e il suo amante Peter Orlovsky, William S. Burroughs, Gregory Corso, Sinclair Beiles, Brion Gysin, Harold Norse, e altri grandi nomi della poesia e arte della Beat Generation."}
{"id": "2790728", "revid": "767487", "url": "https://it.wikipedia.org/wiki?curid=2790728", "title": "Matsyasana", "text": "Matsyasana, ovvero \"posizione del pesce\", \u00e8 una \u0101sana di Hatha Yoga della categoria delle \"posizioni supine\". Il nome deriva dal sanscrito \"matsya\" che significa \"pesce\" e \"\u0101sana\" che significa \"posizione\". La posizione del pesce, non ricorda direttamente il \"pesce\" come simbologia, ma prende tale nome in quanto \u00e8 possibile assumerla anche in acqua (nella versione Padma Matsyasana), consentendo al praticante di galleggiare con facilit\u00e0.\nScopo della posizione.\nLa posizione ha lo scopo di consentire una profonda respirazione polmonare, soprattutto toracica e clavicolare, e di allungare la muscolatura addominale, pettorale e comprime la regione del collo. Talvolta questa asana viene assunta dopo posizioni come sarvangasana o halasana che invece portano all'allungamento della zona collo e comprimono la respirazione toracica.\nPosizione.\nPosizionarsi supini, con le gambe unite ed estese. \"Espirando\", sollevare leggermente il bacino, piegando le braccia e appoggiando i gomiti a terra. Spingere il torace verso l'alto e reclinare la testa indietro, inarcando la schiena il pi\u00f9 possibile sino ad appoggiare delicatamente la parte superiore del capo a terra. A questo punto, rilassando le spalle si toglie il peso dai gomiti, allungando le braccia lungo il busto. Il peso del corpo resta sul bacino e sulla testa, mentre gambe e braccia restano rilassate.\nVarianti.\nEsiste la variante Padma Matsyasana che prevede di incrociare le gambe come nella posizione del loto o padmasana, oppure la variante Vajra Matsyasana, con le gambe piegate all'indietro sotto le natiche come nella posizione del diamante o vajrasana."}
{"id": "2790729", "revid": "94902", "url": "https://it.wikipedia.org/wiki?curid=2790729", "title": "Wiener Prater", "text": ""}
{"id": "2790731", "revid": "6923", "url": "https://it.wikipedia.org/wiki?curid=2790731", "title": "Oakham (Inghilterra)", "text": ""}
{"id": "2790738", "revid": "6923", "url": "https://it.wikipedia.org/wiki?curid=2790738", "title": "Cansa", "text": "La CANSA fu una societ\u00e0 italiana attiva nel settore aeronautico prima e successivamente in vari settori, tra i quali le carrozzerie per autobus.\nNel 1913 si insedia nell'area dell'aeroporto di Cameri la \"Societ\u00e0 Anonima Gabardini\" fondata da Giuseppe Gabardini, la quale promuove e sviluppa le attivit\u00e0 aeronautiche soprattutto con la fondazione di una scuola di volo. La societ\u00e0, entrata nel gruppo FIAT nel 1936 , divenne successivamente CANSA (Acronimo di \"Costruzioni Aeronautiche Novaresi Societ\u00e0 Anonima\").\nNel 1946 inizi\u00f2 a produrre carrozzerie per pullman, diventando CaNSA (\"Carrozzerie Novaresi Societ\u00e0 Anonima\"): divenne la carrozzeria ufficiale degli autobus Fiat, mantenendo la sede a Cameri (NO). Alla fine degli anni Sessanta, la denominazione Cansa venne abbandonata in favore di Carrozzeria Fiat Cameri.\nLe carrozzerie originali Fiat venivano prodotte presso lo stabilimento Cansa fino all'apertura dello stabilimento Iveco di Valle Ufita. Il logo \"Carrozzeria Fiat Cameri\" si trovava nel mobiletto anteriore ed esternamente, in basso sia a destra che a sinistra dopo la ruota anteriore, di tutti gli autobus con carrozzeria originale Fiat. Con il passaggio della fabbricazione degli autobus a Valle Ufita la targhetta esterna divenne semplicemente \"Carrozzeria Fiat\", dicitura scomparsa con i modelli Iveco 370S e TurboCity."}
{"id": "2790741", "revid": "81195", "url": "https://it.wikipedia.org/wiki?curid=2790741", "title": "Stereomicroscopio", "text": ""}
{"id": "2790748", "revid": "287204", "url": "https://it.wikipedia.org/wiki?curid=2790748", "title": "Australian National Formula", "text": "L'Australian National Formula (abbreviata in \"ANF\") fu una serie automobilistica che si disput\u00f2 in Australia, su iniziativa della Confederation of Australian Motor Sport, tra il 1964 e il 1969. Rimpiazz\u00f2 la Formula Libre quale pi\u00f9 importante categoria automobilistica nel Paese.\nL'Australian National Formula prevedeva delle vetture monoposto, spinte da motori non sovralimentati, con cilindrata non superiore ai 2500 cm\u00b3, alimentate da carburante commerciale.. Questo spinse all'uso di propulsori come il Coventry Climax FPF che erano stati fra i pi\u00f9 competitivi in Formula 1 fino alla modifica dei regolamenti del 1961, che aveva ridotto la cilindrata massima a 1500\u00a0cm\u00b3. Dal 1970 la categoria venne ridenominata Formula 1 australiana (AF1). \nL'Australian Drivers' Championship (per l'attribuzione del \"CAMS Gold Star award\") e il Gran Premio d'Australia furono aperti a vetture di questa categoria per l'intera esistenza di questa formula. Le vetture di questa formula vennero utilizzate anche nella Formula Tasman."}
{"id": "2790749", "revid": "767487", "url": "https://it.wikipedia.org/wiki?curid=2790749", "title": "Me for Rent", "text": "I Me for Rent sono un gruppo punk italiano di Ceccano attivo dal 1996.\nStoria.\nNel 1996 Leonardo Roma, Paolo Carlini, Roberto Carlini e Carlo Cerroni fondano una giovanissima punk band chiamata The Frogs. In seguito la band cambier\u00e0 nome prima in Escape From Alcatraz, poi in Arkham Asylum e nel 2001 pubblicher\u00e0 la demo autoprodotta \"2001 of Working Yards\" cambiando definitivamente nome in Me For Rent.\nI Me For Rent manterranno intatta per pi\u00f9 di un decennio la stessa formazione, composta da Carlo Cerroni (voce), Paolo Carlini (chitarra), Leonardo Roma (basso), Roberto Carlini (batteria).\nNel 2003, dopo diversi demotape autoprodotti e diverse apparizioni in Festival e club italiani, la band firma con NerdSound Records, etichetta indipendente, per la pubblicazione del primo album \"Il Manuale del Perfetto Impostore\" che vedr\u00e0 la luce nell'ottobre 2004, seguito da un tour di oltre 80 date nei successivi 2 anni.\nA giugno 2006 esce \"Punk Remake Vol. 1\", compilation di cover, prodotta da Ammonia Records. Tra le altre \u00e8 presente la reinterpretazione dei Me For Rent di \"Hybrid Moments\", brano degli statunitensi Misfits, anche in versione video fra i contenuti speciali\nNel gennaio 2007 Enrico Donvito (chitarra) entra a far parte della formazione ufficiale e la band entra in studio per la scrittura e la realizzazione di un nuovo album.\nNel giugno 2008 esce \"No Fancy Style\" prodotto da Americo Roma e mixato da Jack Endino, gi\u00e0 produttore di Nirvana e Mudhoney a Seattle, sempre su NerdSound Records. Ad agosto e settembre dello stesso anno la band pubblica i videoclip dei brani \"Minor Details\" e \"Chip off the Block\".\nNell'ottobre del 2008, a seguito di diverse apparizioni live (supporti a Lagwagon, Stiff Little Fingers, The Hives), di due partecipazioni al Rock In Idro e quattro ad Etnika Rock Festival, la band viene invitata come ospite al PopKomm di Berlino.\nA dicembre 2008, a seguito di problemi fisici la band annuncia che Roberto Carlini sar\u00e0 temporaneamente sostituito da Roberto Cipriani, fino al termine del tour promozionale di \"No Fancy Style\".\nNel gennaio del 2009 si occupa di loro anche il TG1 con un servizio nella rubrica di Cultura e Societ\u00e0 \"Do Re Ciak Gulp\".\nNell'agosto 2009 la band annuncia una pausa per problemi interni alla formazione, e a settembre dello stesso anno Roberto Carlini lascia definitivamente la band per problemi fisici. Ad ottobre Carlo Cerroni ed il resto della band decidono di separare i propri percorsi artistici.\nA maggio 2010 la band annuncia l'ufficializzazione di una nuova formazione che vedr\u00e0 al proprio interno le new entry Gianluca Terrinoni e Marco De Vincentiis, entrambi membri dei Dirtynova, agosto 2010 vedr\u00e0 l'uscita di un nuovo EP dal titolo \"Beats\" downloadabile gratuitamente dal web ed in versione limitata in 300 copie numerate disponibili solo nei live.\nMembri.\nAltri Membri"}
{"id": "2790758", "revid": "36426", "url": "https://it.wikipedia.org/wiki?curid=2790758", "title": "Madonna del roseto", "text": ""}
{"id": "2790759", "revid": "767487", "url": "https://it.wikipedia.org/wiki?curid=2790759", "title": "Euro Dance 3", "text": "Euro Dance 3 \u00e8 una raccolta di musica dance pubblicata nel mese di giugno del 2000 mixata da Mauro Miclini.Quest'album contiene i successi ed i \"tormentoni\" dell'estate 2000, comprendendo tutte le hit pi\u00f9 ballate di quell'anno, come i successi di Modjo, Gigi D'Agostino e Mauro Picotto."}
{"id": "2790760", "revid": "1543377", "url": "https://it.wikipedia.org/wiki?curid=2790760", "title": "Socket AM3", "text": "Il socket AM3 deriva dai socket AM2 ed AM2+. \u00c8 stato lanciato da AMD il 9 febbraio 2009, assieme alla nuova gamma di processori Phenom II con supporto alle memorie DDR3 oltre a quelle DDR2.\nRispetto ai due socket AM2, ha un contatto elettrico in pi\u00f9 (quindi 941 pin anzich\u00e9 940).\nCompatibilit\u00e0.\nGli attuali processori AM3 hanno solo 938 pin e sono compatibili anche con un buon numero di schede madri della generazione precedente, soprattutto se classificate dai produttori come \"AM3 Ready\". Tuttavia, in alcuni casi potrebbe essere necessario aggiornare il BIOS prima di cambiare CPU. \u00c8 pertanto necessario accertarsi anche che il produttore della scheda madre abbia rilasciato l'opportuno aggiornamento, prima di procedere all'upgrade del componente.\nNon \u00e8 invece possibile installare un processore AM2/AM2+ su una scheda madre AM3, perch\u00e9 i processori della generazione precedente hanno il supporto alle sole memorie DDR2. Inoltre, due contatti sul socket AM3 occupano posizioni diverse rispetto ai loro corrispettivi sul socket AM2/AM2+, rendendo impossibile il montaggio.\nAMD non ha reso pubbliche le specifiche del nuovo socket.\nSocket AM3+.\nAM3+ \u00e8 una modifica del socket AM3 progettata per le CPU \"Zambezi\" che utilizzano la nuova microarchitettura Bulldozer; il socket AM3+ mantiene la compatibilit\u00e0 con i processori AM3.\nDa una scheda madre in anteprima prodotta da MSI, sembrerebbe che il socket AM3+ sia anche noto come socket AM3b. Il numero di pin di questo nuovo socket \u00e8 di 942.\nAlcuni produttori hanno dichiarato che alcune delle schede madri AM3 supporteranno le CPU AM3+, dopo un semplice aggiornamento del BIOS. La compatibilit\u00e0 meccanica \u00e8 stata confermata e sembra possibile che le CPU AM3+ potranno funzionare su schede AM3, sempre che queste siano in grado di fornire abbastanza corrente di picco. Un altro potenziale problema potrebbe derivare dall'uso della interfaccia del sensore di temperatura laterale per la lettura della temperatura dalla CPU. Altre caratteristiche di risparmio energetico potrebbero non funzionare, a causa della mancanza del supporto alla commutazione rapida del VCore. In effetti, l'uso delle CPU AM3+ su schede madri AM3 potrebbe non essere ufficialmente supportato da AMD.\nA differenza dei processori su socket AM3, i modelli su socket AM3+ non sono compatibili con le memorie DDR2 ma solo con le memorie DDR3. Ne consegue che nessuno di essi \u00e8 compatibile con le schede madri AM2 o AM2+."}
{"id": "2790762", "revid": "1155", "url": "https://it.wikipedia.org/wiki?curid=2790762", "title": "Megalobrama", "text": " Megalobrama \u00e8 un genere di pesce della famiglia Cyprinidae, composto da sei specie. La specie tipo \u00e8 la \"Megalobrama skolkovii\". \nEtimologia.\nIl nome \"Megalobrama\" deriva dalla parola greca \"megalos\", che significa \"grande\", e la parola dell'antico francese \"breme\", un tipo di pesce d'acqua dolce."}
{"id": "2790764", "revid": "671029", "url": "https://it.wikipedia.org/wiki?curid=2790764", "title": "Jim\u00e9nez (famiglia)", "text": "Con il cognome Jim\u00e9nez viene indicata un'antica dinastia spagnola che regn\u00f2 sul Regno di Navarra dal 905 al 1234.\nStoria.\nUn plausibile fondatore di questa dinastia fu Garc\u00eda II Jim\u00e9nez, ma storicamente accertato fu Sancho I Garc\u00e9s primo sovrano ad utilizzare il titolo di re di Navarra. Questa dinastia soffr\u00ec, molte volte comunque, per gli interventi dei regni musulmani vicini, tanto che fu necessario attendere l'XI secolo per una decisiva affermazione della Navarra sui territori circostanti.\nIl re Sancho III il Grande (1004-1035) inaugur\u00f2 una politica espansionistica che permise alla regione di annettere i regni di Castiglia e Le\u00f3n; grazie a cambiamenti dinastici e guerre riusc\u00ec cos\u00ec a conquistare tutta la Spagna allora cristiana fuorch\u00e9 la contea di Barcellona.\nPrima di morire, divise i possedimenti tra i figli Garcia (Navarra), Ramiro (Aragona, che diventa regno nel 1035), Ferdinando (Castiglia, di cui era conte e dal 1035 re, e Le\u00f3n, nel 1037, alla morte dell'ultimo re Bermudo III l'infame, a cui Sanzio III aveva usurpato il trono) e Consalvo (Sobrarbe e Ribagorza, che nel 1037, alla sua morte, passarono al fratello Ramiro).\nLa supremazia della Navarra, per\u00f2, dur\u00f2 solo fino all'epoca del successore di Sancho, Garc\u00eda III Sanchez (1035-1054), che mor\u00ec combattendo contro suo fratello Ferdinando I di Le\u00f3n. Alla morte dell'ultimo re della dinastia, Sancho IV, avvenuta nel 1076, il regno venne annesso a quello di Aragona, a partire da Sancho V Ram\u00edrez (1076-1094) e fino ad Alfonso I il Battagliero (1104-1134).Alla morte di quest'ultimo, la Navarra ottenne la sua indipendenza. Il problema della successione al trono venne risolto con l'elezione di Garc\u00eda IV Ram\u00edrez (1134 - 1150), chiamato il Restauratore. Tutta la politica estera di questo periodo consistette nella ricerca di un difficile equilibrio con i confinanti regni di Castiglia e Aragona.\nSancho VII il Forte (1194 - 1234) perdette le regioni che oggi appartengono ai Paesi Baschi (\u00c1lava e Guip\u00fazcoa). Alla sua morte, la corona di Navarra, ridotta ormai a uno staterello di periferia, pass\u00f2 a Thibault IV (Teobaldo IV o Tibaldo IV), conte di Champagne e Brie, che aveva sposato Bianca (m. 1223), figlia dell'ultimo re.\nLa Navarra pass\u00f2 cos\u00ec sotto il dominio di una casa francese, perdendo tutto il suo lustro e riducendosi sempre di pi\u00f9 a causa dei continui cambiamenti di dinastie."}
{"id": "2790766", "revid": "247222", "url": "https://it.wikipedia.org/wiki?curid=2790766", "title": "Me For Rent", "text": ""}
{"id": "2790768", "revid": "124123", "url": "https://it.wikipedia.org/wiki?curid=2790768", "title": "Desiderio di Vienne", "text": "Biografia.\nDesiderio nacque ad Autun intorno al 550 e fu fatto assassinare verso il 612, secondo la tradizione, dalla regina Brunechilde.\nEgli doveva la propria formazione alla propria condizione di aristocratico.\nVienne era stata centro vivo della cultura classica sotto i burgundi. Dopo il 534 la situazione declin\u00f2 fino ad arrivare alla mancanza di vescovi anche a Lione. \nDesiderio fu quindi costretto all'insegnamento attivo per carenza di letterati in ottemperanza alla salvaguardia e al mantenimento della cultura classica. Nel 590 fu nominato vescovo di Vienne.\nFu ferocemente attaccato da papa Gregorio Magno, per aver insegnato la grammatica latina (ma soprattutto la \"poetarum enarratio\"), pur essendo vescovo.\nDal Martirologio Romano al 26 maggio:"}
{"id": "2790779", "revid": "465036", "url": "https://it.wikipedia.org/wiki?curid=2790779", "title": "Alessiani di Aquisgrana", "text": ""}
{"id": "2790781", "revid": "200568", "url": "https://it.wikipedia.org/wiki?curid=2790781", "title": "Crioessiccamento", "text": ""}
{"id": "2790783", "revid": "287204", "url": "https://it.wikipedia.org/wiki?curid=2790783", "title": "Panath\u012bna\u00efkos Athl\u012btikos Omilos 1972-1973", "text": "Questa voce raccoglie le informazioni riguardanti il Panath\u012bna\u00efkos Athl\u012btikos Omilos nelle competizioni ufficiali della stagione 1972-1973.\nStagione.\nRiguadagnato l'accesso alla Coppa dei Campioni dopo la sconfitta in finale nella stagione 1970-71, il Panathinaikos, rafforzatosi in estate con l'acquisto di Juan Ram\u00f3n Ver\u00f3n, fu fermato al primo turno della competizione dal CSKA Sofia. In campionato la squadra giunse invece al terzo posto assicurandosi con largo anticipo la qualificazione in Coppa UEFA."}
{"id": "2790788", "revid": "400694", "url": "https://it.wikipedia.org/wiki?curid=2790788", "title": "Mendeley", "text": "Mendeley \u00e8 un software proprietario gratuito, che fornisce un programma desktop e web per la gestione e condivisione di documenti oltre che per la ricerca e la collaborazione online.\nCombina Mendeley Desktop, una applicazione di reference management e produzione documenti PDF (disponibile per Windows, Mac e Linux), con Mendeley Web, un social network per ricercatori.\nStoria.\n\u00c8 sviluppato e offerto da Mendeley Ltd., azienda di software fondata nel novembre 2007, con sede a Londra. La prima versione pubblica (una beta-version) \u00e8 uscita nell'agosto del 2008. Il team \u00e8 composto da ricercatori, laureandi e sviluppatori open source che provengono da varie discipline e diverse facolt\u00e0.\nTra i finanziatori ci sono l'ex presidente esecutivo di Last.fm, gli ingegneri fondatori di Skype e l'ex manager della Digital Strategy Warner Music Group, oltre che docenti universitari della Cambridge University e della Johns Hopkins University.\nMendeley ha vinto diversi premi, tra i quali Plugg.eu \"Migliore start-up europea dell'anno 2009\", TechCrunch Europas \"Migliore innovazione sociale 2009\", e il Guardian l'ha classificato \"Top 100 Tech-Media imprese\"."}
{"id": "2790790", "revid": "767487", "url": "https://it.wikipedia.org/wiki?curid=2790790", "title": "Gigaminx", "text": "Il Gigaminx \u00e8 un twisty puzzle dodecaedrico derivato dal Megaminx.\nStoria.\nIl primo a realizzare questo puzzle fu Tyler Fox. Nel 2009 \u00e8 stato prodotto in massa dal negozio online Cube4You.\nDescrizione.\nIl puzzle \u00e8 composto da 1 pentagono centrale, una corona pentagonale interna di 10 pezzi e una corona esterna di 20 pezzi (vertici, spigoli interni e spigoli esterni) su ogni faccia del puzzle. Pu\u00f2 essere considerato un 5\u00d75\u00d75 dodecadrico. La risoluzione di questo puzzle, stando al regolamento 2009 non \u00e8 riconosciuta come gara ufficiale dalla World Cube Association.\nPermutazioni.\nIl Gigaminx pu\u00f2 assumere circa formula_1 diverse posizioni.\nVarianti.\nEsistono puzzle dodecaedrici simili al Gigaminx, caratterizzati dal numero maggiore o minore di pezzi presenti su ogni faccia. Sono il Kilominx, il Megaminx, il Teraminx e il Petaminx."}
{"id": "2790792", "revid": "1543377", "url": "https://it.wikipedia.org/wiki?curid=2790792", "title": "Salto con gli sci ai XII Giochi olimpici invernali", "text": "Nel salto con gli sci ai XII Giochi olimpici invernali furono disputate due gare, dal trampolino normale K70 e dal trampolino lungo K90, entrambe riservate agli atleti di sesso maschile. Le medaglie assegnate furono ritenute valide anche ai fini dei Campionati mondiali di sci nordico 1976.\nRisultati.\nTrampolino normale.\nLa gara dal trampolino normale K70 si disput\u00f2 il 7 febbraio sul Toni Seelos e parteciparono 55 atleti, che effettuarono due salti con valutazione della distanza e dello stile.\nTrampolino lungo.\nLa gara dal trampolino lungo K90 si disput\u00f2 il 15 febbraio sul Bergisel e parteciparono 54 atleti, che effettuarono due salti con valutazione della distanza e dello stile."}
{"id": "2790793", "revid": "599013", "url": "https://it.wikipedia.org/wiki?curid=2790793", "title": "Coesia", "text": "Coesia \u00e8 un gruppo di aziende di soluzioni industriali e di packaging, con sede a Bologna. Azionista unica \u00e8 Isabella Seragnoli.\nCoesia comprende ventitre aziende: Acma, Atlantic Zeiser, Cerulean, Cima, Citus Kalix, Comas, Emmeci, FlexLink, G.D, GDM, GF, Hapa, IPI, MGS, Molins, Norden, R.A Jones, Sasib, System Ceramics, Tritron, Volpak. I segmenti di mercato interessati sono: macchine automatiche e materiali, soluzioni di processo industriale e ingranaggi di precisione.\nIl Gruppo \u00e8 presente in 35 paesi attraverso 84 impianti produttivi in 135 unit\u00e0 operative. Con 8.000+ collaboratori, Coesia nel 2020 ha registrato un fatturato di 1.761 milioni di euro.\nStoria.\nNegli anni \u201840 la famiglia Ser\u00e0gnoli acquisisce G.D, una fabbrica di motociclette fondata nel 1923. Riconvertita in una azienda di packaging, la sua attivit\u00e0 si \u00e8 evoluta nel tempo sviluppandosi dal campo delle macchine automatiche incartatrici e impacchettatrici per caramelle, cioccolatini e saponi per poi espandersi negli anni \u201850 nel mercato per le macchine impacchettatici dell'industria dolciaria, e negli anni \u201860 con l'entrata nel settore delle macchine di confezionamento del tabacco. A partire dagli anni \u201880, nasce la CSII, holding di famiglia, poi in seguito rinominata Coesia che controlla G.D leader mondiale nella produzione di macchine per il confezionamento di sigarette e i nuovi business acquisiti (Cima nel 1980; A.C.M.A nel 1986; GDM nel 1995; Volpak nel 1996; Hapa e Laetus nel 2006; Admv, Citus, Kalix, Norden e Sacmo nel 2008; FlexLink e Sasib nel 2011; R.A Jones nel 2012; IPI nel 2013).\nDal 2002, Isabella Ser\u00e0gnoli detiene il 100% della propriet\u00e0 del Gruppo che dal 2005 ha assunto la denominazione Coesia S.p.A. e controlla tutte le attivit\u00e0 operative."}
{"id": "2790794", "revid": "1480390", "url": "https://it.wikipedia.org/wiki?curid=2790794", "title": "Corso Venezia", "text": "Corso Venezia, precedentemente \"corso di Porta Orientale\", \u00e8 una via centrale di Milano che congiunge piazza San Babila con porta Venezia. Conosciuta come una delle vie pi\u00f9 eleganti di Milano, costituisce uno dei quattro lati del cosiddetto \"Quadrilatero della moda\" milanese.\nStoria.\nCorso Venezia \u00e8 l'antico \"Corso di Porta Orientale\", asse viario che collegava il centro cittadino con l'omonima porta (l'attuale Porta Venezia), da dove originavano le strade per Bergamo e Monza.\nNel 1770 Ferdinando, giovane figlio di Maria Teresa, si trasferisce a Milano in qualit\u00e0 di governatore della citt\u00e0. Per l'occasione l'architetto Piermarini viene incaricato di abbellire le mura spagnole e di creare i giardini pubblici, oggi conosciuti come giardini di Porta Venezia. La nobilt\u00e0 milanese inizia dunque a costruire i propri palazzi lungo corso Venezia: grazie a ci\u00f2 la via contiene un gran numero di ville e palazzi di grande pregio architettonico.\nProprio in quest'epoca dunque, corso di porta di Venezia diventa il luogo di passeggiate e ritrovo della nobilt\u00e0 milanese, sostituendosi al Corso di Porta Romana.\nAttualmente la via \u00e8 sede di vari negozi di moda, oltrech\u00e9 di banche e di varie associazioni.\nPalazzi, monumenti e giardini.\nArrivando da piazza Oberdan, la prima parte a destra della via \u00e8 occupata dai giardini di Porta Venezia: \u00e8 il primo parco pubblico milanese aperto ai cittadini e ospita, proprio sul lato di Corso Venezia, il planetario e il Museo Civico di Storia Naturale.\nGrazie alla moltitudine di famiglie nobili trasferitesi nel XVIII secolo, corso di porta Venezia ospita numerosi palazzi nobiliari, tra cui palazzo Saporiti, palazzo Castiglioni, Casa Fontana Silvestri e il seminario arcivescovile, cos\u00ec come molte vie minori adiacenti.\nAd indicare l'ingresso della via da piazza Oberdan, vi \u00e8 il complesso monumentale dei caselli di Porta Venezia, che segnava un tempo il casello d'ingresso alle mura della citt\u00e0.\nEdifici notevoli.\nSul lato sinistro partendo dal centro:\nSul lato destro partendo dal centro:"}
{"id": "2790800", "revid": "287204", "url": "https://it.wikipedia.org/wiki?curid=2790800", "title": "Lotta tra Amore e Castit\u00e0", "text": "La Lotta tra Amore e Castit\u00e0 \u00e8 un dipinto tempera su tela (160x191 cm) di Pietro Perugino, datato 1503 e conservato nel Museo del Louvre a Parigi. Fu originariamente dipinta per lo studiolo di Isabella d'Este nel Castello di San Giorgio a Mantova.\nStoria.\nIl dipinto fu il terzo ad essere commissionato da Isabella d'Este per il suo studiolo, dopo le due tele di Mantegna, il \"Parnaso\" e il \"Trionfo della Virt\u00f9\", rispettivamente del 1497 e del 1499-1502.\nIl soggetto venne fornito forse dal poeta e consigliere di Isabella Paride da Ceresara e ne resta una corposa documentazione tramite la fitta corrispondenza tra Isabella e il Perugino, attivo allora alla bottega di Firenze. Il tema letterario, specificato in tutte le parti, era incluso nel contratto notarile e comprendeva un disegno su cui il pittore doveva basarsi. Il pittore poteva omettere qualche episodio secondario nel dettagliatissimo programma, ma gli era assolutamente proibito di aggiungere figure di sua invenzione o di fare modifiche: quando dipinse una Venere nuda anzich\u00e9 vestita la marchesa, tramite i suoi consulenti che continuamente visitavano lo studio dell'artista, protest\u00f2 vigorosamente.\nNel 1505, alla consegna del dipinto, Isabella non ne rimase pienamente soddisfatta: disse che le sarebbe piaciuto di pi\u00f9 se fosse stato a olio, quando invece era stato fatto a tempera su sue esplicite istruzioni per seguire lo stile di Mantegna. Inoltre il pittore si era trovato probabilmente a disagio nel dipingere la composizione di contenuto intimista piuttosto che un'opera di grande formato come al suo solito. La composizione risulta infatti un po' farraginosa, carente nel disegno rispetto ai precedenti di Mantegna. Il tutto frutt\u00f2 a Perugino la non alta cifra di 100 ducati.\nIl dipinto venne regalato, con tutti gli altri dello studiolo, da Carlo I Nevers al cardinale Richelieu, venendo trasferito a Parigi. Qui segu\u00ec le vicende di molte collezioni artistiche di pregio, finendo nel patrimonio statale e poi al nascente Museo del Louvre.\nDescrizione e stile.\nIn un dolce paesaggio tipico del pittore umbro, con basse colline che digradano sfumando verso l'orizzonte, si svolge la lotta tra le figure simboliche dell'Amore e della castit\u00e0, un tema che si connette da vicino con le altre tele dello studiolo. Tra i numerosi personaggi mitologici si riconoscono Minerva, Diana, la Venere celeste, Anteros, ninfe, fauni, satiri e amorini. Nello sfondo sono rappresentati vari episodi mitologici legati alla vittoria della Castit\u00e0 sull'Amore carnale: Apollo e Dafne, Giove ed Europa, Mercurio e Glaucera, Polifemo e Galatea, Plutone e Proserpina e Nettuno con la ninfa che diventa cornacchia."}
{"id": "2790802", "revid": "339392", "url": "https://it.wikipedia.org/wiki?curid=2790802", "title": "Dipendenze della Corona", "text": ""}
{"id": "2790806", "revid": "39884", "url": "https://it.wikipedia.org/wiki?curid=2790806", "title": "Diesel S.p.A.", "text": ""}
{"id": "2790816", "revid": "305330", "url": "https://it.wikipedia.org/wiki?curid=2790816", "title": "Lea Goldberg", "text": "Nata in una famiglia ebraica lituana a K\u00f6nigsberg in Prussia Orientale, quindi Germania (oggi Kaliningrad, Russia), Lea Goldberg studi\u00f2 filosofia e lingue semitiche nell'universit\u00e0 di Kaunas (Lituania), di Berlino e di Bonn (consegu\u00f2 un dottorato in lingue semitiche con uno studio sul samaritano, Universit\u00e0 di Bonn, 1933). Successivamente fu professoressa di letteratura a Raseiniai. \nEmigr\u00f2 nel Mandato britannico della Palestina nel 1935, dove fu un membro del gruppo \"Yachdav\", del quale ricordiamo i poeti Abraham Shlonsky e Nathan Alterman. \nL'anno seguente, sua madre la raggiunse in Palestina e le due vissero a Tel Aviv, al 15 via Arnon, e Lea lavor\u00f2 come consulente letterario di Habimah, il teatro nazionale e come redattrice per \"Hapoalim Sifriat\" (\"Biblioteca dei lavoratori\"). Nel 1954, inizi\u00f2 a tenere corsi di letteratura all'Universit\u00e0 Ebraica di Gerusalemme e dal 1963 fu direttrice del dipartimento di letteratura comparata. \nMor\u00ec di cancro a 59 anni nell'inverno del 1970.\nNel 2011 presso l'universit\u00e0 di Tel Aviv \u00e8 stato celebrato il centenario della sua nascita."}
{"id": "2790817", "revid": "73827147", "url": "https://it.wikipedia.org/wiki?curid=2790817", "title": "Una famiglia in giallo", "text": ""}
{"id": "2790821", "revid": "35485", "url": "https://it.wikipedia.org/wiki?curid=2790821", "title": "Leah Goldberg", "text": ""}
{"id": "2790822", "revid": "1504506", "url": "https://it.wikipedia.org/wiki?curid=2790822", "title": "L'anello dell'incantesimo", "text": "L'anello dell'incantesimo \u00e8 un romanzo fantasy della scrittrice statunitense Lois McMaster Bujold pubblicato nel 2008.\n\u00c8 stato pubblicato in italiano per la prima volta nella collana Urania Fantasy a met\u00e0 anni novanta con il titolo Terra di incantesimi. \nIl libro trae spunto dal libro \"De re metallica\" di Agricola ed \u00e8 vagamente ispirato alla vita di Benvenuto Cellini, orafo e scultore, vissuto a Firenze nel sedicesimo secolo.\nTrama.\nIl libro \u00e8 ambientato in Italia nell'immaginario ducato di Montefiore, e la storia ruota attorno a Mastro Beneforte ed alla figlia Fiammetta. \nMastro Beneforte \u00e8 un orafo del Medioevo che lavora per il signore del suo ducato. Beneforte crea degli oggetti raffinati che hanno il pregio, rispetto a quelli fatti da tutti gli altri suoi colleghi, di contenere incantesimi o poteri magici. \nMa nessuno \u00e8 al corrente del segreto di Beneforte, nemmeno Fiammetta, la sua giovane e impulsiva figlia che avrebbe potuto creare dei guai se fosse venuta a conoscenza dell'incantesimo che imprudentemente poteva scatenare. Un giorno per\u00f2 il mecenate di Beneforte viene assassinato in una faida politica e tutta la sua corte corre il grave pericolo di seguire la sua sorte. A questo punto il vecchio orafo si rende conto del grave errore di non aver insegnato alla figlia come usare i suoi incantesimi."}
{"id": "2790830", "revid": "110157", "url": "https://it.wikipedia.org/wiki?curid=2790830", "title": "Okrouhl\u00e1 (Karlovy Vary)", "text": "Okrouhl\u00e1 (in tedesco \"Scheibenreuth\") \u00e8 un comune della Repubblica Ceca facente parte del distretto di Cheb, nella regione di Karlovy Vary.\nGeografia fisica.\nI comuni limitrofi sono Trp\u011b\u0161 e Lipoltov a nord, Tu\u0159any a nord-est, Velk\u00e1 \u0160itbo\u0159 e \u00daval a est, \u017d\u00edrnice a sud-est, Salajna, Doln\u00ed La\u017eany e Horn\u00ed La\u017eany a sud, \u017dirnice a sud-ovest, Stebnice e D\u0159enice a ovest e Jesenice nord-ovest.\nStoria.\nLa prima menzione scritta riguardante il paese risale al 1299."}
{"id": "2790831", "revid": "373458", "url": "https://it.wikipedia.org/wiki?curid=2790831", "title": "Corona delle Isole F\u00e6r \u00d8er", "text": ""}
{"id": "2790846", "revid": "1534511", "url": "https://it.wikipedia.org/wiki?curid=2790846", "title": "Glossario delle strutture matematiche", "text": "Questo glossario delle strutture matematiche raccoglie, le principali strutture utilizzate in matematica (strutture algebriche, relazionali, topologiche, ecc.) e le tipologie di spazi su cui esse si basano. Per ogni struttura viene fornita una breve spiegazione, rimandando ad articoli specifici per la loro trattazione completa."}
{"id": "2790852", "revid": "174788", "url": "https://it.wikipedia.org/wiki?curid=2790852", "title": "Padma Matsyasana", "text": ""}
{"id": "2790855", "revid": "174788", "url": "https://it.wikipedia.org/wiki?curid=2790855", "title": "Vajra Matsyasana", "text": ""}
{"id": "2790856", "revid": "1776051", "url": "https://it.wikipedia.org/wiki?curid=2790856", "title": "Impala (DC Comics)", "text": "Impala \u00e8 un personaggio immaginario, un personaggio dei fumetti pubblicato dalla DC Comics. Comparve per la prima volta in \"Super Friends\" n. 7 (ottobre 1977), e fu creato da E. Nelson Brindwell e Ramona Fradon.\nKid Impala \u00e8 un personaggio immaginario, un supereroe dei fumetti pubblicato dalla DC Comics. Comparve per la prima volta in \"JLA: Classified\" n. 2 (febbraio 2005), e fu creato da Grant Morrison e Ed McGuinnes.\nBiografia del personaggio.\nImpala.\nM'Bulaze (si sa solo il nome) \u00e8 un guerriero zul\u00f9 del Sudafrica. Aiut\u00f2 Flash a smantellare una bomba in Sud Africa. Successivamente un\u00ec le forze con altri eroi africani durante la \"Crisi sulle Terre infinite\". Lui, insieme ai Guardiani del Globo, fu sottoposto al lavaggio del cervello da Queen Bee di Bialya.\nCome parte di uno stratagemma percepito pubblicamente, i Guardiani e la Justice League furono ingannati nello sconfiggere un robot alieno gigante. Il robot fu inviato dalla stessa Queen Bee, a cui non importava se qualche Guardiano sarebbe rimasto ucciso. Durante la battaglia, Impala \"salv\u00f2\" Power Girl, non capendo che lei era una dei pochi a poter contrastare le raffiche di venti del robot.\nDopo aver recuperato i sensi ed essere stato salvato dai Guardiani e dalla Justice League, Impala si prese del tempo per s\u00e9. Mentre visitava Metropolis, fu attaccato da un antico essere, Fain Y'onia. La conseguenza della battaglia fu la perdita dei suoi poteri. Prima che Fain fosse definitivamente sconfitto, caus\u00f2 la morte degli amici di Impala, Bushmaster e Thunderlord.\nImpala fu successivamente coinvolto nella Casa dei Giochi di Roulette. Non sopravvisse alla visita.\nKid Impala.\nA M'Bulaze succedette Kid Impala, un membro dell'International Ultramarine Corps, che comparve per la prima volta nella storia \"Neh-Buh-Loh\" di \"JLA: Classified\" n. 2. Successivamente viaggi\u00f2 nell'universo dystopiano in miniatura chiamato \"Qwewd\" con il resto degli Ultramarines."}
{"id": "2790860", "revid": "1543377", "url": "https://it.wikipedia.org/wiki?curid=2790860", "title": "Am\u00e9lie Lundahl", "text": "Biografia.\nAm\u00e9lie Lundahl studi\u00f2 disegno e pittura presso l'\"Accademia di Belle arti\" di Helsinki negli anni 1870\u20131872 e 1874\u20131876.\nNello stesso tempo (1872\u20131873), arricch\u00ec la sua formazione frequentando la Scuola di scultura di Stoccolma.\nOttenne quindi una borsa di studio che le permise di continuare i suoi studi, dal 1877 al 1881, nell'Acad\u00e9mie Julian di Parigi, dove fu allieva di Tony Robert-Fleury e di Gustave Courtois.\nAll'inizio degli anni 1870 fece un primo viaggio in Bretagna, cui seguirono numerosi soggiorni a Douarnenez e a Concarneau. Qui entr\u00f2 in contatto con la \"colonia\" di artisti che il pittore Alfred Guillou aveva fondato e vi si rec\u00f2 spesso per lunghi periodi gi\u00e0 dal 1870. Inizi\u00f2 allora a dipingere paesaggi e ritratti.\n. Fra il 1878 e il 1885 si rec\u00f2 anche a Pont-Aven. \nQuesti soggiorni, l'ambiente bretone ed il contatto con gli artisti che frequentavano quei luoghi le fecero provare il piacere della pittura en plein air. Decise allora di trasferirsi per qualche tempo in Bretagna, sino al 1888. E fu in quella terra che Amelie realizz\u00f2 quei ritratti di contadine bretoni per i quali ella \u00e8 ben conosciuta.\nAm\u00e9lie Lundahl torn\u00f2 in Finlandia nel 1889. Rest\u00f2 qualche tempo nella \"Colonia d'\u00d6nningeby\", fondata da Victor Westerholm nell'arcipelago delle isole \u00c5land prima di rientrare definitivamente ad Helsinki.\nAmelie si spense in un sanatorio di Helsinki a 64 anni. \u00c8 opinione comune che ella sia morta di leucemia.\nOpere.\nElenco incompleto"}
{"id": "2790861", "revid": "39224", "url": "https://it.wikipedia.org/wiki?curid=2790861", "title": "Amelie Helga Lundhal", "text": ""}
{"id": "2790872", "revid": "671029", "url": "https://it.wikipedia.org/wiki?curid=2790872", "title": "\u00cd\u00f1iguez", "text": "Con il termine \u00cd\u00f1iguez si intende una dinastia spagnola che regn\u00f2 sulla Navarra dall'824 al 905.\nIl primo sovrano di Navarra storicamente documentato, vissuto quando ancora la regione si chiamava \"Pamplona\", \u00e8 della dinastia I\u00f1iga, si tratta di \u00cd\u00f1igo I \u00cd\u00f1iguez Arista (sembra per\u00f2, dai pochi documenti, che il padre I\u00f1igo Arista, che prese parte anche alla battaglia di Roncisvalle, del 778, avesse formato un centro indipendente di resistenza, connesso al Sobrarbe aragonese, nella seconda met\u00e0 dell'VIII secolo) che regn\u00f2 dall'810/820 ca. all'851, succeduto da Jimeno I Garc\u00e9s della dinastia Jim\u00e9nez , a sua volte co-regnante con il figlio legittimo di I\u00f1igo I \u00cd\u00f1iguez Arista, Garc\u00eda I \u00cd\u00f1iguez. Tra gli anni 851 ed 882 si hanno notizie incerte di sovrani che avrebbero co-regnato insieme, sia della dinastia Jim\u00e9nez sia di quella Arista quest'ultima, quella pi\u00f9 accreditata. I re storicamente accertati sono Garcia I I\u00f1iguez ed Fortunato Garc\u00e9s conosciuto come \"il Monaco\",questi due sovrani avrebbero co-regnato rispettivamente con due re della dinastia Jim\u00e9nez, Jimeno I Garc\u00e9s e Garc\u00eda II Jim\u00e9nez probabile fondatore della dinastia Jim\u00e9nez."}
{"id": "2790879", "revid": "35485", "url": "https://it.wikipedia.org/wiki?curid=2790879", "title": "Am\u00e9lie Helga Lundhal", "text": ""}
{"id": "2790887", "revid": "103799051", "url": "https://it.wikipedia.org/wiki?curid=2790887", "title": "Annie Ninchi", "text": "Biografia.\nMembro dell'omonima famiglia di artisti (comprendente i celebri attori Carlo ed Ave), esord\u00ec all'et\u00e0 di sedici anni come annunciatrice radiofonica per l'allora EIAR. Con la sua voce giovane divenne cos\u00ec, nell'immaginario dell'epoca, l\"'angelo della radio\".\nDal 1949 partecip\u00f2, sempre a Milano, alla sperimentazione televisiva.\nNel 1954 a Roma con Nicoletta Orsomando fu tra le primissime signorine buonasera di quella sede. Svolse quest'attivit\u00e0 fino al 1957. Dopo il matrimonio con il conte Cacciaguerra, nel 1958, lasci\u00f2 lo spettacolo ritirandosi a vita privata.\nMor\u00ec a Ordona il 12 gennaio 2008.\nCollegamenti esterni.\nUn'immagine di Annie Ninchi"}
{"id": "2790900", "revid": "438678", "url": "https://it.wikipedia.org/wiki?curid=2790900", "title": "Scheibenreuth", "text": ""}
{"id": "2790904", "revid": "2014155", "url": "https://it.wikipedia.org/wiki?curid=2790904", "title": "Casamarciano", "text": "Casamarciano (\"Casamarc\u00ecan'\" in napoletano) \u00e8 un comune italiano di abitanti della citt\u00e0 metropolitana di Napoli in Campania.\nGeografia fisica.\nSi trova nella zona collinare nord-est del Vesuvio, in posizione pressoch\u00e9 baricentrica rispetto a tutti i capoluoghi della Campania.\nOrigine del nome.\nSecondo alcuni la denominazione \u00e8 legata ad un personaggio che abit\u00f2 quelle terre (un prefetto oppure un funzionario della cancelleria) di nome Marciano. Secondo altri il nome deriva da un tempio sorto in zona e dedicato a Marte, quindi Casa Martiana, dunque con il tempo Casa Marciana. Una terza ipotesi crede che il nome abbia origine da un tale Marcianus che qui possedeva delle case.\nStoria.\nLe origini di Casamarciano sono in relazione con quelle di Nola, o meglio, con quella citt\u00e0 vecchia, anteriore alla fondazione di Nola - citt\u00e0 nuova - che con Nola fin\u00ec col confondersi ed identificarsi e che si denomin\u00f2 Hyria o Hyrina o anche Hyriana, donde poi Vriana e Oriana o Oreale. Il Musco afferma che tale citt\u00e0 dovette sorgere in quella localit\u00e0 dove ora si distende Casamarciano.\nCi\u00f2 \u00e8 testimoniato da tracce di stazioni paleolitiche rilevate nella citata localit\u00e0.\nL'antichit\u00e0 di questa zona \u00e8 testimoniata dalla presenza di diversi ruderi di antichi edifici, da molti oggetti come vasi, candelabri, monete, lucerne, custoditi presso il Museo Nazionale di Napoli. La prova pi\u00f9 convincente dell'antichit\u00e0 del luogo, secondo il De Stefano, \u00e8 data soprattutto dalla presenza dei ruderi di un antico acquedotto, che doveva condurre in questa contrada l'acqua di Avella e non, come dice il De Stefano, quella di Serino, poich\u00e9 tale acquedotto fu costruito posteriormente da Augusto per rifornire di acqua la flotta romana di stanza a Capo Miseno. Successivamente gli abitanti si trasferirono nella pianura dove \u00e8 l'attuale citt\u00e0. \nMolto probabilmente Casamarciano fu uno dei sedici casali di Nola, i quali, derivati dal distacco del castrum, ebbero col centro principale un jus filiationis fino a che non acquistarono, ingrandendosi, una propria personalit\u00e0 giuridica (universitas), tranne alcuni. In tal modo sorsero, qui ed ovunque, i casali. Finita la signoria degli Orsini (1529), Nola divenne una citt\u00e0 libera e con i suoi sedici casali (Saviano, Sant'Erasmo, Sirico, San Paolo, Cimitile, Camposano, Cumignano, Casamarciano, Faibano, Gallo, Livardi, Liveri, Risigliano, Vignola, Tuffino e Scaravito) form\u00f2 una universit\u00e0, cio\u00e8 un gran municipio, che non ebbe per\u00f2 lunga durata. La gran parte di questi casali, tra cui anche Casamarciano, furono acquistati nel 1643 dal feudatario notano Giulio Mastrilli, Regio Consigliere e Capo di Rota. L'Universit\u00e0 si smembr\u00f2 per l'autonomia che andavano acquistando i suoi casali. \nFurono cos\u00ec eretti a centri autonomi: Cimitile, Casamarciano, Liveri, Cumignano con Gallo, Tufino con Risigliano e Vignola, San Paolo con Livardi e Scaravito, Sant'Ermo o Sant'Erasmo, Sirico e Saviano (i quali tre poi, molto pi\u00f9 tardi si fusero in un unico comune), Camposano, con Faibano. Per quanto riguarda la produzione e l'attivit\u00e0 degli abitanti nei secoli XVII e XVIII sappiamo che nel paese allignavano bene i pioppi e i gelsi. \nVi si trovavano numerosi vigneti, sia a valle che in collina, ma \u00e8 da dire che i primi erano pi\u00f9 idonei per il vino. C'erano ancora buoni castagneti che i paesani usavano per il legname da taglio e la preparazione dei carboni. \nGli abitanti, in numero di 1500 circa, erano in parte dediti alla campagna e in parte al commercio: compravano grano in Puglia e lo vendevano altrove, e commerciavano bachi da seta. Pagavano la \"tassa dei fuochi\", un'imposta familiare istituita da Alfonso I il 28 febbraio 1443. Originariamente essa indicava i \"notamenti\" delle famiglie con aggravi e sgravi e notizie correlative. La serie originale della numerazione dei fuochi di Nola e della zona relativa ai secoli successivi fu distrutta dalle truppe tedesche nell'incendio di villa Montesano, presso San Paolo Belsito, nel 1943. \nDai pochi frammenti sostitutivi esistenti si ricava che la tassa dei fuochi di Casamarciano raggiunse il numero di 92 e nel 1669 il numero di 55. Gioacchino Murat (re di Napoli dal 1808 al 1815) abol\u00ec i diritti feudali per far nascere i comuni. Inoltre suddivise il distretto di Nola in dieci circondari, corrispondenti ai mandamenti dell'Italia Unita, soppressi poi dal regime fascista: di questi Nola comprendeva i comuni di Nola e Cicala, Cimitile e Casamarciano. Il Comune di Casamarciano fece parte fino al 1927 della provincia di Caserta; da quella data si aggreg\u00f2 alla provincia di Napoli da cui dista circa 30 chilometri.\nMonumenti e luoghi d'interesse.\nEtnie e minoranze straniere.\nSecondo i dati ISTAT al 31 dicembre 2018 i cittadini stranieri residenti a Casamarciano erano 55, corrispondenti al 1,6% della popolazione. Le nazionalit\u00e0 maggiormente rappresentate erano:\nFestival nazionale del teatro.\nA Casamarciano, dal 2011, nel mese di settembre si istituisce un festival nazionale del teatro \"Citt\u00e0 di Casamarciano\", che ha visto vincitore del primo festival \"Il piccolo teatro di Salerno\". Ospite d'onore 2011 \u00e8 stato Carlo Buccirosso. Inoltre, dal 2012, dopo il festival, sull'altra sponda del Castello Badiale ci saranno altre serate con una manifestazione intitolata \"Settembre al Belvedere\". Vince il festival 2012 \" L'Estravagario teatro di Verona\". Ospite d'onore 2012 Enzo Garinei.\nFeste religiose.\nDal mese di luglio al mese di dicembre Casamarciano \u00e8 animato da importanti feste religiose.\nOltre al rito liturgico dell'processioni in onore della Madonna delle Grazie (2 luglio) e dell'Immacolata Concezione (8 dicembre),\ndegna di nota e senza dubbio la caratteristica processione della statua di San Clemente I (23 novembre). Il santo patrono viene portato a spalla in una vorticosa ed emozionante \"catena umana\" dall'attuale e pi\u00f9 recente parrocchia nel centro, ai ruderi dell'antica chiesa abbarbicata sulle prime pendici della collina che sovrasta il paese (collina S.Clemente). La particolarit\u00e0 di tale processione \u00e8 data dal fatto che il percorso \u00e8 in forte salita e ci\u00f2 rende tutto pi\u00f9 difficoltoso e spettacolare.\nGeografia antropica.\nFrazioni.\nSchiava.\nSchiava dista circa 2\u00a0km dal centro storico e conta circa 70 abitanti. Nel 1946 Schiava, allora solo appartenente al comune di Casamarciano venne divisa da due comuni confinanti: Casamarciano e Tufino.\nTrivio.\nLa frazione Trivio conta dai 150 ai 200 abitanti circa e fa da confine con i comuni di Comiziano e Cimitile.\nEconomia.\nL'economia si basa principalmente sull'industria cioccolatiera e sulla coltivazione di piante di nocciole, uva e ulivi\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nL'A.S.D. Casamarciano \u00e8 l'unica squadra di calcio a rappresentare i colori del paese. In principio il sodalizio fu fondato sotto il nome di U.S. San Clemente, in onore del santo patrono, e le gare interne venivano disputate nel vecchio impianto \"Eliano Gerarda\", nel centro storico del paese e proprio a ridosso della collina che prende anch'essa il nome dal santo. Nell'anno 2005, l'attuale propriet\u00e0 fond\u00f2 una nuova societ\u00e0, inizialmente con il nome di S.S.C. Casamarciano, nata dalle ceneri di quello che era poi divenuto \"il glorioso San Clemenente\" e ripartendo dal campionato Provinciale di Terza Categoria. Dopo una bellissima scalata, con due campionati vinti in tre anni, la squadra \u00e8 arrivata nel 2017 a disputare per la prima volta nella propria storia il Campionato Regionale di Promozione.\nIl colore sociale storico della squadra \u00e8 il granata. Le partite casalinghe e gli allenamenti hanno luogo allo stadio Comunale situato nel rione Iacp, l'impianto \u00e8 stato ristrutturato nel 2016 e provvisto di un manto sintetico d'ultima generazione. La struttura \u00e8 formata da una sola tribuna non coperta, che pu\u00f2 ospitare circa 150 spettatori.\nInfrastrutture e trasporti.\nPosta vicino al centro della Campania (autostrada A16) Napoli-Canosa, uscita Nola e (Autostrada A30) Caserta-Salerno, svincolo Nola."}
{"id": "2790910", "revid": "284427", "url": "https://it.wikipedia.org/wiki?curid=2790910", "title": "Lo zio d'America 2", "text": ""}
{"id": "2790911", "revid": "2118580", "url": "https://it.wikipedia.org/wiki?curid=2790911", "title": "Coppa J.League 1993", "text": "La J.League Cup 1993 o Coppa Yamazaki Nabisco 1993, la Coppa di Lega nipponica di calcio, venne vinta per la seconda volta consecutiva dai Verdy Kawasaki.\nA questa competizione hanno preso parte 13 squadre, 10 delle quali facenti parte della J.League.\nFormula.\nAlla manifestazione parteciparono 13 squadre raggruppate in 2 gruppi. Le prime due di ogni gruppo e si qualificarono per le semifinali."}
{"id": "2790925", "revid": "284427", "url": "https://it.wikipedia.org/wiki?curid=2790925", "title": "Nebbie e delitti 3", "text": ""}
{"id": "2790927", "revid": "174788", "url": "https://it.wikipedia.org/wiki?curid=2790927", "title": "Ardha Salabhasana", "text": ""}
{"id": "2790928", "revid": "92723", "url": "https://it.wikipedia.org/wiki?curid=2790928", "title": "Bandiera del Biafra", "text": "La bandiera del Biafra fu la bandiera adottata dal 1967 al 1970 dalla repubblica del Biafra, stato secessionista della Nigeria riconosciuto solo da poche nazioni. Essa \u00e8 composta da tre bande orizzontali di uguali dimensioni. I colori sono il rosso, il nero e il verde, i colori panafricani. Al centro della banda nera, appoggiato su una linea, compare un sole nascente giallo con 11 raggi che stanno a simboleggiare le 11 province biafrane."}
{"id": "2790933", "revid": "110157", "url": "https://it.wikipedia.org/wiki?curid=2790933", "title": "Jurij Vasilievi\u010d Bazlov", "text": "Vinse il 15\u00ba campionato sovietico di composizione scacchistica, sezione studi, del 1979-80.\nNel 1983 ottenne il riconoscimento sovietico di Maestro onorario dello sport.\nJurij Bazlov ha pubblicato circa 100 studi, caratterizzati da svolgimenti dinamici e da un abile travestimento dell'idea che porta alla soluzione. Ha ottenuto molte premiazioni in concorsi di composizione, tra cui 24 primi premi . \u00c8 uno specialista degli studi cosiddetti \"aristocratici\", cio\u00e8 senza pedoni.\nHa vinto sia nel 2005 che nel 2006 il premio \u00abStudy of the Year\u00bb attribuito dalla PCCC (\"Permanent Commission for Chess Composition\") per il miglior studio dell'anno. Il giudice del concorso del 2005 era John Nunn.\nNel 2008 lo studio del diagramma sotto a destra ha vinto il primo premio nel torneo di composizione georgiano \"Nona Jubilee Tourney\", dedicato alla ex campionessa del mondo Nona Gaprindashvili.\nDi professione \u00e8 un giornalista.\nDue studi di Jurij Bazlov.\n "}
{"id": "2790938", "revid": "92723", "url": "https://it.wikipedia.org/wiki?curid=2790938", "title": "Champagne (famiglia)", "text": "Il nome Champagne indica un'antica dinastia di origine francese che govern\u00f2 il Regno di Navarra dal 1234 al 1305.\nIl primo re fu Teobaldo I, gi\u00e0 conte di Champagne in quanto figlio di Tebaldo III di Champagne, divenuto re di Navarra in quanto figlio di Bianca di Navarra. Il fratello di Bianca, Sancho VII di Navarra, mor\u00ec senza eredi ed il regno pass\u00f2 quindi al nipote Teobaldo.\nL'ultimo sovrano della dinastia fu Giovanna I di Navarra, figlia ed erede di Enrico I. Ella spos\u00f2 nel 1284 Filippo il Bello, futuro re di Francia (come Filippo IV, 1285-1314). Alla sua morte la corona pass\u00f2 al figlio Luigi X di Francia e non al marito.\nLista dei re di Navarra della dinastia Champagne.\nI re della dinastia Champagne furono:"}
{"id": "2790950", "revid": "1444886", "url": "https://it.wikipedia.org/wiki?curid=2790950", "title": "Energia nucleare in Svezia", "text": "Nel 2011 l'energia nucleare in Svezia ha generato il 39,6% dell'energia elettrica prodotta in totale nel Paese.\nA marzo 2010, sono presenti in questa nazione 3 centrali nucleari in funzione che dispongono complessivamente di 10 reattori operativi.\nNon si stanno edificando nuove centrali nucleari.\nVi sono anche altre 2 centrali nucleari chiuse che dispongono complessivamente di 3 reattori chiusi.\nStoria.\nLo sviluppo iniziale.\nFino alla fine degli anni sessanta era l'idroelettrico la principale fonte per la produzione di energia elettrica svedese, che favor\u00ec una notevole crescita industriale. Nel 1965 si decise di integrare il presente con il nucleare, al fine di evitare le incertezze dei prezzi del petrolio e aumentare la sicurezza dell'approvvigionamento. Questa politica energetica fu rafforzata dalla crisi petrolifere dei primi anni settanta, in un'epoca in cui la Svezia dipendeva dal petrolio per circa un quinto della sua elettricit\u00e0 e la domanda di elettricit\u00e0 \u00e8 stato un incremento del 7% annuo. Nella met\u00e0 degli anni settanta, la spinta nucleare \u00e8 diventato una questione politica, e nel 1977 \u00e8 stata approvata una normativa per garantire una corretta gestione dei rifiuti, questo ha fornito la base per la leadership mondiale della Svezia nella gestione di combustibile utilizzato (in particolare per quei paesi che non considerano il riprocessamento).\nTutta la produzione energetica da petrolio era stata sostituita nel 2000 con l'energia nucleare e la Svezia nel 2000 emetteva il 60% del CO2 emesso nel 1990.\nNel 1947 il governo svedese cre\u00f2 la propria organizzazione di ricerca sull'energia nucleare, la Atomenergi, mentre il primo reattore di ricerca, l'R1, fu costruito dal 1954. L'organizzazione di ricerca raccomand\u00f2 poi l'utilizzo l'utilizzo dell'energia nucleare per il teleriscaldamento, la Atomenergi decise quindi di costruire due reattori (R2 da 50\u00a0MW ed R2-0 da 1 MW), presso Nyk\u00f6ping, questi hanno funzionato fino a met\u00e0 del 2005. Nel 1965 la Atomenergi e la Vattenfall commissionarono il piccolo reattore da 65\u00a0MWt di \u00c5gesta che ha funzionato fino al 1974; altre due compagnie elettriche costruirono un reattore da 140\u00a0MW di tipo PHWR, ma il progetto fu accantonato poco prima della prima carica di combustibile.\nSuccessivamente fu ordinato alla ASEA un reattore di tipo BWR da 460\u00a0MW per l'impianto di Oskarshamn, questo fu il primo reattore LWR ad essere costruito senza una licenza dai fornitori americani. A questo seguirono i reattori di Ringhals, Barseb\u00e4ck e Forsmark. In totale furono costruiti 12 reattori in 4 siti, nella parte meridionale del paese. Dopo la chiusura dei due reattori di Barseb\u00e4ck sono rimasti in funzione 10 reattori per una potenza complessiva di oltre 9000\u00a0MW. La produzione di energia elettrica da fonte nucleare nel paese \u00e8 molto variabile, visto che dipende principalmente dalle precipitazioni invernali che sopperiscono tramite l'idroelettrico alla fornitura primaria di elettricit\u00e0 della nazione.\nLa centrale di Barseb\u00e4ck, con due reattori, \u00e8 stata chiusa su decisione del governo e doveva chiudere entro il 2001. La demolizione nel 2021 \u00e8 parzialmente iniziata, in attesa della costruzione di siti di stoccaggio, e il reattore \u00e8 stato sezionato per essere eliminato dalla Nurkem (societ\u00e0 con base in Germania gestita dalla Russia) . Dopo la \"demolizione radiologica\" prevista entro il 2028, il terreno potr\u00e0 essere utilizzato solo per altri scopi legati all'energia nucleare. Dopo la chiusura il governo impose una tassa sulla potenza termica prodotta dai vari reattori, penalizzando quindi la produzione nucleare rispetto alle altre fonti, che vengono tassate al consumo (\"tassa sul carbone\", molto alta in Svezia), questa tassa \u00e8 stata poi ulteriormente aumentata nel 2006 e nel 2008, arrivando agli attuali 0.67c\u20ac/kWh, che corrispondono a circa un terzo del prezzo alla produzione dell'energia nucleare svedese. Oltre a questo la capacit\u00e0 produttiva degli impianti rimasti \u00e8 stata aumentata per sopperire alla perdita dei due reattori spenti; fino alla fine del 2008 sono stati potenziati i reattori per un totale di 1050\u00a0MW.\nNell'agosto 2006 tre dei dieci reattori nucleari del paese sono stati chiusi per motivi di sicurezza a seguito di un guasto alla centrale nucleare di Forsmark, in cui due dei quattro generatori di emergenza non sono entrati in funzione, innescando cos\u00ec una situazione di rischio. I sistemi di raffreddamento hanno funzionato e lo spegnimento \u00e8 riuscito. L'accaduto \u00e8 stato classificato come un guasto di livello 2 nella Scala INES. Un ulteriore reattore a Forsmark ed un quinto a Ringhals sono stati scollegati per lavori di manutenzione in quanto si \u00e8 evidenziato un difetto di progettazione. Con cinque dei dieci reattori totali fuori uso, la capacit\u00e0 di produrre energia della Svezia \u00e8 calata di quasi un quinto durante quei mesi.\nChiusura del programma nucleare.\nDopo l'incidente alla centrale statunitense di Three Mile Island nel 1979, in Svezia si tenne un \"referendum\" che prevedeva come scelte possibili solo tre \"no al nucleare\", pi\u00f9 o meno pesanti, senza alcuna possibilit\u00e0 di votare per un mantenimento; una larga maggioranza dei votanti decise il completamento dei reattori in costruzione ed il loro mantenimento fino a quando saranno economicamente competitivi. Dopo che il Parlamento svedese decise nel 1980 che nessuna ulteriore centrale nucleare sarebbe stata costruita, l'abbandono svedese dell'energia nucleare avrebbe dovuto essere completato entro il 2010.\nA seguito dell'incidente di \u010cernobyl' si cre\u00f2 una forte opposizione, nel 1988 il governo decise di iniziare il phase-out (uscita graduale) nel 1995, il tutto fu per\u00f2 rimandato nel 1991 a causa delle pressioni sindacali. Nel 1997 il Riksdag, il Parlamento svedese, decise la fermata dei due reattori a Barseb\u00e4ck, il primo entro il 1\u00ba luglio 1998 e il secondo prima del 1\u00ba luglio 2001, a condizione che l'energia da loro prodotta fosse stata compensata, studi di settore riportavano per\u00f2 che questa scelta sarebbe stata economicamente impossibile da raggiungere entro il 2010, in ogni caso un reattore poteva essere spento senza gravi ripercussioni. Il governo conservatore seguente prov\u00f2 ad annullare la decisione ma, dopo le proteste, decise di rinviarne la scadenza al 2010, due reattori venivano chiusi nel 1999 e nel 2005. Un effetto legato alla chiusura di questi due reattori fu un rinvio della data di decommissioning degli altri 10, avendo questi ottenuto una proroga fino ai 40 anni di funzionamento, cio\u00e8 fino al 2012-2025\nNegli anni settanta il partito di centro svedese inizi\u00f2 una campagna antinucleare culminata con i referendum del 1980, e ha mantenuto la sua posizione fino al 2005.\nNel marzo 2005 un sondaggio di opinione su un campione di 1.027 persone mostr\u00f2 che l'83% di loro era favorevole al mantenimento o all'incremento della produzione di energia elettrica da fonte nucleare e un altro sondaggio del mese di maggio dello stesso anno che ha interpellato chi abitava nei dintorni di Barseb\u00e4ck evidenzi\u00f2 che il 94% degli intervistati avrebbe voluto che la centrale appena chiusa fosse rimasta invece in funzione.. Sondaggi pi\u00f9 recenti indicano che ben il 28% degli svedesi vorrebbe maggiori investimenti sul nucleare, e solo il 15% la chiusura totale degli impianti.\nChiusura di Barseb\u00e4ck.\nLa centrale nucleare di Barseb\u00e4ck si trova nel sud della Svezia, a 30\u00a0km da Malm\u00f6 ed a 20 km da Copenaghen, la capitale di un paese fortemente anti-nucleare. Nel 1997, il governo svedese ha deciso di chiudere l'unit\u00e0 1 a met\u00e0 del 1998, mentre l'unit\u00e0 2 a met\u00e0 del 2001. La Sydkraftuno, l'utility proprietaria di Barseb\u00e4ck, ha risposto mettendo in dubbio la legittimit\u00e0 della decisione e ha presentato un reclamo formale alla Commissione europea sulla base di una discriminazione irragionevole. Ha inoltre iniziato un negoziato con il governo svedese in materia di risarcimento completo della capacit\u00e0 di generazione attuale, non economico. Il risultato \u00e8 stato che la chiusura delle unit\u00e0 1 \u00e8 stata rinviata alla fine di novembre 1999 con un complesso accordo tra il governo, Vattenfall e Sydkraft, per trasferire parte dell'impianto di Ringhals a quest'ultima.\nNel mese di ottobre 2004, dopo due anni di discussioni con le utility sul futuro delle centrali nucleari del paese, il governo svedese ha interrotto i negoziati e ha dichiarato che Barseb\u00e4ck 2 sarebbe stata chiusa nel maggio 2005, dopo un'attivit\u00e0 di 28 anni, indipendentemente dalle condizioni precedentemente concordate in materia di sostituzione della capacit\u00e0 produttiva. I leader dell'industria e dei sindacati hanno espresso parole forti sulla proposta di chiusura di Barseb\u00e4ck. Questo \"sar\u00e0 combattuto e non accetteremo mai che il paese butti via inutilmente da 20 a 30 miliardi di corone [US$ 2-3 miliardi] mentre tagliamo la legna per soddisfare il fabbisogno energetico\", ha affermato il presidente di Volvo, in una lettera con ulteriori 100 firme. La lettera criticava il peggioramento del clima aziendale in Svezia e affermava che il piano di \"smantellare una forma di energia pulita, economica e altamente efficace \u00e8 l'ultima goccia\".\nIl compenso per l'unit\u00e0 2 \u00e8 stata concordata a 583 milioni\u20ac, come parte della transazione, Vattenfall trasferito quasi il 4% della sua partecipazione in Ringhals a E.ON Sverige.\nAbrogazione del \"Phase-out\".\nNel 2005 per una congiuntura di aumento dei prezzi dell'elettricit\u00e0, e in vista delle nuove elezioni del 2006, il partito di centro ha invertito la sua posizione e si \u00e8 alleato in questo obiettivo con gli altri partiti nuclearisti, dando quindi la possibilit\u00e0 al nucleare di sopperire alla produzione di energia elettrica anche dopo il 2010; questa linea di condotta era in linea con circa il 60% dell'opinione pubblica come emergeva dai sondaggi. Il piano di governo non prevedeva la costruzione di nuovi reattori, bens\u00ec si prefiggeva di abolire il programma di smantellamento, all'inizio del 2008 fu poi proposta la costruzione di nuovi reattori nei siti oggi operativi, per sopperire alla chiusura dei pi\u00f9 vecchi reattori; fu poi caldeggiata una maggiore attenzione politica rispetto ai veicoli elettrici ed a quelli alimentati a biocarburante.\nNel febbraio 2009, la coalizione di governo svedese ha detto che prevede di abolire la legge sulla moratoria del nucleare. Questo provvedimento \u00e8 stato approvato dal Parlamento nel giugno 2010, anche se la costruzione sar\u00e0 solo in siti esistenti (come Barseb\u00e4ck) e solo per sostituire le dieci unit\u00e0 attuali. Questo fa parte del suo programma di governo sul clima, che stabilisce che entro il 2020 le fonti rinnovabili dovrebbero fornire la met\u00e0 di tutta l'energia prodotta, la flotta di auto svedese dovrebbe essere indipendente dai combustibili fossili in 10 anni, e il paese dovrebbe essere ad emissioni zero entro il 2050.\nProgramma nucleare futuro.\n\u00c8 stata a lungo in discussione il cambiamento della normativa in fatto di nucleare, dopo aver abrogato nel 2009 il referendum del 1980 che esprimeva la volont\u00e0 di uscire dal nucleare gradualmente allo scadere delle licenze, e della fine della vita operativa dei reattori in quel momento funzionanti o in costruzione, si \u00e8 provveduto a modificare due linee la legislazione nucleare svedese: da un lato aumentando la responsabilit\u00e0 finanziaria degli operatori del settore, in caso di incidente, a 12 miliardi di corone (1.65 miliardi$) dagli attuali 3 miliardi; dall'altra ad una proposta di modifica del divieto di costruzione di nuovi reattori tuttora in vigore. A met\u00e0 giugno 2010 \u00e8 stata presa una decisione finale in merito, che avr\u00e0 decorrenza dal 2011, questa permetter\u00e0 di costruire nuovi reattori nel paese, ma unicamente nei siti oggi operativi ed unicamente in sostituzione dei reattori oggi in funzione, questa legge non permetterebbe quindi l'utilizzo reattori modulari, di piccoli reattori in zone remote o della cogenerazione industriale, ma unicamente di grandi reattori per non diminuire sensibilmente l'importanza del nucleare nel mix energetico nazionale\nA met\u00e0 2012 la Vattenfall ha presentato la richiesta all'ente regolatore inerente alla possibilit\u00e0 di costruire due nuovi reattori, in sostituzione dei due pi\u00f9 vecchi di Ringhals. Questo \u00e8 il primo passo per la sostituzione di questi reattori, che avverr\u00e0 nel periodo compreso fra il 2025 ed il 2035, se oltre a fattori tecnologici sussister\u00e0 la domanda elettrica nazionale per necessitare la sostituzione dei reattori o meno.\nCiclo del combustibile.\nLa Svezia importa gran parte del suo combustibile arricchito, che \u00e8 fornito in prevalenza da Eurodif, Urenco e Tenex. \u00c8 presente un impianto di fabbricazione del combustibile nucleare della Westinghouse presso V\u00e4ster\u00e5s che produce circa 400t di combustibile all'anno per i reattori svedesi.\nReattori di ricerca.\nLa Studsvik \u00e8 una societ\u00e0 fondata nel 1947 come societ\u00e0 di propriet\u00e0 statale. Nel 1960, si trasferisce da Stoccolma a Nyk\u00f6ping, incentrata sulla ricerca pura, successivamente \u00e8 diventata una societ\u00e0 finanziata dalle industrie. Nel 1990, \u00e8 diventata un'impresa internazionale. Lo Studsvik possiede un reattore R1 da 600kW operante dal 1954 al 1970. L'R2-0 e l'R2 sono stati due reattori di ricerca da 1 MW e 50\u00a0MW che hanno funzionato dal 1960 al 2005, entrambi utilizzati anche per la produzione di radioisotopi. L'R2 \u00e8 stato anche coinvolto con i programmi di ricerca internazionale per l'analisi degli elementi di combustibile del reattore, ha usato carburante ad alto arricchimento fornito dagli Stati Uniti e con il carburante usato ritorno negli Stati Uniti. In collaborazione con CERCA in Francia, la societ\u00e0 stava lavorando su di qualificazione ad alta densit\u00e0 del combustibile U-Mo per consentire l'utilizzo di basso arricchimento nel combustibile. Dopo la chiusura del reattore, tutto il progetto \u00e8 stato trasferito presso il reattore norvegese di Halden.\nTutta la ricerca svedese si \u00e8 concentrata sulla sicurezza dei reattori e per assicurare che la Svezia mantenga la competenza nel settore nucleare.\nGestione dei rifiuti e depositi geologici.\nLa Svezia ha un completo ciclo di smaltimento dei rifiuti, la sua politica energetica non prevede il riprocessamento del combustibile esausto, ma il suo smaltimento esattamente come esce dal reattore a fine del suo ciclo. La compagnia incaricata della gestione di rifiuti \u00e8 la Svensk K\u00e4rnbr\u00e4nslehantering, istituita nel 1977 per sviluppare tutto un ciclo completo per lo smaltimento e la gestione del combustibile esausto e di tutti i rifiuti radioattivi, questa societ\u00e0 \u00e8 di propriet\u00e0 congiunta delle varie compagnie elettriche proprietarie dei reattori. I rifiuti di basso livello sono al momento conservati presso i siti delle centrali, mentre altri sono inceneriti presso il Studsvik RadWaste a Nyk\u00f6ping, \u00e8 poi usata la nave M/S Sigyn per il trasporto del combustibile utilizzato dalle centrali ai siti di stoccaggio.\nIl deposito sotterraneo finale per i rifiuti a medio livello di derivazione elettrica, industriale e medica \u00e8 in funzione vicino a Forsmark dal 1988, questo ha una capacit\u00e0 di 63.000m3 e ne riceve circa 1.000 all'anno; questa locazione \u00e8 stata anche proposta dalla cittadinanza di \u00d6sthammar per il deposito per i rifiuti ad alto livello. Dal 1985 \u00e8 presente in questa localit\u00e0 un deposito temporaneo per il combustibile esausto, attualmente ha una capacit\u00e0 di 8.000t di cui circa 5.000t sono utilizzate a met\u00e0 del 2009: il deposito \u00e8 situato dentro una caverna sotterranea ed \u00e8 costituito da una piscina in una caverna sotterranea, che dovr\u00e0 contenere il combustibile per un periodo di circa 40-50 anni; successivamente questo sar\u00e0 incapsulato dentro dei contenitori di rame ed acciaio inossidabile, quindi riposto dentro una formazione granitica e coperto di bentonite a 500m di profondit\u00e0.\nRicerche effettuate presso l'\u00c4sp\u00f6 Hard Rock Laboratory hanno individuato la locazione finale del deposito geologico profondo, le procedure per l'individuazione del sito sono iniziate nel 2002 e hanno portato ad una preliminare individuazione di due siti, uno presso Oskarshamn ed uno presso \u00d6sthammar, entrambi scelti per le ottimali caratteristiche della roccia dopo studi effettuati in una zona pi\u00f9 ampia del paese. Nell'aprile 2008 dei sondaggi in tutte e due le comunit\u00e0 hanno riportato un largo supporto della popolazione verso la localizzazione dei deposito nella propria localit\u00e0 (rispettivamente l'83% ed il 77%), anche i comuni limitrofi sono stati interpellati e si \u00e8 riscontrato in tutti il supporto per la localizzazione del deposito nelle proprie vicinanze. Nel giugno 2009 l'SKB ha decretato che il deposito sar\u00e0 localizzato presso \u00d6sthammar in quanto le condizioni geologiche sono migliori, nell'aprile aveva siglato ha siglato un accordo in investimento di 245milioni$ con la maggioranza dei finanziamenti destinati alla localit\u00e0 che ha avrebbe perso la gara. L'SKB prevede di chiedere la licenza finale per il sito nel 2010, iniziare i lavori nel 2013 e di avere il deposito operativo nel 2023. \u00c8 poi previsto un centro di confezionamento del combustibile, vicino al deposito temporaneo di Forsmark, come ultimo tragitto fino al deposito geologico di \u00d6sthammar\nLe societ\u00e0 elettriche sono responsabili dei costi di smaltimento del combustibile usato, e devono fornire tutti i finanziamenti man mano che sono necessari. A questo scopo pagano una tassa di circa 0.21c\u20ac/kWh per coprire tutte le spese dallo SKI\nProduzione di uranio.\nLa Svezia non \u00e8 un produttore di uranio; la sua produzione storica al 2006 \u00e8 di 200t. Possiede piccole risorse uranifere, pari a 10.000t a &lt;130$/kg nel \"Red Book\" del 2007\nLa Svezia possiede numerosi minerali di uranio, molti dei quali catalogati come risorse non convenzionali, ma nessuna miniera in funzione. Le 200t di uranio prodotte sono derivanti da un deposito di scisti neri presso Ranstad, mentre altri sono presenti presso Pleutajokk e nel distretto di Hotagen. Nel 2010 la compagnia australiana Aura Energy ha annunciato la scoperta di un deposito di scisti neri che dovrebbe contenere 112.000t di uranio ed altri minerali quali molibdeno, nichel e vanadio presso Storsj\u00f6n nella Svezia centrale. A fine agosto 2011 le risorse di questo deposito sono state portate ad oltre 240.000t, rendendolo il terzo singolo deposito per quantit\u00e0 di minerali e non ancora sfruttato, dopo il \"Continental's Viken project\" da 403.000t sempre in Svezia ed il progetto Elkon della ARMZ in Russia da 271.000t. La presenza di notevoli quantit\u00e0 di solfuri nel deposito pu\u00f2 permettere l'utilizzo di batteri per l'estrazione del minerale.\nCentrali elettronucleari.\nTutti i dati della tabella sono aggiornati a dicembre 2019"}
{"id": "2790953", "revid": "1305772", "url": "https://it.wikipedia.org/wiki?curid=2790953", "title": "Ovesn\u00e9 Kladruby", "text": "Ovesn\u00e9 Kladruby (in tedesco \"Habakladrau\" o prima \"Kladrau\") \u00e8 un comune della Repubblica Ceca facente parte del distretto di Cheb, nella regione di Karlovy Vary.\nGeografia fisica.\nI comuni limitrofi sono Horn\u00ed Kramol\u00edn a nord-est, Mr\u00e1zov ad est, Bezv\u011brov a sud-est, V\u00fd\u0161kovice e P\u00edstov a S\u00fcden, Martinov a sud-ovest, Vlkovice e Milhostov ad ovest, Z\u00e1dub e Z\u00e1vi\u0161\u00edn a nord-ovest.\nIl punto pi\u00f9 alto del villaggio si trova a 758 metri s.l.m., mentre quello pi\u00f9 basso a 698.\nStoria.\nLa prima menzione del paese si trova su un documento del 1363. I primi insediamenti sono probabilmente risalenti al 1273. L'antico nome latino del borgo era \"Anavetika Cladruna\"; il nome odierno risale invece al 1473.\nScuola.\nL'edificio scolastico \u00e8 stato costruito nel 1836. Allora gli alunni erano 120 divisi in tre classi; inoltre la struttura comprendeva una cucina ed il giardino."}
{"id": "2790978", "revid": "124853376", "url": "https://it.wikipedia.org/wiki?curid=2790978", "title": "RoboCop (serie televisiva)", "text": "RoboCop \u00e8 una serie televisiva basata sul film omonimo. Ha come protagonista Richard Eden, che interpreta il personaggio del titolo.\nDestinata principalmente a bambini e giovani adolescenti, \u00e8 praticamente priva di quella violenza che \u00e8 stato il segno distintivo dei film \"RoboCop\" e \"RoboCop 2\". Piuttosto che uccidere i criminali, RoboCop adesso si serve di alternative non letali; in questo modo gli antagonisti possono ripresentarsi in episodi successivi.\nNella serie, ambientata dopo il primo film, viene introdotto il personaggio di Diana, segretaria dell'OCP la cui personalit\u00e0 viene trasferita nel super-computer che governa la rete informatica della citt\u00e0, Metronet. Diana interviene di frequente ad aiutare RoboCop nelle sue missioni, comparendo sotto forma di ologramma.\nIl presidente OCP e le sue societ\u00e0 sono descritti semplicemente come ingenui e ignoranti, in contrasto con il loro comportamento cinico e a volte immorale presente nei film.\nPersonaggi.\nPrincipali.\nRoboCop: RoboCop \u00e8 in realt\u00e0 Alex J. Murphy, poliziotto morto mentre era sulle tracce di alcuni criminali. Il suo cadavere viene reintegrato per creare il poliziotto perfetto, RoboCop. Di Murphy \u00e8 rimasta soprattutto la mente, che si \"riattiva\" quando ha dei brevi incontri con l'ex moglie Nancy e con il figlio tredicenne Bobby, ai quali non vuole svelare la propria identit\u00e0 per terrore di rappresaglie o per terrore che lo perdano di nuovo.\nIspettore Lisa Madigan: Ispettrice di polizia energica, crede molto nel suo lavoro al punto da agire quasi con sfrontatezza di fronte agli ordini dei suoi superiori. Conosce la vera identit\u00e0 di Murphy, che considera un migliore amico e confidente oltre che un efficiente collega.\nSergente Stan Parks: Sergente di polizia presso il distretto della vecchia Detroit, anche lui \u00e8 molto determinato e desideroso di scovare il marcio ovunque si nasconda. A differenza di Madigan, per\u00f2, \u00e8 pi\u00f9 pacato e riflessivo e delle volte agisce da coscienza interiore dell'ispettrice impedendole di compiere gesti inconsulti. Dal carattere burbero, molte volte mostra di avere un cuore tenero.\nIl presidente della OCP: Un uomo sulla cinquantina d'anni dal nome mai definito, che ama molto il suo lavoro e crede fermamente nell'operato della OCP, a differenza dei suoi \"predecessori\" dei film si dimostra molto disponibile verso chi ne ha bisogno, come fa in un episodio quando addirittura paga di tasca sua le costosissime cure per un bambino affetto da una malattia rarissima. Uomo dal carattere abbastanza ingenuo, riesce a togliersi dai guai grazie specialmente al sergente Parks e a Madigan. Il suo aiuto \u00e8 provvidenziale poich\u00e9 \u00e8 l'unico, oltre ai tecnici del distretto della vecchia Detroit, a modificare i chip di Robocop aggiungendogli o togliendogli direttive. \nDiana: Ex segretaria della OCP, Diana viene uccisa nel primo episodio della serie perch\u00e9 ritenuta molto scomoda per i piani alti della OCP. Tuttavia, qualcosa dell'ex segretaria \u00e8 rimasta: la sua memoria, infatti, \u00e8 stata trasferita in Metronet, e quindi pu\u00f2 continuare a collaborare con la giustizia comparendo a RoboCop sotto forma di ologramma e rivelandogli segreti che nemmeno lui, con la sua tecnologia, pu\u00f2 svelare.\nGadget: Ragazzina orfana della vecchia Detroit, prima viveva al \"Family Services\", un'associazione umanitaria che si occupava dei bambini orfani ma che in realt\u00e0 operava a scopo di lucro. Grazie a RoboCop, riesce a sventare i piani della malvagia presidente dell'associazione per\u00f2 si ritrova senza un posto dove stare. Allora il sergente Parks fa il bel gesto, prendendola con s\u00e9 come figlia adottiva.\nSecondari.\nBo Harlan e Rocky Crenshaw: Due giornalisti di un telegiornale chiamato MediaBreak, il cui slogan \u00e8 \"Dateci Tre Minuti E Vi Racconteremo Il Mondo\", parlano delle notizie del giorno che fanno un po' da collante a quello che sar\u00e0 l'argomento della puntata.\nCharlie Lippencott: Scienziato del distretto di polizia della vecchia Detroit, \u00e8 a capo del progetto che ha portato alla costruzione di RoboCop e quindi lo considera molto come un figlio. Il suo carattere idealista spesso fa a pugni con le politiche di profitto e di omert\u00e0 dei piani alti della OCP.\nNancy e Jimmy Murphy: Tre anni dopo la morte di Alex J. Murphy, Nancy si \u00e8 rassegnata finalmente all'idea mentre Jimmy continua ad andare a scuola venendo preso in giro da tutti. Nancy a volte si confida con Lisa, mentre Bobby vede in RoboCop una sorta di eroe e secondo padre, non immaginando che dietro il metallo di RoboCop c'\u00e8 davvero suo padre.\nIl Comandante Cash Superhero: Paladino della societ\u00e0 consumistica che vuole la OCP, il Comandante Cash Superhero \u00e8 una sorta di cartone animato che compare nei fittizi spezzoni pubblicitari di MediaBreak. Fisico da culturista, capello biondo con il ciuffo e sorriso smagliante, il tutto condito da una tuta verde acqua e un mantello viola, il Comandante Cash Superhero \u00e8 l'idolo dei bambini di Delta City. In un episodio si riveleranno addirittura le sue origini, e si vedr\u00e0 come il suo creatore lo impersoner\u00e0 per vendicarsi di chi gli aveva rubato le idee trasformandolo da protettore per un mondo migliore a mera macchina succhiasoldi.\nWilliam Ray \"Bubble\" Morgan: Uno dei pi\u00f9 efferati e pericolosi criminali di Detroit, e anche uno dei pi\u00f9 acerrimi nemici di RoboCop. Vuole vendicarsi del fatto che RoboCop gli ha sfigurato la faccia (che ricorda molto un tubero), ma viene sempre sconfitto da RoboCop che lo finisce colpendogli la faccia con un sonoro pugno (la sua frase di rito prima di soccombere era: \"No! La faccia no!\").\nVladimir \"Ricucito\" Molotov: Capo della mafia russa, anche lui \u00e8 uno dei boss pi\u00f9 pericolosi di Detroit. Anche lui si \u00e8 scontrato con RoboCop parecchie volte, finendo sempre in prigione. Come per Morgan, anche lui aveva una sua frase caratteristica: odiava a morte il fatto che lo chiamassero \"Ricucito\" per via di una vistosa cicatrice sulla guancia destra, e ogni volta che qualcuno provava a dire il suo soprannome, Molotov si arrabbiava e gridava: \"Non chiamarmi Ricucito!\".\nReggie Braga: Capo della mafia colombiana. Lui per\u00f2 ama definirsi \"un uomo d'affari che cerca lavoro in terra straniera\"."}
{"id": "2790982", "revid": "767487", "url": "https://it.wikipedia.org/wiki?curid=2790982", "title": "Teddington", "text": "Teddington \u00e8 un distretto a sud di Londra, in Inghilterra. Fa parte del distretto di Richmond upon Thames.\nEtimologia.\nIl nome 'Teddington' deriva dall'inglese antico e quindi dal sassone Todyngton o Tutington. Inoltre la derivazione del toponimo da 'Tide's End Town', sostenuta da Rudyard Kipling, \u00e8 ad oggi considerata errata."}
{"id": "2790983", "revid": "46291", "url": "https://it.wikipedia.org/wiki?curid=2790983", "title": "Limodorum", "text": "Limodorum \u00e8 un genere di piante della famiglia delle Orchidaceae.\nIl nome deriva dal greco \"haimodoron\", nome dato da Teofrasto a una pianta parassita a fiori rossi, probabilmente una \"Orobanche\".\nDescrizione.\nLe piante di questo genere sono robuste, violacee, con rizoma corto e numerose radici. Le foglie sono ridotte a squame distribuite lungo il fusto, povere di clorofilla.L'infiorescenza \u00e8 lassa, con fiori violacei e grandi.Il ginostemio \u00e8 lungo e ben visibile.\nSi tratta di piante micorriziche per tutto il loro ciclo vitale.\nDistribuzione e habitat.\nIl genere ha una distribuzione euromediterranea con areale che si estende a nord sino alla Germania e a est sino all'Iran.\nTassonomia.\nIl genere \"Limodorum\" comprende tre specie:"}
{"id": "2790984", "revid": "1538224", "url": "https://it.wikipedia.org/wiki?curid=2790984", "title": "Javier Fesser", "text": "Biografia.\nHa studiato comunicazione nell'Universit\u00e0 Complutense di Madrid e nel 1986 ha fondato la casa di produzione L\u00ednea Films. \nSuo fratello Guillermo Fesser \u00e8 un famoso giornalista."}
{"id": "2790987", "revid": "123139552", "url": "https://it.wikipedia.org/wiki?curid=2790987", "title": "Honda Integra", "text": "La Honda Integra \u00e8 un'autovettura venduta con il marchio giapponese Acura nell'America settentrionale e con quello Honda nel resto del mondo, prodotta a partire dal 1985 fino al 2006. Nel 2022 annuncia la nuova generazione della Acura Integra.\nLo stesso nome \"Integra\" \u00e8 stato riutilizzato dalla Honda anche per un omonimo modello scooter uscito nel 2011.\nPrima serie AV (1985-1989).\nLa prima generazione \u00e8 stata presentata prima in Giappone con il nome di \"Honda Quint Integra\". Solo con l'introduzione in altri mercati \u00e8 stato usato come nome unico del modello la denominazione Integra.\nIn Nord America il modello \u00e8 stato venduto con il marchio Acura, mentre nel mercato australiano il modello \u00e8 stato venduto come variante modificata della Rover 416i.\nSeconda serie (1989-1993).\nIntrodotta nel 1989, la seconda serie ha portato al debutto il motore VTEC.\nNella seconda generazione la versione a cinque porte \u00e8 stata eliminata e il modello venne posto nella gamma come versione pi\u00f9 sportiva e alternativa della Honda Civic. In Europa, questa generazione non \u00e8 stata offerta.\nTerza Serie (1993\u20132001).\nNel maggio del 1993 venne presentata la terza serie della Integra. La caratteristica pi\u00f9 vistosa di questo modello era l'introduzione di 4 fari anteriori rotondi.\nNegli Stati Uniti questo nuovo \"look\" ebbe un buon successo, mentre sul mercato giapponese stent\u00f2 a decollare, tanto che, nel 1995, la vettura fu dotata per il mercato interno di fari oblunghi trapezoidali. \nLa vettura venne sottoposta ad un aggiornamento nel gennaio 1998 e nel dicembre 1999.\nIntegra Type R.\nUn'ulteriore spinta alla vendita in Giappone fu il debutto della Type R bel settembre 1995. Questa versione \u00e8 equipaggiata con una variante ancora pi\u00f9 prestante del motore montato sulla Si. La potenza \u00e8 aumentata e il regime di giri \u00e8 stato migliorato grazie all'alta compressione prodotta con mezzi come le testate ad alta pressione, le aste di regolazione pi\u00f9 resistenti e le doppie molle delle valvole. Il motore dotato del sistema DOHC VTEC denominato B18C di cilindrata 1797 cm\u00b3 eroga 200 CV (147 kW) a 8000 giri/min, con una potenza specifica di 111 CV/L (81,80 kW/dm\u00b3), nella versione per il mercato interno giapponese, mentre genera 190 CV (140 kW) a 7900 giri/min la versione destinata al mercato europeo. Il corpo vettura \u00e8 stato rinforzato ed alleggerito allo stesso tempo. Infatti, nonostante i componenti pi\u00f9 pesanti come gli ammortizzatori sportivi e il differenziale autobloccante, il peso \u00e8 stato ridotto di 40 kg riducendo la batteria, rimuovendo il materiale fonoassorbente e montando cerchi in lega leggera. L'assetto base delle sospensioni \u00e8 stato rivisto per ottenere una migliore tenuta di strada senza sottosterzo. Sono stati prodotti solo 10.000 esemplari della DC2 Type-R sparsi in tutto il mondo, ogni macchina ha il suo numero di produzione sotto la leva del freno a mano.\nNel 1998, la Type R \u00e8 stata rinnovata con il modello Spec-R '98, dotata di nuovi cerchi bruniti e volante Momo\".\"\nQuarta serie DC5 (2001-2006).\nL'ultima versione della Integra nella sua quarta generazione, \u00e8 stata annunciata nel luglio 2001 e offerta solo come variante coup\u00e9. Questa versione non \u00e8 stata venduta in Nord America come Integra, ma come Acura RSX, commercializzata fino al 2006."}
{"id": "2790988", "revid": "1573940", "url": "https://it.wikipedia.org/wiki?curid=2790988", "title": "N+1 (rivista statunitense)", "text": "n+1 \u00e8 una rivista letteraria statunitense che pubblica articoli di critica sociale, politica, letteraria ed artistica, con sede a New York.\nHa cadenza semestrale e viene pubblicata ogni primavera ed autunno. Tuttavia, i suoi contenuti vengono pubblicati settimanalmente sul sito della rivista."}
{"id": "2790989", "revid": "727854", "url": "https://it.wikipedia.org/wiki?curid=2790989", "title": "Motorino di avviamento", "text": "Il motorino di avviamento \u00e8 un componente del motore a combustione interna, integrato nell'impianto di avviamento del motore stesso, che permette al motore di raggiungere un numero di giri sufficienti all'autosostentamento. Trasforma l'energia elettrica fornita dall'accumulatore in energia meccanica di rotazione.\nStruttura.\nI motorini di avviamento presenti in commercio sono generalmente costituiti dai seguenti gruppi:\nFunzionamento.\nIl motorino di avviamento permette la trasformazione dell'energia elettrica prelevata dalle batterie in energia meccanica utile per l'avviamento del motore a combustione interna. Nel momento in cui si decide di avviare il motore, agendo sulla chiave o sul pulsante di accensione, si invia un impulso elettrico all'elettromagnete.\nMotore elettrico.\nIl motore elettrico di un motorino di avviamento \u00e8 generalmente un motore a corrente continua. Tra le varie tipologie, quello ad eccitazione in serie risulta il pi\u00f9 indicato per l'impiego in campo automobilistico. In questi tipi di motore le spire degli anelli dell'indotto sono collegate in serie con gli avvolgimenti di eccitazione. Tale accorgimento permette di sviluppare rapidamente una elevata coppia di avviamento, che diminuisce all'aumentare del numero di giri.\nElettromagnete.\nL'elettromagnete viene usualmente indicato come rel\u00e8 d'innesto. Questo componente, montato sul motorino di avviamento, ha una duplice funzione:\nGruppo di innesto.\nIl gruppo d'innesto comprende generalmente:\nL'innesto \u00e8 caratterizzato da un elevato rapporto di trasmissione, con valori fino a 15:1. Questo permette di vincere le resistenze al trascinamento da parte dei componenti del motore a combustione interna, mantenendo dimensioni e peso del motorino entro limiti accettabili.\nLa ruota libera ha il compito di trascinare il pignone in funzione del movimento dell'asse dell'indotto: nel momento in cui il motore a combustione interna ha raggiunto il numero di giri necessario, la ruota libera interrompe il collegamento, impedendo che l'asse dell'indotto raggiunga un numero eccessivamente elevato di giri.\nAd avviamento avvenuto, la molla di richiamo comprime l'indotto contro un disco frenante di spallamento, per riportare l'indotto stesso allo stato di quiete.\nVarianti.\nRaramente utilizzato il motorino a cinghia, che funge anche da dinamo, data la reversibilit\u00e0 di un motore elettrico."}
{"id": "2790990", "revid": "76963", "url": "https://it.wikipedia.org/wiki?curid=2790990", "title": "Neus Asensi", "text": "Biografia.\nHa avuto una formazione molto completa per diventare un'attrice. Ha studiato balletto e danza jazz, logopedia, e drammaturgia nel centro La Casona."}
{"id": "2790993", "revid": "21880", "url": "https://it.wikipedia.org/wiki?curid=2790993", "title": "Ophrys fusca obaesa", "text": ""}
{"id": "2790995", "revid": "1005847", "url": "https://it.wikipedia.org/wiki?curid=2790995", "title": "Conti di Champagne", "text": ""}
{"id": "2791000", "revid": "219355", "url": "https://it.wikipedia.org/wiki?curid=2791000", "title": "Girolamo-Luigi Durazzo", "text": ""}
{"id": "2791008", "revid": "1305772", "url": "https://it.wikipedia.org/wiki?curid=2791008", "title": "Giacomo Santarelli", "text": "Fu molto attivo nella Forl\u00ec di inizio Ottocento, appartenne all'Accademia di Belle Arti e degli Incamminati.\nBiografia.\nNel 1824 progett\u00f2 e costru\u00ec lo Sferisterio cittadino o arena del gioco del pallone (poi teatro diurno); inaugurato il 30 maggio 1824 ospit\u00f2 anche spettacoli teatrali popolari fra il 1863 e il 1878, sfruttando un palcoscenico di legno che fu poi abbattuto.\nNel 1833 progett\u00f2 ex novo la Cancellata a contorno della Colonna votiva alla Madonna del Fuoco in Piazza Maggiore (attuale Piazza Aurelio Saffi).\nNel 1831-4 ristruttur\u00f2 e ampli\u00f2 il Teatro comunale, togliendo due insenature laterali che impedivano a molti spettatori la vista del palcoscenico. Progett\u00f2 e realizz\u00f2 il Teatro Santarelli, inaugurato nel 1835 (tra l'attuale Piazza G. B. Morgagni e la Via O. Regnoli) poi politeama Ermete Novelli all'angolo fra la Piazza san Pellegrino e la Via Santa Maria (attuali piazza G. B. Morgagni e via Oreste Regnoli).\nTra il 1837 e il 1840, sotto il governo dei cardinali legati Nicola Grimaldi e Alessandro Spada, progetta e costruisce, a spese del Comune di Forl\u00ec, la nuova sede del Foro Annonario il Foro Boario sull'area dell'antico Convento di San Francesco (che era stato parzialmente demolito nel 1813) e il Mercato coperto che occupa il posto della vecchia caserma Misura.\nL'ampia struttura architettonica, stando alla grandiosit\u00e0 con cui fu progettata e messa in opera, non pu\u00f2 che testimoniare dell'intensit\u00e0 del traffico commerciale che vi si svolgeva.\nNel progetto del mercato ridisegna i due prospetti, inserendo al centro il grande invaso del Foro.\nI bassorilievi, posti sulla facciata dell'edificio, che rappresentano i due fiumi, Montone e Ronco, fra i quali siede la citt\u00e0 di Forl\u00ec, sono opera dello scultore Luigi Righi.\nA completamento del mercato, nella piazza di fronte al nuovo Foro, aveva previsto una vasta area triangolare, delimitata da un'alberatura continua, nella quale posizionare una serie di tettoie destinate alla vendita degli ortaggi.\nFra il 1835 e il 1840 viene incaricato dalla Direzione Nazionale del Censo di dirigere le operazioni per la redazione del nuovo catasto urbano. Presso l'Archivio di Stato di Forl\u00ec si trovano le lettere di incarico, le relazioni dei rilievi topografici i libri e i brogliacci catastali certificati dallo stesso Giacomo Santarelli che si firma Ingegnere comunale.\nNel 1840 realizza (nell'attuale Corso Mazzini al n. 43) in Borgo San Pietro la Casa Pettini-Giovannetti caratterizzata da un'elegante facciata.\nSempre nel 1840 realizza (disegnandola interamente a mano) la prima mappa catastale della citt\u00e0 di Forl\u00ec con le nuove caratteristiche \"topografiche\" dettate della Direzione Nazionale del Censo (Catasto Pio-Gregoriano) dello Stato Pontificio. Sulla base di questo rilievo manoscritto (inedito) verr\u00e0 realizzata la Carta topografica della citt\u00e0 di Forl\u00ec.\nNel 1847 lavora al ridisegno della facciata di Palazzo Pettini Giovannetti (nell'attuale C.so Mazzini 41).\nFra le tante opere di pubblica utilit\u00e0 progetta e realizza la Barriera del Borgo Pio.\nFra il 1853 e il 1857, per interessamento di papa Pio IX, lavora ai restauri e alle modifiche della chiesa di Santa Maria delle Grazie di Forn\u00f2."}
{"id": "2791027", "revid": "287204", "url": "https://it.wikipedia.org/wiki?curid=2791027", "title": "Julia Faye", "text": "Scoperta dal regista Christy Cabanne, lavor\u00f2 nel cinema muto, entrando a far parte degli attori della compagnia di Cecil B. DeMille.\nLa carriera.\nFiglia di un francese, nacque in Virginia, nei pressi di Richmond, nella casa della nonna materna. Visse a St. Louis (Missouri), da dove nel 1916 si rec\u00f2 a Hollywood, in visita da amici. Durante un giro agli stabilimenti cinematografici, venne presentata al regista Christy Cabanne: i due, entrambi di Saint Louis, fecero amicizia, scoprendo di aver abitato per anni praticamente porta a porta. Cabanne riusc\u00ec a convincere la madre di Julia, piuttosto titubante al riguardo, a lasciar recitare la figlia.\nJulia Faye apparve pi\u00f9 di ogni altra attrice nei film di Cecil B. DeMille, prima in molti dei suoi film muti e successivamente in ogni sua pellicola da \"La via dei giganti\" (1939) in poi. Fuori dalla schermo, era l'amante di DeMille e anche quando la loro relazione fin\u00ec, il regista continu\u00f2 a farla recitare nei suoi film.\nTra le interpretazioni dell'attrice, si ricorda il ruolo della donna tigre ne \"Il barcaiuolo del Volga\" (1926) e quello di Martha ne \"Il re dei re\" (1927), entrambi diretti da DeMille. Il \"Motion Picture News\" del 20 novembre 1926 annotava che \"Turkish Delight\", dov'era stata diretta da Paul Sloane, era stato fino a quel momento il suo unico film da protagonista.\nAltri registi con i quali lavor\u00f2, oltre a Christy Cabanne, furono Edward Dillon, Donald Crisp, George Melford, Fred Niblo, Sam Wood, Rupert Julian. Apparve in piccoli ruoli anche in film di Fritz Lang, Frank Capra, Billy Wilder, Mitchell Leisen, Joseph Losey.\nNell'ultima parte della sua carriera pass\u00f2 a ruoli di caratterista e di contorno. La sua ultima apparizione fu nel 1963, nella serie televisiva \"Perry Mason\".\nJulia Faye mor\u00ec di cancro a Hollywood il 6 aprile 1966 all'et\u00e0 di 72 anni."}
{"id": "2791028", "revid": "125750200", "url": "https://it.wikipedia.org/wiki?curid=2791028", "title": "Governatore dello stato di Washington", "text": "Il governatore dello stato di Washington \u00e8 il capo del potere esecutivo dello Stato. Viene eletto per quattro anni, e non c'\u00e8 limite al numero di mandati che un governatore pu\u00f2 ottenere."}
{"id": "2791029", "revid": "767487", "url": "https://it.wikipedia.org/wiki?curid=2791029", "title": "Australian Championships 1938", "text": "Gli Australian Championships 1938 (conosciuto oggi come Australian Open) sono stati la 31\u00aa edizione degli Australian Championships e prima prova stagionale dello Slam per il 1938. Si \u00e8 disputato dal 21 al 31 gennaio 1938 sui campi in erba del Memorial Drive Park di Adelaide in Australia. Il singolare maschile \u00e8 stato vinto dallo statunitense Don Budge, che si \u00e8 imposto sull'australiano John Bromwich in 3 set. Il singolare femminile \u00e8 stato vinto dallo statunitense Dorothy Bundy Cheney, che ha battuto l'australiana Dorothy Stevenson in 2 set. Nel doppio maschile si \u00e8 imposta la coppia formata da John Bromwich e Adrian Quist, mentre nel doppio femminile hanno trionfato Thelma Coyne Long e Nancye Wynne Bolton. Il doppio misto \u00e8 stato vinto da Margaret Wilson e John Bromwich.\nRisultati.\nSingolare maschile.\n Don Budge ha battuto in finale John Bromwich 6-4 6-2 6-1\nSingolare femminile.\n Dorothy Bundy Cheney ha battuto in finale Dorothy Stevenson 6-3, 6-2\nDoppio maschile.\n John Bromwich / Adrian Quist hanno battuto in finale Gottfried von Cramm / Henner Henkel 7-5, 6-4, 6-0\nDoppio femminile.\n Thelma Coyne Long / Nancye Wynne Bolton hanno battuto in finale Dorothy Bundy Cheney / Dorothy Workman 9-7, 6-4\nDoppio misto.\n Margaret Wilson / John Bromwich hanno battuto in finale Nancye Wynne Bolton / Colin Long 6-3, 6-2"}
{"id": "2791040", "revid": "486946", "url": "https://it.wikipedia.org/wiki?curid=2791040", "title": "Stadio Comunale XXI Settembre - Franco Salerno", "text": ""}
{"id": "2791047", "revid": "110157", "url": "https://it.wikipedia.org/wiki?curid=2791047", "title": "Montefredente", "text": "Montefredente \u00e8 una frazione del comune di San Benedetto Val di Sambro, in provincia di Bologna nell'appennino bolognese.\nPosta a 693 m. sul livello del mare, si estende su un crinale posto fra le vallate del Sambro e del Setta, ed \u00e8 posizionata sull'appennino tosco-emiliano, equidistante tra la citt\u00e0 di Bologna e quella di Firenze.\nNel borgo e nelle borgate limitrofe vivono circa 500 persone. Data la scarsit\u00e0 di lavoro in loco, \u00e8 forte il pendolarismo quotidiano verso le aree pi\u00f9 industrializzate della provincia, Bologna in particolare.\nLa sua centralit\u00e0, intesa come collocazione territoriale, lo pone in una posizione facilmente fruibile dai paesi che gli stanno intorno, ma anche dalle citt\u00e0 sopra menzionate, raggiungibili in meno di un'ora attraverso il casello autostradale di Pian del Voglio (Autostrada A1) e dalla stazione ferroviaria di stazione di San Benedetto Sambro-Castiglione Pepoli."}
{"id": "2791049", "revid": "120059446", "url": "https://it.wikipedia.org/wiki?curid=2791049", "title": "Monte Colombo (Alpi Graie)", "text": "Il monte Colombo (2.848 ) \u00e8 una montagna del massiccio del Gran Paradiso nelle Alpi Graie. \nGeografia.\nIl monte Colombo si trova in provincia di Torino.\nLa montagna \u00e8 collocata alla testata della valle di Ribordone, valle laterale della valle dell'Orco; il suo versante nord-orientale domina la conca del lago Lasin.\nSulla cima si trova il punto geodetico trigonometrico dell'IGM denominato \"Monte Colombo\" (cod. 042042)\nAccesso alla cima.\nSi pu\u00f2 salire sulla vetta partendo da Ciantel (1.392\u00a0m), frazione di Ribordone.\nLa via normale alla vetta (escursionistica) parte dalla frazione di Ribordone che si chiama Schiaroglio. In 1400\u00a0m di dislivello e in quattro ore e mezzo si giunge in cima, seguendo i numerosi bolli rossi. Qualche passo da fare con attenzione su rocce salde e poco inclinate negli ultimi metri. Panorama in vetta, dal Monviso al Monte Rosa, e con il gruppo del Gran Paradiso proprio di fronte. La croce di vetta fu portata con gran concorso di fedeli in occasione dell'anno santo 1933.\nProtezione della natura.\nLa montagna fa parte del Parco Nazionale del Gran Paradiso."}
{"id": "2791053", "revid": "287204", "url": "https://it.wikipedia.org/wiki?curid=2791053", "title": "Posterizzazione", "text": "Il termine inglese posterization, prevalentemente tradotto in italiano come posterizzazione, si riferisce all'effetto applicabile ad un'immagine per cui questa viene compressa, riducendo il numero di livelli di colore e aumentandone il contrasto. \nL'immagine posterizzata potrebbe risultare inferiore in termini di peso, ma anche in termini qualitativi: ad un basso numero di toni di colore corrisponderanno meno sfumature presenti; l'immagine potrebbe risultare quindi pi\u00f9 \"piatta\", oppure avere uno stile simile ad un fumetto o ad un poster (da cui il nome dell'effetto)."}
{"id": "2791054", "revid": "180202", "url": "https://it.wikipedia.org/wiki?curid=2791054", "title": "Posterization", "text": ""}
{"id": "2791056", "revid": "767487", "url": "https://it.wikipedia.org/wiki?curid=2791056", "title": "Australian Championships 1937", "text": "Gli Australian Championships 1937 (conosciuto oggi come Australian Open) sono stati la 30\u00aa edizione degli Australian Championships e prima prova stagionale dello Slam per il 1937. Si \u00e8 disputato dal 22 al 30 gennaio 1937 sui campi in erba del White City Stadium di Sydney in Australia. Il singolare maschile \u00e8 stato vinto dall'australiano Vivian McGrath, che si \u00e8 imposto sul connazionale John Bromwich in 5 set. Il singolare femminile \u00e8 stato vinto dall'australiana Nancye Wynne Bolton, che ha battuto la connazionale Emily Hood Westacott in 3 set. Nel doppio maschile si \u00e8 imposta la coppia formata da Don Turnbull e Adrian Quist, mentre nel doppio femminile hanno trionfato Thelma Coyne Long e Nancye Wynne Bolton. Il doppio misto \u00e8 stato vinto da Nell Hall Hopman e Harry Hopman.\nRisultati.\nSingolare maschile.\n Vivian McGrath ha battuto in finale John Bromwich 6-3 1-6 6-0 2-6 6-1\nSingolare femminile.\n Nancye Wynne Bolton ha battuto in finale Emily Hood Westacott 6-3, 5-7, 6-4\nDoppio maschile.\n Adrian Quist / Don Turnbull hanno battuto in finale John Bromwich / Jack Harper 6-2, 9-7, 1-6, 6-8, 6-4\nDoppio femminile.\n Thelma Coyne Long / Nancye Wynne Bolton hanno battuto in finale Nell Hall Hopman / Emily Hood Westacott 6-2, 6-2\nDoppio misto.\n Nell Hall Hopman / Harry Hopman hanno battuto in finale Dorothy Stevenson / Don Turnbull 3-6, 6-3, 6-2"}
{"id": "2791061", "revid": "1104133", "url": "https://it.wikipedia.org/wiki?curid=2791061", "title": "World Behind My Wall", "text": "World Behind My Wall \u00e8 il secondo singolo del gruppo musicale tedesco dei Tokio Hotel, pubblicato dall'etichetta discografica Universal in Germania nella lingua locale con il titolo \"Lass Uns Laufen\" l'8 gennaio 2010 e nel resto del mondo in inglese il 22 dello stesso mese."}
{"id": "2791068", "revid": "438678", "url": "https://it.wikipedia.org/wiki?curid=2791068", "title": "Ad maiorem regis gloriam", "text": ""}
{"id": "2791070", "revid": "767487", "url": "https://it.wikipedia.org/wiki?curid=2791070", "title": "Australian Championships 1936", "text": "Gli Australian Championships 1936 (conosciuto oggi come Australian Open) sono stati la 29\u00aa edizione degli Australian Championships e prima prova stagionale dello Slam per il 1936. Si \u00e8 disputato dal 20 al 27 gennaio 1936 sui campi in erba del Memorial Drive Park di Adelaide in Australia. Il singolare maschile \u00e8 stato vinto dall'australiano Adrian Quist, che si \u00e8 imposto sul connazionale Jack Crawford in 5 set. Il singolare femminile \u00e8 stato vinto dall'australiana Joan Hartigan Bathurst, \nche ha battuto la connazionale Nancye Wynne Bolton in 2 set. Nel doppio maschile si \u00e8 imposta la coppia formata da Don Turnbull e Adrian Quist, mentre nel doppio femminile hanno trionfato Thelma Coyne Long e Nancye Wynne Bolton. Il doppio misto \u00e8 stato vinto da Nell Hall Hopman e Harry Hopman.\nRisultati.\nSingolare maschile.\n Adrian Quist ha battuto in finale Jack Crawford 6-2 6-3 4-6 3-6 9-7\nSingolare femminile.\n Joan Hartigan Bathurst ha battuto in finale Nancye Wynne Bolton 6-4, 6-4\nDoppio maschile.\n Adrian Quist / Don Turnbull hanno battuto in finale Jack Crawford / Vivian McGrath 6-8, 6-2, 6-1, 3-6, 6-2\nDoppio femminile.\n Thelma Coyne Long / Nancye Wynne Bolton hanno battuto in finale May Blick / Katherine Woodward 6-2, 6-4\nDoppio misto.\n Nell Hall Hopman / Harry Hopman hanno battuto in finale May Blick / Abe Kay 6-2, 6-0"}
{"id": "2791071", "revid": "204391", "url": "https://it.wikipedia.org/wiki?curid=2791071", "title": "Cancro del rene", "text": ""}
{"id": "2791076", "revid": "106456", "url": "https://it.wikipedia.org/wiki?curid=2791076", "title": "M\u00f3r J\u00f3kai", "text": "La sua fama \u00e8 legata in particolare ai romanzi.\nBiografia.\nJ\u00f3kai era nato a Kom\u00e1rom (Kom\u00e1rno in odierna Slovacchia - la parte sud della citt\u00e0 \u00e8 ancora in Ungheria). Suo padre J\u00f3zsef apparteneva alla famiglia \u00c1sva, ramo dell'antica famiglia degli J\u00f3kay; sua madre apparteneva alla famiglia nobile dei Pulay.\nIl ragazzo studi\u00f2 dapprima in famiglia sino ai dieci anni, poi fu mandato a Pozsony (attuale Bratislava), nel collegio calvinista di P\u00e1pa, dove conobbe S\u00e1ndor Pet\u0151fi, S\u00e1ndor Kozma e diversi altri pallievi che divennero importanti in vari campi. In seguito complet\u00f2 i suoi studi a Kecskem\u00e9t e a Pest (parte dell'attuale Budapest). Dopo la morte del padre intraprese studi giuridici per continuare l'attivit\u00e0 del genitore ch'era avvocato. In seguito per\u00f2 prefer\u00ec dedicarsi alla letteratura e alla politica. Lavorava intensamente, fino a dodici \u2013 quindici ore al giorno e ci\u00f2 gli permise di scrivere un centinaio di romanzi. Il suo metodo era di leggere opere di tutte le letterature e di avere contatti diretti con la gente attraverso i giornali. Prima di essere romanziere fu poeta e commediografo, ma le sue opere teatrali non gli sono sopravvissute. La critica lo apprezz\u00f2 come novelliere, il pubblico come romanziere.\nAlcuni suoi romanzi possono essere definiti semistorici, in quanto l'autore mette in rilievo il carattere storico degli avvenimenti descritti.\nNel 1848 spos\u00f2 l'attrice R\u00f3za Laborfalvi. Il matrimonio suscit\u00f2 scandalo perch\u00e9 la donna era molto pi\u00f9 anziana di lui e gi\u00e0 madre di un bambino illegittimo.\nLo scrittore prese parte attiva alla rivoluzione ungherese del 1848; collabor\u00f2 alla stesura dei 12 punti e scrisse articoli contro gli Asburgo nelle colonne di \"Pesti Hirlap\" e di \"Esti Lapok.\" S'incontr\u00f2 anche con i ribelli viennesi. Segu\u00ec poi il governo fuggitivo a Debrecen.\nDopo lo sfortunato esito della rivoluzione ungherese fu costretto a fuggire e a nascondersi. Nel \"Diario di un fuggitivo\" (\"Egy bujdos\u00f3 napl\u00f3ja\") descrisse questo periodo. Nel 1849, grazie all'intervento di sua moglie, riusc\u00ec a ottenere un salvacondotto per Kom\u00e1rom. Ritornato, per lungo tempo condusse la vita di un sospettato politico.\nScrisse molti romanzi e divent\u00f2 molto popolare. Le vendite dei suoi libri gli permisero di condurre una vita molto agiata. Viaggi\u00f2 molto e accompagn\u00f2 sua moglie nelle sue \"tourn\u00e9e\".\nIn questo periodo cominci\u00f2 ad avere problemi polmonari e cardiaci.\nInizi\u00f2 in seguito a collaborare a diverse riviste e ne fond\u00f2 alcune. Per un suo articolo ritenuto offensivo fu condannato a un anno di carcere (ma vi rest\u00f2 solo un mese)\nNel 1884 lo scrittore entr\u00f2 in contatto con l'erede al trono austro-ungherese, l'arciduca Rodolfo. Da questo momento J\u00f3kai collabor\u00f2 attivamente alla grande enciclopedia curata da Rodolfo che aveva come tema la geografia e le culture dei vari territori dell'impero austriaco e del regno ungherese: \"Die \u00f6sterreichisch-ungarische Monarchie in Wort und Bild\". Dopo la morte del principe (gennaio 1889), J\u00f3kai prosegu\u00ec nella collaborazione all'opera, che sar\u00e0 ultimata nel 1901, a cura principalmente della moglie di Rodolfo, la principessa del Belgio Stefania di Coburgo-Gotha. I 24 volumi dell'opera furono editi parallelamente in tedesco ed in ungherese con il titolo \"Az Osztr\u00e1k-Magyar Monarchia \u00edr\u00e1sban \u00e9s k\u00e9pben\".\nNel 1886 mor\u00ec sua moglie. Poco tempo dopo J\u00f3kai si rispos\u00f2 con un'attrice ventenne, Bella Nagy. Anche questa volta il matrimonio suscit\u00f2 scandalo. I due non si preoccuparono degli attacchi e viaggiarono molto. J\u00f3kai continu\u00f2 a scrivere altre numerose opere.\nNel 1894 apparve la sua opera completa in 100 volumi.\nNel 1904, al ritorno da un viaggio a Nizza, lo scrittore si ammal\u00f2 e mor\u00ec. Aveva 79 anni."}
{"id": "2791079", "revid": "155634", "url": "https://it.wikipedia.org/wiki?curid=2791079", "title": "Torneo di Viareggio 1957", "text": "Il Torneo di Viareggio 1957 \u00e8 stata la nona edizione del torneo calcistico riservato alle formazioni giovanili di squadre di tutto il mondo ed organizzato dalla CGC Viareggio. Ad aggiudicarsi il torneo \u00e8 stato il per la quarta volta nella storia della competizione.\nLe 8 squadre partecipanti arrivavano da soli 3 Paesi differenti e la maggior parte di esse, 6, dall'Italia. La formula del torneo cambi\u00f2 rispetto a quella in vigore nelle precedenti edizioni con il numero dei partecipanti che pass\u00f2 a sole 8 formazioni.\nFormato.\nLe 8 squadre sono organizzate in diversi turni ad eliminazione diretta. Il primo turno, i quarti di finale, prevedono gare di andata e ritorno, mentre le semifinali e le finali sono in gara singola."}
{"id": "2791081", "revid": "339392", "url": "https://it.wikipedia.org/wiki?curid=2791081", "title": "Renato Delle Carte", "text": ""}
{"id": "2791091", "revid": "6923", "url": "https://it.wikipedia.org/wiki?curid=2791091", "title": "Ryomg\u00e5rd", "text": "Ryomg\u00e5rd \u00e8 un centro abitato danese compreso nel comune di Syddjurs e situato nella regione dello Jutland Centrale.\nSi trova nella parte settentrionale dell'area del comune di Syddjurs e conta (nell'anno 2009) 2359 abitanti."}
{"id": "2791092", "revid": "767487", "url": "https://it.wikipedia.org/wiki?curid=2791092", "title": "Australian Championships 1935", "text": "Gli Australian Championships 1935 (conosciuto oggi come Australian Open) sono stati la 28\u00aa edizione degli Australian Championships e prima prova stagionale dello Slam per il 1935. Si \u00e8 disputato dal 5 al 14 gennaio 1935 sui campi in erba del Kooyong Stadium di Melbourne in Australia. Il singolare maschile \u00e8 stato vinto dall'australiano Jack Crawford, che si \u00e8 imposto sul britannico Fred Perry in 4 set. Il singolare femminile \u00e8 stato vinto dalla britannica Dorothy Round Little, che ha battuto l'australiana Nancy Lyle Glover in 3 set. Nel doppio maschile si \u00e8 imposta la coppia formata da Jack Crawford e Vivian McGrath, mentre nel doppio femminile hanno trionfato Evelyn Dearman e Nancy Lyle. Il doppio misto \u00e8 stato vinto da Louise Bickerton e Christian Boussus.\nRisultati.\nSingolare maschile.\n Jack Crawford ha battuto in finale Fred Perry 2-6 6-4 6-4 6-4\nSingolare femminile.\n Dorothy Round Little ha battuto in finale Nancy Lyle Glover 1-6, 6-1, 6-3\nDoppio maschile.\n Jack Crawford / Vivian McGrath hanno battuto in finale Pat Hughes / Fred Perry 6-4, 8-6, 6-2\nDoppio femminile.\n Evelyn Dearman / Nancy Lyle hanno battuto in finale Louise Bickerton / Nell Hall Hopman 6-3, 6-4\nDoppio misto.\n Louise Bickerton / Christian Boussus hanno battuto in finale Fred Perry / Dorothy Round 1-6, 6-3, 6-3"}
{"id": "2791106", "revid": "767487", "url": "https://it.wikipedia.org/wiki?curid=2791106", "title": "Australian Championships 1934", "text": "Gli Australian Championships 1934 (conosciuto oggi come Australian Open) sono stati la 27\u00aa edizione degli Australian Championships e prima prova stagionale dello Slam per il 1934. Si \u00e8 disputato dal 18 al 27 gennaio 1934 sui campi in erba del White City Stadium di Sydney in Australia. Il singolare maschile \u00e8 stato vinto dal britannico Fred Perry, che si \u00e8 imposto sull'australiano Jack Crawford in 3 set. Il singolare femminile \u00e8 stato vinto dall'australiana Joan Hartigan Bathurst, che ha battuto la connazionale Margaret Molesworth in 2 set. Nel doppio maschile si \u00e8 imposta la coppia formata da Pat Hughes e Fred Perry, mentre nel doppio femminile hanno trionfato Margaret Molesworth e Emily Hood Westacott. Il doppio misto \u00e8 stato vinto da Joan Hartigan Bathurst e Gar Moon.\nRisultati.\nSingolare maschile.\n Fred Perry ha battuto in finale Jack Crawford 6-3 7-5 6-1\nSingolare femminile.\n Joan Hartigan Bathurst ha battuto in finale Margaret Molesworth 6-1, 6-4\nDoppio maschile.\n Pat Hughes / Fred Perry hanno battuto in finale Adrian Quist / Don Turnbull 6-8, 6-3, 6-4, 3-6, 6-3\nDoppio femminile.\n Margaret Molesworth / Emily Hood Westacott hanno battuto in finale Joan Hartigan Bathurst / Ula Valkenburg 6-8, 6-4, 6-4\nDoppio misto.\n Joan Hartigan Bathurst / Gar Moon hanno battuto in finale Emily Hood Westacott / Ray Dunlop 6-3, 6-4"}
{"id": "2791114", "revid": "1305772", "url": "https://it.wikipedia.org/wiki?curid=2791114", "title": "Amundsen-Nobile Climate Change Tower", "text": "La Amundsen-Nobile Climate Change Tower \u00e8 una torre di 34\u00a0m installata a Ny-\u00c5lesund per lo studio di diversi parametri fisici nello strato limite atmosferico della bassa troposfera. In particolare vengono misurati in continuo i parametri meteorologici (temperatura, umidit\u00e0 relativa, intensit\u00e0 e direzione del vento) a quattro diversi livelli di altezza e le quattro componenti della radiazione solare ed infrarossa alla sommit\u00e0 della torre stessa. Inoltre vengono misurate l'altezza dello strato di neve e la sua temperatura a due profondit\u00e0. La torre \u00e8 stata finanziata dal Dipartimento Terra e Ambiente (DTA) del Consiglio Nazionale delle Ricerche (CNR) e installata dalla Kings Bay nel villaggio scientifico di Ny-\u00c5lesund alle Svalbard; l'inaugurazione \u00e8 avvenuta il 30 aprile 2009. La CCT \u00e8 un importante punto di riferimento per lo studio del bilancio di energia alla superficie e dei processi di interazione e di scambio tra le varie componenti del sistema climatico.\nLa struttura \u00e8 dedicata alle imprese dell'esploratore norvegese Roald Amundsen e di quello italiano Umberto Nobile."}
{"id": "2791120", "revid": "1573940", "url": "https://it.wikipedia.org/wiki?curid=2791120", "title": "Chloropidae", "text": "I Cloropidi (Chloropidae ) sono una grande famiglia di insetti dell'ordine dei Ditteri (Brachycera: Cyclorrhapha: Acalyptratae). Per l'ampia distribuzione, l'elevato numero di specie, l'importanza economica di alcune di esse, questa famiglia \u00e8 considerata una delle pi\u00f9 importanti nell'ambito degli Acalyptratae.\nNomenclatura.\nPer la limitata importanza che la famiglia riveste in Italia, non esiste un nome comune ricorrente, a parte quello mutuato dal nome scientifico. In inglese, i Cloropidi sono indicati con vari nomi, fra cui sono frequenti \"frit flies\" e \"grass flies\". Il significato del primo nome non \u00e8 ben certo: \"frit\" \u00e8 il termine usato per indicare la massa che si ottiene dalla prima fusione della sabbia silicea (fritta) nella fabbricazione del vetro ed \u00e8 probabile che sia usato per fare riferimento all'aspetto di questi ditteri. Il secondo nome fa invece riferimento al comportamento degli adulti, che si rivengono comunemente nei luoghi erbosi (\"grass\", \"erba\").\nAltri nomi ricorrenti, in inglese, sono \"stem flies\" o \"stem-miner flies\" e \"eye flies\". Il termine \"stem\" (\"stelo\") fa riferimento al comportamento delle larve, che in molte specie sono fitofaghe minatrici dei culmi delle Graminacee. Il termine \"eye\" (\"occhio\") fa invece riferimento al comportamento degli adulti di alcuni generi, che tendono posarsi spesso gli occhi dei mammiferi.\nDescrizione.\nAdulto.\nI Cloropidi si presentano come un vasto ed eterogeneo gruppo, ma condividono, in generale, alcuni caratteri ricorrenti e, in particolare, la ridotta chetotassi e la venatura alare semplificata con alcune caratteristiche ricorrenti nelle nervature posteriori. Le dimensioni sono piccole e in genere la lunghezza del corpo \u00e8 compresa fra 1 e 5 mm. Alcuni Oscinellinae possono tuttavia arrivare anche a 8\u00a0mm di lunghezza. Il tegumento \u00e8 spesso lucente e la livrea \u00e8 frequentemente di colore giallo pallido, con macchie zonali nere o rosse sul capo, sul torace e sull'addome (Chloropinae), oppure interamente nera (Oscinellinae).\nIl capo ha una fronte ampia, con occhi grandi e con ocelli disposti su una placca frontale di forma triangolare, nettamente differenziata e sclerificata, che si estende dal vertice fino a buona parte della fronte. Le antenne sono dirette in avanti, di tipo aristato, con primo flagellomero globoso o reniforme, raramente allungato, e con arista in genere piumosa o pubescente. La chetotassi del capo \u00e8 ridotta ed \u00e8 composta da setole poco robuste. Le setole fronto-orbitali sono in genere sostituite da una serie di peli brevi e inclinati posteriormente, ma a volte sono pi\u00f9 robuste, in numero di 1-3 paia di varia inclinazione. Le setole verticali esterne ed interne, le ocellari e le postocellari sono in genere presenti, relativamente brevi ma robuste; le postocellari sono parallele, convergenti o incrociate fra loro. Le vibrisse sono presenti ma brevi e sottili, simili a peli. L'apparato boccale presenta palpi mascellari sottili, generalmente pi\u00f9 grandi nel maschio, e labbro inferiore poco sviluppato e sclerificato oppure pi\u00f9 o meno lungo e solo leggermente sclerificato.\nIl torace \u00e8 rivestito da una rada pubescenza sullo scuto e sullo scutello, mentre le pleure possono essere glabre o tomentose. Il mesoscuto \u00e8 convesso e tanto lungo quanto largo, lo scutello \u00e8 di forma variabile, da breve e arrotondato a lungo e conico, le propleure sono fortemente carenate. La chetotassi \u00e8 marcatamente ridotta e composta, su ogni lato, da una setola omerale (due nei Siphonellopsinae), spesso debole e poco sviluppata, 2-3 notopleurali, di cui una anteriore e le altre posteriori, a volte anche pi\u00f9 di tre, una postalare, una dorsocentrale prescutellare. Nei Siphonellopsinae sono invece presenti quattro paia di setole dorsocentrali, di cui uno presuturale, in alcuni Chloropinae 1-2 paia. Sullo scutello sono sempre presenti un paio di setole apicali e una o pi\u00f9 paia di setole subapicali, accompagnate da microchete e peli di vario sviluppo su tutta la superficie dello sclerite; in alcuni generi, come ad esempio \"Elachiptera\", le setole sono inserite su caratteristiche prominenze dello scutello. Le pleure non presentano generalmente macrochete, ad eccezione della propleura, che porta una setola. Gli altri scleriti pleurali sono generalmente glabri oppure, in alcuni generi, possono essere pi\u00f9 o meno pubescenti e portare eventualmente anche setole comunque poco sviluppate. Le zampe sono brevi e sottili, prive di macrotrichi. All'estremit\u00e0 distale delle tibie medie e posteriori pu\u00f2 essere presente uno sperone ricurvo. Sulla faccia dorsale delle tibie posteriori, nella maggior parte degli Oscinellinae e in alcuni generi dei Chloropinae, \u00e8 presente un particolare organo, allungato e depresso, al quale si attribuiscono funzioni sensoriali o secretorie.\nLe ali sono in genere ben sviluppate, larghe, ialine o raramente marcate, con lobo anale ampio e arrotondato. Nella famiglia ricorrono anche forme con vari gradi di meiotterismo fino alla completa assenza delle ali. La venatura posteriore \u00e8 semplificata, con vene longitudinali tendenzialmente concentrate verso la met\u00e0 anteriore. La costa si estende fino alla terminazione della media o di R4+5 e presenta una sola frattura poco prima della confluenza del ramo anteriore della radio (frattura subcostale). Solo poche specie sono del tutto prive di fratture sulla costa. La subcosta \u00e8 molto debole alla base ed evanescente nel tratto terminale. La radio si divide in tre rami, di cui R1 e R2+3 relativamente brevi e R4+5 pi\u00f9 lunga, ma terminante in posizione subapicale. La media \u00e8 indivisa e termina all'apice dell'ala o in posizione subapicale posteriore. La cubito si divide in due rami, con CuA1 lunga ma incompleta o evanescente, poco prima del margine, e CuA2 breve e incompleta. La vena anale \u00e8 sempre assente. Delle nervature trasversali \u00e8 sempre presente la radio-mediale, quasi sempre presente la medio-cubitale discale, sempre assente la medio-cubitale basale. In conseguenza di questa conformazione, la seconda cellula basale e la discale sono in genere chiuse ma fuse, mentre manca sempre la cellula anale.\nL'addome \u00e8 largo, assottigliato all'apice, in genere composto da cinque uriti apparenti, con stigmi posizionati sulla membrana laterale presso il margine laterale dei tergiti. I maschi hanno gli uriti terminali simmetrici, ad eccezione dei Siphonellopsinae, nei quali sono asimmetrici. Gli uriti terminali della femmina, dal sesto all'ottavo, sono semplici, con scleriti organizzati a formare un ovopositore pi\u00f9 o meno sviluppato in lunghezza.\nStadi giovanili.\nLe larve possono avere morfologie differenti secondo il tipo funzionale, ma si riconducono a forme apode e anfipneuste. In genere sono bianche o color crema, cilindriche e allungate, di 4\u201312\u00a0mm di lunghezza, pi\u00f9 sottili anteriormente, ma le larve galligene sono pi\u00f9 compatte. I segmenti addominali sono spesso forniti di aree ambulacrali composte piccole spine tegumentali, ubicate nella parte ventrale dei segmenti oppure estese anche alle parti dorsali o del tutto assenti. Gli stigmi toracici sono portati da processi conformati a ventaglio, quelli addominali da brevi processi cilindrici.\nIl pupario \u00e8 cilindrico, lungo e sottile nella maggior parte delle specie fitofaghe, breve e largo nelle forme predatrici associate ai ragni.\nBiologia.\nNelle regioni temperate, il ciclo \u00e8 univoltino o polivoltino, con 1-3 generazioni l'anno in funzione della latitudine e lo svernamento ha luogo in genere allo stadio di larva o di pupa o, meno frequentemente, di adulto.\nLe larve dei Cloropidi manifestano differenti comportamenti trofici e non del tutto accertati. I pi\u00f9 ricorrenti sono la saprofagia e la fitofagia. Meno frequenti sono la zoofagia e la micetofagia.\nLe specie fitofaghe sono endofite e si comportano come minatrici degli steli o, meno frequentemente, come galligene. Queste ultime fanno capo ai generi \"Lipara\", \"Pseudeurina\" e ad una parte dei generi \"Eurina\" e \"Chlorops\", mentre altre specie si ritrovano come commensali nelle loro galle. Alcune specie fitofaghe sono importanti sotto l'aspetto economico perch\u00e9 dannose ai cereali autunno-vernini, ma le piante ospiti attaccate dai Cloropidi fanno per lo pi\u00f9 parte di un insieme pi\u00f9 ampio che comprende le Poaceae e le Cyperaceae.\nLe larve saprofaghe si sviluppano a spese di materiali organici di natura vegetale presenti sulle piante o sul suolo oppure su altri detriti organici, come ad esempio la rosura lasciata da insetti fitofagi o gli escrementi dei vertebrati. Le larve dei Cloropidi forestali sono saprofaghe o sapro-micetofaghe e si sviluppano nel legno marcescente, sotto la corteccia degli alberi morti, negli strobili delle conifere oppure a spese di funghi.\nLa zoofagia si manifesta in larga prevalenza con la predazione a spese di altri artropodi o con l'oofagia o con la necrofagia. Le principali specie predatrici o oofaghe rientrano nei generi \"Anatrichus\", \"Fiebrigella (Lasiambia)\", \"Kurumemyia\", \"Pseudogaurax\", \"Speccafrons\" e \"Thaumatomyia\". Varie sono le relazioni trofiche: le larve del genere \"Thaumatomyia\" vivono nel terreno, predando afidi radicicoli, oppure sugli alberi e sugli arbusti, dove predano cocciniglie; le larve di \"Thaumatomyia glabra\" sono attive predatrici di un afide galligeno associato alla barbabietola da zucchero (\"Pemphigus populivenae\"). Quelle del genere \"Pseudogaurax\" sono predatrici oofaghe a spese di ovature di ragni, mantidi e limantridi. Associate alle ovature dei ragni sono anche le larve di altre specie di \"Pseudogaurax\" e quelle del genere \"Speccafrons\". Quelle del genere \"Kurumemyia\" e alcune specie di \"F. (Lasiambia)\" si sviluppano nelle ooteche delle mantidi, altre specie di \"F. (Lasiambia)\" nelle ooteche delle cavallette. Specie di \"Anatrichus\" sono invece risultate predatrici di larve minatrici dei culmi del riso.\nFra le specie zoofaghe associate ai Vertebrati \u00e8 particolarmente interessante il comportamento delle larve del genere australiano \"Batrachomyia\", che vivono come zooparassite nel tessuto sottocutaneo delle rane.\nIl commensalismo \u00e8 stato riscontrato in molte occasioni con varie forme. Fra queste \u00e8 frequente la presenza di larve di Cloropidi commensali nelle galle e nelle mine prodotte da altri insetti endofiti appartenenti a diversi ordini. Sono stati accertati, anche se poco studiati, anche casi di commensalismo nei nidi di imenotteri, come ad esempio la presenza di larve di \"Fiebrigella\" nelle celle del polline dei nidi di \"Megalopta\" (Hymenoptera: Apoidea: Halicticidae).\nGli adulti sono piuttosto comuni e si rinvengono prevalentemente sulla vegetazione di luoghi aperti ed erbosi ricchi di graminacee o ciperacee, da cui il nome comune pi\u00f9 frequentemente attribuito, dagli anglosassoni, a questa famiglia (\"grass flies\", \"mosche dell'erba\"). In realt\u00e0 l'associazione con questi habitat \u00e8 solo il caso pi\u00f9 ricorrente: adulti di Cloropidi possono essere ritrovati in un'ampia variet\u00e0 di ambienti, dalle coste all'alta montagna; fra questi sono citati i deserti, le spiagge degli oceani, le aree umide di varia natura, gli ambienti forestali. In questi ultimi, cloropidi adulti si rinvengono sia nel sottobosco sia nella chioma degli alberi, compreso lo strato della volta (\"canopy\") delle foresta pluviale tropicale. Infine, fra gli ambienti frequentati dai Cloropidi, si citano anche quelli antropizzati, quali i campi coltivati e i pascoli e l'ambiente urbano. Gli adulti del genere \"Siphunculina\" e di diverse specie di \"Chlorops\" sono piuttosto comuni sui fiori. Le specie dei generi \"Gampsocera\", \"Gaurax\", \"Hapleginella\" e \"Rhodesiella\" e altre dei generi \"Tricimba\" e \"F. (Lasiambia)\" sono associate ad ambienti forestali.\nFra i comportamenti riscontrati negli adulti ha una particolare importanza, in alcune regioni, quello di alcune specie dei generi \"Hippelates\", \"Liohippelates\" e \"Siphunculina\": questi insetti, gli \"eye flies\" propriamente detti, sono particolarmente fastidiosi perch\u00e9 si posano spesso sugli occhi degli animali domestici e dell'uomo, in quanto attratti dal secreto dell'apparato lacrimale.\nSistematica e filogenesi.\nFilogenesi.\nSulla filogenesi dei Cloropidi c'\u00e8 una sostanziale convergenza, almeno nelle linee generali, nel mettere in relazione questa grande famiglia con quella dei Milichiidae per la condivisione di alcune sinapomorfie relative all'apparato genitale femminile. Colless &amp; D.K. McAlpine (1970) includevano Milichiidae e Chloropidae nella superfamiglia Drosophiloidea, insieme ad altre famiglie di Acaliptrati che sono incluse nei Carnoidea \"sensu J.F. McAlpine\"; la sostanziale divergenza riguarda invece la posizione dei Carnidae, che i due australiani consideravano filogeneticamente lontani dai Cloropidi. Griffiths (1972) individuava nell'ampio raggruppamento dei Tephritoinea un gruppo di famiglie affini (\"Chloropidae group\"), comprendente, oltre ai Chloropidae e ai Milichiidae, anche le famiglie Risidae (attualmente incorporata negli Ephydridae), Carnidae e Acartophthalmidae. Willi Hennig (1973) raggruppava nella superfamiglia Chloropoidea le famiglie Carnidae, Milichiidae e Chloropidae. Andersson (1977), a cui si deve un ruolo fondamentale nello sviluppo della sistematica dei Cloropidi, pur senza sviluppare uno schema filogenetico che mettesse in relazione la famiglia con gli altri Acaliptrati, concordava sulla condivisione delle sinapomorfie gi\u00e0 citate da Hennig e Griffiths. J.F. McAlpine svilupp\u00f2 ulteriormente l'analisi cladistica individuando una correlazione indiretta fra Chloropidae e Milichiidae, pur confermando in sostanza le suddette sinapomorfie. Il cladogramma di J.F. McAlpine definisce una relazione pi\u00f9 stretta dei Cloropidi con la famiglia dei Cryptochetidae, che formerebbero un clade monofiletico con la famiglia dei Milichiidae:\nIn particolare, J.F. McAlpine stabilisce la relazione di Cryptochetidae e Cloropidae sulla base dello sviluppo del triangolo ocellare, delle propleure carenate e della pubescenza della parte centrale dello scutello, caratteri non sempre ricorrenti nei Milichiidae e nei Risidae. Lo schema di McAlpine si ritiene oggi superato dalla revisione di Buck (2006), che colloca i Cryptochetidae in un clade primitivo rispetto alla linea Chloropidae+Milichiidae:\nLa filogenesi all'interno della famiglia \u00e8 ancora in corso di sviluppo e supporta solo in parte la correlazione fra i generi e fra le trib\u00f9. Per quanto concerne la relazione fra le tre sottofamiglie, prevale l'orientamento di collocare i Siphonellopsinae come clade primitivo correlato al resto della famiglia.\nPosizioni minoritarie riportate in letteratura negli ultimi 30 anni riguardano la collocazione dei Siphonellopsinae e la monofilia degli Oscinellinae. In particolare, nei Siphonellopsinae si sarebbero riscontrate delle affinit\u00e0 con i Milichiidae e negli Oscinellinae non ci sono informazioni sufficienti a definirne la piena monofilia. Questi aspetti hanno perci\u00f2 generato alcune proposte, poco condivise, che si delineano fondamentalmente nell'elevazione dei Siphonellinae al rango di famiglia e nello scorporo degli Oscinellinae in tre sottofamiglie.\nSistematica.\nSi stima che la famiglia dei Chloropidae comprenda circa 4000 specie esistenti, molte delle quali ancora sconosciute o prive di classificazione. Le informazioni relative al numero effettivo di generi e specie classificati \u00e8 piuttosto incerto, non essendoci un lavoro organico che prenda in esame il complesso della letteratura prodotta su questa famiglia nell'arco di oltre un secolo: gli studi sviluppati dagli anni settanta ad oggi, in materia di sistematica, si sono infatti concentrati sulla fauna di singole regioni zoogeografiche. Una raccolta completa e abbastanza aggiornata \u00e8 quella del BioSystematic Database of World Diptera (BDWD), che tuttavia si basa sulla registrazione di tutti i dati storicamente prodotti in materia di nomenclatura dei Ditteri. La banca dati raccoglie quasi 5000 record associati ai Chloropidae, compresi i nomi non validi, le sinonimie, le revisioni, ma non risolve sufficientemente le incongruenze. Ismay &amp; Nartshuk (2000) indicano in 2000 il numero di specie descritte e in 160 il numero approssimativo dei generi riconosciuti e questo \u00e8 l'assunto maggiormente ricorrente nella letteratura recente; Cherian (2002) riporta l'esistenza di 2100 specie ripartite in 155 generi; Mlynarek (2009), citando come fonte il BDWD al 2007, indica in 2800 il numero approssimativo di specie e in 160 generi. In merito al numero di generi, il BDWD riporta quasi 400 nomi; escludendo le sinonimie, i nomi non validi e i \"taxa\" al rango di sottogenere, il numero complessivo di generi sarebbe dell'ordine di 180, ovvero circa 20 in pi\u00f9 rispetto al numero citato nelle pubblicazioni. Tale differenza \u00e8 presumibilmente dovuta ad aggiornamenti incompleti o non effettuati o ad errori di trascrizione che talvolta si riscontrano nel database.\nLa storia della tassonomia dei Cloropidi si \u00e8 sviluppata in circa un secolo e mezzo, ma questi insetti erano gi\u00e0 noti nel Settecento con la descrizione di \"Musca frit\", da parte di Linneo. La specie classificata dal naturalista si identifica in \"Oscinella frit\", il cloropide pi\u00f9 famoso per i danni provocati alle coltivazioni di cereali. Agli inizi dell'Ottocento seguirono altre determinazioni, ma si deve a Rondani (1856) la prima definizione dello status di famiglia, con il nome Chloropina. I contributi pi\u00f9 importanti alla conoscenza della biodiversit\u00e0 di questa famiglia risalgono al primo trentennio del Novecento, grazie all'opera di Becker, Duda, Enderlein e Malloch che, nel corso di quegli anni, hanno classificato un grande numero di specie e generi di tutte le regioni zoogeografiche della Terra. Molte delle classificazioni effettuate da questi Autori sono ancora oggi ritenute valide, per quanto vi sia stato un notevole lavoro di riclassificazione operato negli ultimi decenni, a partire dagli anni sessanta, grazie all'analisi cladistica. I contributi fondamentali, nella seconda met\u00e0 del Novecento, si devono allo svedese Andersson, allo statunitense Sabrosky, alla russa Nartshuk, al giapponese Kanmiya, ai quali si sono aggiunti, pi\u00f9 recentemente, quelli del britannico Ismay, dell'indiano Cherian, della brasiliana Paganelli e del canadese Wheeler.\nPer lungo tempo i Cloropidi sono stati ripartiti fra le seguenti tre sottofamiglie e ancora oggi \u00e8 largamente condivisa questa suddivisione:\nFra gli anni settanta e gli anni ottanta ha avuto inizio anche lo sviluppo di una suddivisione dei Chloropinae e degli Oscinellinae in trib\u00f9. Questo schema tassonomico, tuttavia, \u00e8 ancora in corso di approfondimento in quanto non sono ancora ben definite le correlazioni filogenetiche fra i generi e i gruppi di generi. Significativa, sotto l'aspetto storico, \u00e8 la revisione di Nartshuk (1983), che ha elevato i Siphonellopsinae al rango di famiglia (Siphonellopsidae) e le trib\u00f9 Rhodesiellini e Hippelatini (Chloropidae: Oscinellinae) al rango di sottofamiglie (Rhodesiellinae e Hippelatinae). Nell'anno successivo, Sabrosky, in un manoscritto mai pubblicato, ha ripristinato lo schema tradizionale riportanto i Siphonellopsinae fra i Chloropidae e i Rhodesiellini e gli Hippelatini fra gli Oscinellinae. Pur senza assumere un carattere di ufficialit\u00e0, l'impostazione data da Sabrosky \u00e8 stata ampiamente accettata dalla maggior parte dei ditterologi, fra cui la stessa Nartshuk che, insieme al collega britannico, nel Manual of Palaearctic Diptera (2000), adotta la suddivisione nelle tre storiche sottofamiglie, con l'inclusione dei Siphonellopsinae fra i Cloropidi. Nella letteratura pi\u00f9 recente la famiglia Siphonellospidae \u00e8 stata riproposta nel 1991 dalla tedesca Wendt e lo scorporo degli Oscinellinae in tre sottofamiglie \u00e8 mantenuto nel 2002 dall'indiano Cherian.\nFossili.\nAlla famiglia dei Chloropidae sono attribuiti sette fossili del Cenozoico, di cui uno \"incertae sedis\" e un altro non classificato. Tutti i reperti sono trovati in sedimenti datati fra l'Eocene e l'Oligocene. Due di essi sono classificati in generi estinti, \"Protoscinella\" e \"Protoscinis\", gli altri, ad eccezione della specie \"incertae sedis\", nei generi \"Chlorops\" e \"Hippelates\".\nDistribuzione.\nLa famiglia \u00e8 abbondantemente rappresentata in tutte le regioni zoogeografiche della Terra, ad eccezione dell'Antartide. La piccola sottofamiglia dei Siphonellopsinae \u00e8 principalmente rappresentata nell'ecozona australasiana, mentre le altre sottofamiglie presentano una distribuzione pi\u00f9 uniforme in tutto il mondo. Abbastanza ricca \u00e8 la documentazione sulla biodiversit\u00e0 delle regioni tropicali dell'America, dell'Africa e dell'Asia, spesso alquanto carente per molte famiglie dei Ditteri.\nLa checklist europea, aggiornata da Nartshuk (2007) nel catalogo di Fauna Europaea comprende 64 generi con 394 specie, di cui un sesto appartenenti al genere \"Chlorops\". La nomenclatura adottata in Fauna Europaea differisce da quella del BioSystematic Database of World Diptera: \"Diplotoxoides\", \"Lasiambia\", \"Microcercis\" e \"Neohaplegis\" sono riportati come generi in Fauna Europaea, rispettivamente come sottogeneri di \"Diplotoxa\", di \"Fiebrigella\", di \"Oscinella\" e di \"Cryptonevra\" nel BDWD.\nIn Italia sono segnalate 190 specie, appartenenti a 51 generi, facendo riferimento alla nomenclatura adottata in Fauna Europaea. I generi pi\u00f9 rappresentativi, per numero di specie, sono \"Chlorops\" e \"Meromyza\", rispettivamente con 36 e 13 specie, seguiti da \"Aphanotrigonum\", \"Conioscinella\", \"Dicraeus\", \"Elachiptera\" e \"Thaumatomyia\" con otto specie, \"Oscinella\" e \"Oscinimorpha\" con sei. Quattro sono gli endemismi: \"Hapleginella coxata\", \"Paraeurina chloropoides\" e \"Thaumatomyia montana\" nel nord Italia e \"Elachiptereicus italicus\" nella penisola\nRelazioni con l'uomo.\nAmbito agrario e forestale.\nPer quanto in numero limitato, rispetto al totale delle specie, alcuni Cloropidi sono di particolare importanza economica a causa dei danni provocati dalle larve alla produzione dei cereali. In Italia, questi ditteri causano danni contenuti, mentre sono invece pi\u00f9 temuti in altre regioni. In ogni modo l'entit\u00e0 dei danni causati dai Cloropidi varia notevolmente secondo la regione geografica e secondo l'annata.\nGli attacchi si svolgono all'interno di gallerie scavate nei giovani culmi, in genere nella parte centrale del cespo di piante gi\u00e0 sviluppate, oppure nel terreno con l'alimentazione a spese di semi in fase di germinazione o delle plantule in fase di emergenza. La tipologia del danno cambia secondo i contesti:\nNel caso di specie polivoltine, la dannosit\u00e0 nei confronti di una specie agraria si pu\u00f2 avere in una determinata generazione. Generazioni differenti, inoltre, possono risultare dannose a colture diverse con differenti tipologie di danno: ad esempio, in primavera, la prima generazione di \"Oscinella frit\" attacca prevalentemente i culmi centrali dell'avena allo stadio di cinque foglie provocando un eccessivo accestimento, la seconda generazione si riversa principalmente sull'orzo compromettendone la spigatura, la terza generazione, autunnale, in genere si sviluppa a spese di graminacee spontanee e viene disturbata dalle lavorazioni del terreno; gli attacchi possono per\u00f2 spostarsi sui campi seminati creando gravi danni alle colture appena avviate di grano e altri cereali autunno-vernini.\nLe specie di maggiore importanza agraria sono riassunte nella seguente tabella:\n\"Oscinella frit\" \u00e8 ritenuto il cloropide pi\u00f9 dannoso ed \u00e8 citato nel Manual of Palaearctic Diptera come \"major pest\", ovvero una specie che usualmente provoca moderate perdite di raccolto.\nFra i Cloropidi dannosi sono citate anche due specie di interesse forestale, la neartica \"Hapleginella conicola\" e la paleartica \"Hapleginella laevifrons\". Queste specie attaccano gli strobili delle conifere nutrendosi dei semi.\nAmbito medico e veterinario.\nI cloropidi di interesse igienico-sanitario sono quelli propriamente detti \"eye flies\" (\"mosche degli occhi\") e fanno capo ai generi americani \"Hippelates\" e \"Liohippelates\" e al genere cosmopolita \"Siphunculina\".\nGli adulti di questi generi sono noti per il fastidio recato all'uomo e agli animali domestici in quanto si nutrono a spese delle secrezioni umorali emesse dagli occhi, dalla bocca, dalle orecchie, da ferite e piaghe. Per questo motivo possono essere occasionali vettori di agenti patogeni in diverse aree delle regioni tropicali dell'America, dell'Africa e dell'Asia e favoriscono perci\u00f2 la diffusione di malattie infettive come, ad esempio, le mastiti nei bovini e la framboesia nell'uomo."}
{"id": "2791123", "revid": "1543377", "url": "https://it.wikipedia.org/wiki?curid=2791123", "title": "Nikolaj Morilov", "text": "\u00c8 fratello di Natal'ja Korostel\u00ebva, a sua volta fondista di alto livello.\nBiografia.\nIn Coppa del Mondo ha esordito il 4 dicembre 2004 nella sprint a tecnica libera di Berna (39\u00b0), ha ottenuto il primo podio il 21 dicembre 2008 nella sprint a squadre a tecnica libera di D\u00fcsseldorf (3\u00b0) e la prima vittoria il 6 dicembre 2009 nella medesima localit\u00e0 e nella medesima disciplina.\nIn carriera ha preso parte a un'edizione dei Giochi olimpici invernali, (26\u00b0 nella sprint, 3\u00b0 nella sprint a squadre in coppia con Aleksej Petuchov) e a tre dei Campionati mondiali, vincendo due medaglie.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nTC = tecnica classica\nTL = tecnica libera\nSP = sprint\nTS = sprint a squadre\nCoppa del Mondo - competizioni intermedie.\nCoppa del Mondo - vittorie di tappa.\nLegenda:\nTC = tecnica classica\nTL = tecnica libera"}
{"id": "2791125", "revid": "741067", "url": "https://it.wikipedia.org/wiki?curid=2791125", "title": "Vera-Ellen", "text": "Carriera.\nFiglia di Martin Rohe e Alma Catherine Westmeier, di origine tedesca, inizi\u00f2 a danzare dall'et\u00e0 di nove anni e, giovanissima, divent\u00f2 protagonista al Radio City Music Hall di New York, per approdare poi ai palcoscenici di Broadway.\nScoperta nel 1945 dal produttore cinematografico Samuel Goldwyn, nel 1949 fu protagonista del musical \"Un giorno a New York\", con Gene Kelly e Frank Sinatra, nel ruolo di Ivy Smith. \nBionda, minuta (era alta 1,63 m) e di esile corporatura, grazie alle notevoli doti da ballerina, dagli anni cinquanta il suo nome divent\u00f2 sinonimo di musical. La sua carriera si avvi\u00f2 per\u00f2 a un rapido declino per difficolt\u00e0 personali e problemi di salute. Durante gli anni cinquanta l'attrice soffr\u00ec di anoressia e svilupp\u00f2 una grave forma di artrite che la costrinse a tornare a danzare per combattere la malattia. I problemi di salute la obbligarono per\u00f2 nel 1957 a ritirarsi dalle scene.\nVita privata.\nL'attrice incontr\u00f2 difficolt\u00e0 anche nella sua vita privata. Nel 1941 spos\u00f2 Robert Hightower, da cui si separ\u00f2 nel 1946. Nel 1954 spos\u00f2 Victor Rothschild, dal quale nel 1963 ebbe la sua unica figlia, Victoria Ellen Rothschild, morta tre mesi dopo la nascita a causa della SIDS (morte in culla). Nel 1966 si separ\u00f2 da Rothschild e da allora in poi visse in solitudine. Per decenni si persero le sue tracce, fino a quando non venne divulgata la notizia della sua morte, avvenuta a Los Angeles nel 1981, all'et\u00e0 di 60 anni, a causa di un cancro."}
{"id": "2791126", "revid": "1452073", "url": "https://it.wikipedia.org/wiki?curid=2791126", "title": "Acido colico", "text": "L'acido colico \u00e8 uno steroide, e pi\u00f9 precisamente un acido biliare; si presenta come una sostanza bianca e cristallina, insolubile in acqua (solubile in etanolo e acido acetico), con un punto di fusione di 200,2-201,6 \u00b0C. I sali dell'acido colico, ovvero questi deprotonati, sono detti colati e dal momento che il pH del fegato \u00e8 (di regola) al di sotto di 7 sono proprio questi ultimi la forma maggiormente presente all'equilibrio (acido colico \u2192 colato). L'acido colico, insieme con l'acido chenodesossicolico, \u00e8 il pi\u00f9 importante degli acidi biliari prodotti dal fegato \u2013 dove esso viene sintetizzato a partire dal colesterolo. I derivati del colato rappresentano circa l'80% di tutti gli acidi biliari. Questi derivati vengono prodotti a partire dal colil-coenzima A (colil-CoA), che, unendosi con la glicina o la taurina, porta rispettivamente all'acido glicocolico e all'acido taurocolico.\nSe l'acido colico e l'acido chenodesossicolico sono i pi\u00f9 importanti acidi biliari umani, altri mammiferi sintetizzano prevalentemente l'acido desossicolico."}
{"id": "2791128", "revid": "248115", "url": "https://it.wikipedia.org/wiki?curid=2791128", "title": "Colato", "text": ""}
{"id": "2791130", "revid": "72396", "url": "https://it.wikipedia.org/wiki?curid=2791130", "title": "Combined heat and power", "text": ""}
{"id": "2791132", "revid": "107065343", "url": "https://it.wikipedia.org/wiki?curid=2791132", "title": "Regno di Como", "text": "Il Regno di Como \u00e8 un dipinto a tempera e olio su tela (152x238 cm) di Lorenzo Costa il Vecchio, databile al 1511 e conservato nel Museo del Louvre a Parigi. Fu originariamente dipinto per lo studiolo di Isabella d'Este nel Castello di San Giorgio a Mantova.\nStoria.\nIl dipinto fu il quinto ad essere commissionato da Isabella d'Este per il suo studiolo, dopo le due tele di Mantegna (\"Parnaso\" e \"Trionfo della Virt\u00f9\", rispettivamente del 1497 e del 1499-1502), la \"Lotta tra Amore e Castit\u00e0\" di Perugino (1503), e l'altro dipinto di Lorenzo Costa, \"Isabella d'Este nel regno di Armonia\" (1506). Il \"Regno di Como\" ha misure diverse rispetto alle altre opere della serie ed \u00e8 possibile che occupasse un posto diverso nella stanza, magari lungo la parete opposta alla finestra.\nIl soggetto forse venne fornito dal poeta e consigliere di Isabella Paride da Ceresara, quando Costa era ormai divenuto pittore di corte a Mantova dopo la morte di Mantegna.\nIl dipinto venne regalato, con tutti gli altri dello studiolo, da Carlo I Nevers al cardinale Richelieu, venendo trasferito a Parigi. Qui segu\u00ec le vicende di molte collezioni artistiche di pregio, finendo nel patrimonio statale e poi al nascente Museo del Louvre.\nDescrizione.\nAnche questo dipinto, come il precedente di Costa, raffigura, secondo una complessa allegoria di personaggi mitologici, il regno ideale di Isabella d'Este, paragonato a quello del dio Como, protettore dell'allegria e delle feste.\nTra le figure simboliche del regno si trovano l'amore voluttuoso, rappresentato da Dioniso e Nikaia e da Leda e il cigno, e quello celeste delle due Veneri (vestita e ignuda), raffigurate accanto a Como.\nA destra un maestoso portale classicheggiante simboleggia l'ingresso del Regno, sorvegliato da Giano e Mercurio, che scacciano i Vizi.\nStile.\nDal punto di vista stilistico il taglio dell'opera e la dimensione delle figure vennero imposti dalle regole delle tele nello studiolo. Il pittore tradusse il soggetto in un vorticare di figure, immerse in un ricco paesaggio dai colori morbidi e brillanti, secondo le regole del colorismo allora in voga. Un brano particolarmente riuscito \u00e8 il paesaggio nella parte destra, che sfuma sapientemente in lontananza ottenendo una particolare profondit\u00e0, grazie all'uso della prospettiva aerea."}
{"id": "2791139", "revid": "399", "url": "https://it.wikipedia.org/wiki?curid=2791139", "title": "Barocettore", "text": "Barocettore \u00e8 un termine generale che indica i recettori neurosensoriali, posti nei vasi sanguigni e nel cuore di molti mammiferi; sono dei meccanocettori che rispondono a variazioni pressorie del sistema cardiovascolare e intervengono nel funzionamento del riflesso barocettivo.\nFisiologia.\nI barocettori rispondono specificamente allo stiramento di parete del vaso e, nell'uomo, si dividono in:\nQuando la pressione trans-murale aumenta, i vasi sanguigni si espandono e le terminazioni sensoriali dei barocettori vengono stirate, inducendo una depolarizzazione dei terminali barocettivi; questi a loro volta generano dei potenziali d\u2019azione, che vengono inviati al Sistema Nervoso Centrale mediante fibre afferenti. Ad un aumento della pressione equivale un aumento della frequenza di scarica e ad un abbassamento della pressione corrisponde una diminuzione della frequenza.\nLo stimolo barocettivo invia informazioni relative alla pressione vasale al Sistema Nervoso Centrale (SNC), il quale, a sua volta, esercita un controllo sulla funzione vascolare attraverso fibre del sistema nervoso autonomo e variazioni ormonali, i quali hanno come bersaglio il cuore e i vasi sanguigni.\n\u00c8 importante ricordare che la risposta dei barocettori arteriosi \u00e8 modulata dalla simultanea interazione \u2013 a livello centrale\u00a0\u2013 di impulsi afferenti provenienti da altre aree reflessogene che coinvolgono meccanocettori cardiaci, recettori cardiopolmonari e chemocettori, tutti coinvolti nella regolazione finale della Pressione Arteriosa Media in relazione a variazioni di postura, esercizio fisico e dinamica respiratoria.\nCompromissione dei barocettori.\nSebbene la definizione di range di normalit\u00e0 non sia mai stata affrontata in modo sistematico nel soggetto giovane, la sensibilit\u00e0 barocettiva si riduce con l'avanzare dell'et\u00e0 ed \u00e8 profondamente modificata da situazioni patologiche quali l'ipertensione, lo scompenso cardiaco e l'infarto miocardico. Nonostante esistano diversi metodi automatici implicati nella regolazione della Pressione arteriosa media, molti soggetti soffrono di ipertensione arteriosa sistemica. La realt\u00e0 \u00e8 che i barocettori sono parte del problema: in condizioni di ipertensione cronica, essi si adattano al maggiore valore pressorio e i meccanismi riflessi di regolazione lavorano quindi nel mantenere costante la pressione assestatasi ai nuovi elevati valori.\nInoltre \u00e8 stato dimostrato il ruolo dei riflessi barocettivi nel favorire la genesi di fenomeni aritmici, modulare la risposta emodinamica ad aritmie sostenute, e contribuire al peggioramento di numerosi disturbi del ritmo cardiaco.\nInfine, va considerato che l'attivit\u00e0 fisica aerobica, in progresso tempore, modifica il riflesso barocettore, andando a diminuire l'attivit\u00e0 ortosimpatica, a favore di quella parasimpatica. La risultante sar\u00e0 una bradicardia, la quale diminuisce il carico di lavoro della pompa cardiaca, aumentando quindi la qualit\u00e0 di vita della persona."}
{"id": "2791144", "revid": "143439", "url": "https://it.wikipedia.org/wiki?curid=2791144", "title": "Seni carotidei", "text": ""}
{"id": "2791153", "revid": "143439", "url": "https://it.wikipedia.org/wiki?curid=2791153", "title": "Barocettori", "text": ""}
{"id": "2791156", "revid": "297059", "url": "https://it.wikipedia.org/wiki?curid=2791156", "title": "Analisi dei minerali", "text": ""}
{"id": "2791170", "revid": "143439", "url": "https://it.wikipedia.org/wiki?curid=2791170", "title": "Potenziali d\u2019azione", "text": ""}
{"id": "2791173", "revid": "110157", "url": "https://it.wikipedia.org/wiki?curid=2791173", "title": "Wrigley Company", "text": "La William Wrigley Jr. Company fu fondata da William Wrigley Jr il 1\u00ba aprile 1891, originariamente per vendere prodotti come il sapone e il lievito in polvere. Dal 1892 inizi\u00f2 la produzione di gomme da masticare, originariamente vendute in confezioni contenenti sia le gomme che il lievito. In seguito il business della compagnia si \u00e8 spostato sulla vendita delle gomme da masticare, diventate nel tempo pi\u00f9 popolari del lievito. Nel 2008 la societ\u00e0 fu acquistata da Mars per 23 miliardi di dollari.\nDurante la carica al Senato di Mark Kirk, le gomme da masticare Wrigley furono distribuite al Senato assieme ad altri dolciumi conservati nella cosiddetta \"Candy Desk\", una tradizione iniziata anni prima dal senatore George Murphy di tenere all'interno della sua scrivania dolciumi da offrire ai colleghi senatori.\nInnovazioni.\nNel 1974 un supermercato Marsh, nell'Ohio, install\u00f2 il primo apparecchio per la lettura dei prezzi utilizzando il codice a barre. Il primo prodotto ad essere letto fu una confezione di \"Wrigley's Juicy Fruit gum\", attualmente nel Smithsonian Institution's National Museum of American History."}
{"id": "2791174", "revid": "599013", "url": "https://it.wikipedia.org/wiki?curid=2791174", "title": "Emerson Thome", "text": "Carriera.\nClub.\nHa giocato con numerosi club brasiliani, portoghesi, inglesi e giapponesi."}
{"id": "2791177", "revid": "248115", "url": "https://it.wikipedia.org/wiki?curid=2791177", "title": "Bromuro d'etidio", "text": ""}
{"id": "2791181", "revid": "110157", "url": "https://it.wikipedia.org/wiki?curid=2791181", "title": "Adorazione dei Magi (Mantegna)", "text": "L'Adorazione dei Magi \u00e8 un dipinto tempera a colla e oro su tavola (54,6x70,7\u00a0cm) di Andrea Mantegna, databile al 1497-1500 circa e conservato nel Getty Museum di Los Angeles.\nDescrizione e stile.\nLa tela \u00e8 un esempio del tardo stile del maestro. A sinistra si trova la Sacra Famiglia (Giuseppe, Maria e Ges\u00f9 bambino), mentre a destra si vedono i tre Re Magi, con i doni in mano. Le figure si trovano tutte in primo piano e si accalcano occupando tutto lo spazio pittorico, secondo un'iconografia che facilitava la comprensione del fedele e quindi l'uso devozionale.\nLa scena \u00e8 organizzata su un ritmo pacato, con colori sobri basati sul bruno, con gli accenti del giallo e dei rossi a esaltare la cromia. Particolarmente squillante, a differenza degli altri soggetti, \u00e8 il turbante rosso del mago di colore, che risalta ancora maggiormente in confronto alla pelle scura. Il suo ritratto \u00e8 molto verosimile e testimonia il gusto di Mantegna per i dettagli esotici e pittoreschi.\nLa notevole importanza data ai costosissimi recipienti, uno in rara porcellana blu e bianca (che all'epoca proveniva solo dall'Estremo Oriente) e in pietre semidure gli altri due (diaspro e onice), rimandano al gusto legato a Isabella d'Este ed alle collezioni del suo studiolo. Essi sono infatti al centro della composizione e vi rimandano le linee di forza, come quella della mano di Gasparre chinato, che emerge dal bordo inferiore."}
{"id": "2791191", "revid": "767487", "url": "https://it.wikipedia.org/wiki?curid=2791191", "title": "Psicrofilo", "text": "Si dice psicrofilo (composto del greco \u03c8\u03c5\u03c7\u03c1\u03cc\u03c2, \"psychr\u00f3s\", \"freddo\" e del suffisso \"-filo\") o criofilo ogni microrganismo estremofilo in grado di crescere e di moltiplicarsi a temperature comprese tra 0 e 20 \u00b0C.\nGeneralit\u00e0.\nGli psicrofili sono ubiquitari sulla Terra, in quanto la temperatura della maggior parte della superficie del nostro pianeta \u00e8 inferiore a 15\u00a0\u00b0C. Tali microrganismi sono presenti nei suoli alpini e in quelli artici, nelle latitudini elevate e (a volte) nelle acque oceaniche profonde, nei ghiacci polari, nei ghiacciai e nei nevai. Lo studio di questi microrganismi interessa in particolare l'astrobiologia, la scienza dedicata alla formulazione di teorie circa la possibilit\u00e0 di vita extraterrestre, e la geomicrobiologia, lo studio dei microrganismi attivi nei processi geochimici.\nI microrganismi psicrofili sono caratterizzati dalla presenza di lipidi delle membrane cellulari resistenti dal punto chimico alla rigidit\u00e0 causata dal freddo estremo, e spesso formano delle proteine antigelo allo scopo di mantenere liquido il loro spazio extra- o intracellulare e di proteggere l'integrit\u00e0 delle loro cellule anche a temperature inferiori al punto di congelamento dell'acqua.\nI microrganismi psicrofili formano diverse comunit\u00e0 resistenti e utilizzano una grande variet\u00e0 di vie metaboliche, tra cui la fotosintesi, la chemiolitotrofia (o litotrofia), e l'eterotrofia. La maggior parte degli psicrofili sono batteri o archibatteri e, all'interno di questi grandi raggruppamenti, la psicrofilia pu\u00f2 essere presente in linee microbiche anche molto diverse fra di loro. Se ne trovano esempi in Arthrobacter, Psychrobacter, Halomonas, Pseudomonas, Hyphomonas e Sphingomonas. Inoltre, una recente ricerca ha portato alla scoperta di nuovi gruppi di funghi psicrofili che vivono in zone povere di ossigeno sotto i nevai alpini. Un altro gruppo di organismi eucarioti adattati al freddo \u00e8 costituito dalle alghe di neve che possono dare origine a neve rossa."}
{"id": "2791197", "revid": "3115", "url": "https://it.wikipedia.org/wiki?curid=2791197", "title": "Mario Camorani", "text": "Compose circa 500 tra problemi e studi, prevalentemente problemi diretti in due, tre, e pi\u00f9 mosse e aiutomatti. Ottenne un centinaio di premi e distinzioni, tra cui otto primi premi.\nArbitro Internazionale della FIDE per la composizione dal 1985.\nCollabor\u00f2 a diverse riviste. Diresse per sette anni (dal 1949 al 1956) la sezione problemi e studi de \u00abLa Scacchiera\u00bb. Dal 1939 al 1940 ha redatto la rubrica scacchistica del quotidiano \u00abIl Resto del Carlino\u00bb. Ha diretto per molti anni la sezione problemistica della rivista \u00abScacco!\u00bb. Contribu\u00ec articoli teorici ad altre riviste, tra cui \u00abL'Italia Scacchistica\u00bb\nAl di fuori degli scacchi, svolse l'attivit\u00e0 di tappezziere."}
{"id": "2791200", "revid": "287204", "url": "https://it.wikipedia.org/wiki?curid=2791200", "title": "Herbetet", "text": ""}
{"id": "2791202", "revid": "6923", "url": "https://it.wikipedia.org/wiki?curid=2791202", "title": "Madonna col Bambino e santi (Mantegna)", "text": "La Madonna col Bambino e santi \u00e8 un dipinto tempera su tavola (61,5x87,5\u00a0cm) attribuito ad Andrea Mantegna, databile al 1500 circa e conservato nella Galleria Sabauda di Torino.\nDescrizione e stile.\nLa tavola, che presenta una grave lacuna nella parte superiore a sinistra, \u00e8 un esempio del tardo stile del maestro. Al centro si trova la Madonna col Bambino, che sta in piedi torreggiando sulle sue ginocchia. Appoggianto in basso si vede san Giovannino con la tipica pelle da eremita nel deserto, il bastone con la croce e il cartiglio dove solitamente sta scritto \"Ecce Agnus Dei...\" Madre e figlio non si guardano, ma il loro legame \u00e8 simboleggiato dai teneri gesti con cui si abbracciano. Il volto pensieroso e malinconico della Vergine \u00e8 dovuto alla sua prefigurazione della Passione.\nDegli altri santi presenti solo alcuni sono riconoscibili da attributi: a destra si vede chiaramente santa Caterina d'Alessandria con la ruota dentata, suo tipico attributo, seguita da una santa anziana, forse Anna e Gioacchino o santa Elisabetta, e un santo (san Giuseppe?). Dall'altro lato si vedono una santa, forse Maria Maddalena la cui presenza anticipa la Passione di Cristo, e un santo con libro, forse l'evangelista Giovanni.\nLe figure si trovano tutte in primo piano e si accalcano occupando tutto lo spazio pittorico, secondo un'iconografia che facilitava la comprensione del fedele e quindi l'uso devozionale.\nLa scena \u00e8 organizzata su un ritmo pacato, con colori brillanti amplificati dal cielo azzurrino dello sfondo."}
{"id": "2791203", "revid": "37401", "url": "https://it.wikipedia.org/wiki?curid=2791203", "title": "Mark Fisher", "text": ""}
{"id": "2791213", "revid": "287204", "url": "https://it.wikipedia.org/wiki?curid=2791213", "title": "M\u011bls m\u011b v\u016fbec r\u00e1d (singolo)", "text": "M\u011bls m\u011b v\u016fbec r\u00e1d \u00e8 il primo singolo della cantante pop rock ceca Ewa Farna estratto dal suo album di debutto omonimo."}
{"id": "2791220", "revid": "404338", "url": "https://it.wikipedia.org/wiki?curid=2791220", "title": "Ravaggiolo", "text": ""}
{"id": "2791222", "revid": "1282260", "url": "https://it.wikipedia.org/wiki?curid=2791222", "title": "Confocale", "text": "In geometria, confocale significa: con gli stessi fuochi.\nIn spettroscopia si chiama analisi confocale un tipo di analisi."}
{"id": "2791225", "revid": "219355", "url": "https://it.wikipedia.org/wiki?curid=2791225", "title": "Fuochi (geometria)", "text": ""}
{"id": "2791233", "revid": "2151778", "url": "https://it.wikipedia.org/wiki?curid=2791233", "title": "Alfabeto abcaso", "text": "L'alfabeto abcaso (\u0410\u04a7\u0441\u0443\u0430 \u0430\u043b\u0444\u0430\u0432\u0438\u0442, \"Aphsua alfavit\") \u00e8 composto da 62 lettere cirilliche. 38 di queste sono graficamente distinte, le altre sono digrafi con \u27e8\u044c\u27e9 e \u27e8\u04d9\u27e9 che indicano la palatalizzazione e la labializzazione.\nDal 1928 al 1938 l'abcaso utilizzava l'alfabeto latino."}
{"id": "2791236", "revid": "767487", "url": "https://it.wikipedia.org/wiki?curid=2791236", "title": "Torneo di Viareggio 1958", "text": "Il Torneo di Viareggio 1958 \u00e8 stata la decima edizione del torneo calcistico riservato alle formazioni giovanili di squadre di tutto il mondo ed organizzato dalla CGC Viareggio. Ad aggiudicarsi il torneo \u00e8 stato la Sampdoria per la seconda volta nella storia della competizione.\nLe 16 squadre partecipanti arrivavano da 6 Paesi differenti e la maggior parte di esse, 10, dall'Italia. La formula del torneo cambi\u00f2 nuovamente rispetto all'edizione precedente con il numero dei partecipanti che torn\u00f2 a 16 formazioni. Venne mantenuta l'innovazione di disputare andata e ritorno solamente per il primo turno (in questo caso gli ottavi), dando la possibilit\u00e0 di giocare quindi almeno due match a tutte le squadre.\nFormato.\nLe 16 squadre sono organizzate in diversi turni ad eliminazione diretta. Il primo turno, gli ottavi di finale, prevedono gare di andata e ritorno. Dai quarti di finale in poi la qualificazione \u00e8 decisa in sfide ad eliminazione diretta."}
{"id": "2791250", "revid": "729019", "url": "https://it.wikipedia.org/wiki?curid=2791250", "title": "Analisi confocale", "text": "In spettroscopia si definisce analisi confocale quella effettuata sdoppiando il raggio in due raggi incidenti sul campione.\nQuesta tecnica \u00e8 in grado di dare risposte tridimensionali analogamente alla tomografia. A differenza della tomografia il campione (o lo strumento) non deve ruotare."}
{"id": "2791252", "revid": "256896", "url": "https://it.wikipedia.org/wiki?curid=2791252", "title": "Liphistius laruticus", "text": "Liphistius laruticus \u00e8 un ragno appartenente al genere Liphistius della famiglia Liphistiidae.\nIl nome del genere deriva dalla radice prefissoide greca , \"lip-\", abbreviazione di , \"lipar\u00f2s\" cio\u00e8 \"unto, grasso\", e dal sostantivo greco , \"ist\u00econ\", cio\u00e8 \"telo, velo\", ad indicare la struttura della tela che costruisce intorno all'apertura del cunicolo.\nIl nome proprio deriva dalle colline Bukit Larut, nome locale delle Maxwell Hills, luogo di ritrovamento della specie, nello Stato di Perak della Malaysia peninsulare e dal suffisso latino \"-icus\", con valore derivativo, che indica appartenenza (ad un luogo in questo caso).\nCaratteristiche.\nRagno primitivo appartenente al sottordine Mesothelae: non possiede ghiandole velenifere, ma i suoi cheliceri possono infliggere morsi piuttosto dolorosi\nQuesta specie \u00e8 molto simile a L. desultor ma di dimensioni pi\u00f9 piccole, con le femmine di colore pi\u00f9 scuro e le zampe che spresentano anulazioni. Il pedipalpo maschile ha un'apofisi tibiale alla base pi\u00f9 ampia, il processo tegolare \u00e8 pi\u00f9 ampio e l'angolo retrodorsale della sporgenza tegolare \u00e8 meno protrusa. Le femmine di questa specie hanno il \"poreplate\" (area dei genitali femminili interni coperta da una zona priva di pori) trasverso e di forma ovale, col margine anteriore procurvo.\nIl \"bodylenght\" (lunghezza del corpo senza le zampe), esclusi anche i cheliceri, \u00e8 di 22,4 millimetri nelle femmine. Il cefalotorace \u00e8 pi\u00f9 lungo che largo, circa 8,2 x 7,4 millimetri. I cheliceri hanno 12-13 denti al margine anteriore delle zanne. L'opistosoma \u00e8 anch'esso pi\u00f9 lungo che largo, circa 10,3 x 8,7 millimetri.\nHabitat.\nQuesti ragni sono stati principalmente rinvenuti in ambiente di foresta pluviale, in banchi di rocce e terreni ai lati della strada sterrata che l'attraversa. Le Maxwell hills sono note per essere il luogo della Malaysia che riceve pi\u00f9 pioggia durante l'anno, oltre 5000 millimetri. Per questo motivo tutti i ragni di una certa dimensione rinvenuti in queste zone, e in particolar modo i Liphistius, hanno gli opistosomi rivestiti di goccioline d'acqua di condensa.\nComportamento.\nCostruiscono cunicoli nel terreno profondi fino a 60 centimetri e tengono chiuso l'ingresso del cunicolo con una \"porta-trappola\" piuttosto rudimentale. Intorno all'apertura tessono 7-8 fili molto sottili e appiccicaticci in modo da accorgersi se qualche preda si sta avvicinando e, approfittando dei momenti in cui vi \u00e8 invischiata, balzano fuori e la catturano. Vivono molti anni anche in cattivit\u00e0.\nDistribuzione.\nRinvenuta sulle colline Bukit Larut, nome locale delle Maxwell Hills, nello Stato di Perak della Malaysia peninsulare."}
{"id": "2791265", "revid": "287204", "url": "https://it.wikipedia.org/wiki?curid=2791265", "title": "Poggio di Moscona", "text": "Il Poggio di Moscona \u00e8 una collina ai margini nord-orientali della pianura di Grosseto e del bacino dell'antico Lago Prile, che si erge in posizione dominante sull'abitato di Roselle a circa 8\u00a0km da Grosseto.\nSi contraddistingue per la presenza sulla sommit\u00e0 dei resti di un imponente edificio circolare in pietra detto Tino di Moscona. L'area rientra nel SIR 110 \u201cPoggio di Moscona\u201d di 648,05 ettari e nel SIC omonimo (cod. pSIC: IT51A0010). Non sono presenti aree protette ai sensi della L 394/91 e LRT 49/95.\nGeomorfologia.\nIl rilievo ha forma tondeggiante ed occupa una superficie di circa 5\u00a0km\u00b2; raggiunge quota 317 m s.l.m. e digrada verso la pianura con pendici abbastanza ripide, in particolare sui versanti occidentali e meridionali. \nLa parte alta del Poggio di Moscona rimase a lungo emersa durante le fasi di ingressione marina del Pliocene e rappresenta quindi un'\u201disola fossile\u201d al pari di altri rilievi della Toscana meridionale.\nGeologicamente \u00e8 interamente costituito da calcare massiccio del Lias, che affiora in modo esteso e pronunciato sui versanti meridionali e occidentali dove la vegetazione \u00e8 maggiormente degradata. La rocciosit\u00e0 \u00e8 ovunque elevatissima, contribuendo a inasprire le condizioni di aridit\u00e0 e sterilit\u00e0 del terreno. Fra le rocce si formano tasche poco profonde di terra rossa mediterranea a reazione neutro-alcalina e ricca in ossidi di ferro. \nSotto copertura forestale, sui versanti settentrionali e orientali, si sviluppano sottili strati di terre brune con lettiera e orizzonte umico di scarsa potenza.\nIl clima dell'area \u00e8 di marcata impronta mediterranea, con piovosit\u00e0 che si aggirano attorno ai 700\u00a0mm annui, temperatura media di 16\u00a0\u00b0C e lunga stagione arida da giugno a settembre.\nNel SIR, la tipologia ambientale prevalente \u00e8 data dai rilievi collinari occupati da boschi di sclerofille e di latifoglie, macchia mediterranea, garighe e praterie annue, coltivi (soprattutto oliveti). Sono presenti garighe e macchie xerocalcicole con larga partecipazione di terofite, neofite, camefite eumediterranee che rappresentano ottimamente la vegetazione mediterranea degradata su substrato calcareo roccioso. \u00c8 significativa la concentrazione di stazioni isolate di piante rare diffuse pi\u00f9 a meridione. Altre tipologie ambientali rilevanti sono: affioramenti rocciosi, pascoli e aree archeologiche.\nFauna.\nSono presenti specie rare ornitiche che nidificano in zone aperte (\"Circus pygargus\"). Da segnalare il mammifero \"Felis silvestris silvestris\", coleotteri endemici della Toscana ed il lepidottero \"Euplagia quadripunctaria\".\nAncora da confermare la presenza del rinolofo euriale (\"Rhinolophus euryale\"), mentre \u00e8 accertata o presumibile la presenza di varie specie rare di uccelli legate alle praterie secondarie.\nFlora.\nLa flora del Poggio di Moscona si caratterizza per la sua notevole diversit\u00e0 fitotassonomica e per la presenza di specie significative nel quadro geobotanico regionale come \"Astragalus muelleri\" e \"Allium moschatum\". Alcune di esse compaiono nelle liste rosse della flora toscana e risultano protette ai sensi della legge regionale 56/2000. Inoltre sono presenti tipi vegetazionali caratteristici del paesaggio e dell'ambiente mediterraneo, come le fitocenosi a \"Juniperus phoenicea\" e \"Prasium majus\" e la serie degli stadi dinamici regressivi della lecceta fino alle garighe termoxerofile su roccia calcarea affiorante.\nLa vegetazione del Poggio di Moscona \u00e8 di marcata impronta mediterranea, quindi quasi interamente sempreverde e sclerofillica. Vi si trovano aspetti di lecceta cedua su calcare abbastanza evoluti e rappresentativi della foresta climax dell'area mesomediterranea, nonch\u00e9 i suoi stadi di degradazione pi\u00f9 pronunciati. La lecceta come formazione forestale chiusa \u00e8 presente sui versanti settentrionali e orientali. In essa entano a far parte solo localmente alcuni alberelli decidui come l'orniello (\"Fraxinus ornus\"), l'acero trilobo (\"Acer monspessulanum\") e il pero mandorlino (\"Pyrus amygdaliformis\"). \nNel sottobosco si trovano tutte le specie ombritolleranti dell'associazione \"Viburno tini-Quercetum ilicis\", come il viburno (\"Viburnum tinus\"), le filliree (\"Phillyrea latifolia\", \"Phillyrea angustifolia\"), lo stracciabrache (\"Smilax aspera\"), il ciclamino (\"Cyclamen repandum\"), il carice (\"Carex distachya\"), l'asplenio (\"Asplenium onopteris\") e altre. \nSpecie pi\u00f9 peculiari e meno diffuse presenti nelle leccete del Poggio di Moscona a causa del substrato roccioso sono le due crucifere \"Arabis verna\", piccola piantina dai fiori di colore violaceo e \"Arabis turrita\", pianta pi\u00f9 robusta dai fiori bianco-sporco.\nGli stadi regressivi dei boschi di leccio su calcare sono prima delle boscaglie basse e dense (macchia) e poi degli arbusteti che lasciano scoperto il terreno su ampi spazi. Questi arbusteti prendono il nome di gariga e sono uno degli aspetti pi\u00f9 diffusi del paesaggio vegetale mediterraneo.\nFitosociologicamente le macchie del Poggio di Moscona appartengono all'ordine Pistacio Rhamnetalia, mentre le garighe sono riferibili all'ordine Ononido-Rosmarinetalia e sono floristicamente pi\u00f9 ricche. Laddove scompaiono anche gli arbusti legnosi e rimane solo una copertura di piante erbacee a ciclo prevalentemente annuale si hanno dei pratelli aridi mediterranei ricchi di specie (\"Thero-Brachypodietea\"), in particolare graminacee e leguminose. Degne di nota sono le fitocenosi eterotopiche a ginepro fenicio (\"Juniperus phoenicea\") e t\u00e8 siciliano (\"Prasium majus\") che si trovano sul versante meridionale in posizione particolarmente calda e riparata. Essendo tipiche delle coste alte e rocciose, si pu\u00f2 ipotizzare che queste rappresentino le vestigia della vegetazione litoranea rupestre che esisteva fino all'epoca romana quando il mare lambiva la base del Poggio di Moscona. Nelle garighe su suolo roccioso calcareo vivono molte specie della flora mediterranea, prevalentemente a gravitazione occidentale, di cui alcune di notevole interesse. Esempi tipici sono \"Juniperus phoenicea\", \"Prasium majus\", \"Iris lutescens\", \"Fumana ericoides\", \"Ononis ornithopodioides\", \"Ononis viscosa\", \"Plantago afra\", \"Micrometria juliana\" e tante altre.\nFra le specie pi\u00f9 importanti compare la crucifera \"Biscutella maritima\", che qui risulta isolata al limite nord dell'areale con la sola stazione toscana ad oggi accertata.\nMolto abbondanti sul versante meridionale sono \"Allium moschatum\" e \"Astragalus muelleri\", che vivono nelle fessure delle bianche rocce calcaree dove trovano quel minimo di sostanza organica necessaria per vivere. Queste due specie, che hanno areale gravitante nell'area illirico-balcanica, sono rare a livello nazionale e compaiono anche nelle liste rosse regionali.\nAltre piante interessanti del Poggio di Moscona sono inoltre \"Narcissus serotinus\", \"Narcissus tazetta\", \"Fumaria barnolae\", \"Biscutella mollis\", \"Medicago prostrata\", \"Hymenocarpus circinnatus\", \"Serratula cichoracea\", \"Lathyrus setifolius\", \"Trinia glauca\", \"Anthyllis tetraphylla\", \"Antirrhinum latifolium\", \"Linaria cossonii\" var. \"brevipes\", \"Dianthus sylvestris\" ssp. \"longicaulis\", \"Phleum ambiguum\", \"Sonchus tenerrimus\", \"Lactuca viminea\", \"Marrubium incanum\", \"Hedypnois cretica\", \"Reseda phyteuma\", \"Melilotus sulcatus\", \"Ajuga chamaepitys\" e numerose altre. Infine sono presenti orchidacee dei generi \"Serapias\", \"Ophrys\" e \"Orchis\".\nNel SIR, notevole la \"Centaurea aplolepa ssp. cosana\", un endemismo maremmano, e la presenza di numerose specie rare, legate agli ambienti aperti."}
{"id": "2791268", "revid": "81195", "url": "https://it.wikipedia.org/wiki?curid=2791268", "title": "NEFA", "text": ""}
{"id": "2791269", "revid": "219355", "url": "https://it.wikipedia.org/wiki?curid=2791269", "title": "Spettroscopia confocale", "text": ""}
{"id": "2791270", "revid": "254059", "url": "https://it.wikipedia.org/wiki?curid=2791270", "title": "Madonna col Bambino (Mantegna, incisione)", "text": "La Madonna col Bambino \u00e8 un'incisione a bulino e puntasecca su carta (21x22 cm), databile al 1480-1485 circa e conservata, in una delle migliori riproduzioni, al Graphische Sammlung Albertina di Vienna.\nDescrizione e stile.\nAndrea Mantegna fu probabilmente il primo artista italiano a capire l'importanza dell'incisione applicandovisi direttamente, dopo che molte sue opere erano state ridotte per la stampa da altri artisti, ricevendo una straordinaria diffusione e fama che allargarono l'interesse verso l'artista ben oltre i confini del marchesato di Mantova dove lavorava.\nTramite l'uso incrociato di bulino e puntasecca, l'artista riusciva ad ottenere straordinari effetti chiaroscurali, che fanno risaltare il disegno come un rilievo statuario. Ne \u00e8 un ottimo esempio la \"Madonna col Bambino\", ricca di sfumature e trapassi, con uno straordinario panneggio nella veste della Madonna che sembra sollevarsi dal foglio.\nSi tratta di una Madonna dell'Umilt\u00e0, con la Vergine seduta in terra con il figlio teneramente tra le braccia. Nella scena, riportata anche in pittura da alcuni allievi ed estimatori di Mantegna, \u00e8 abbandonata ogni sacralit\u00e0 in favore di un'osservazione affettuosa ed umana di una donna che abbraccia il proprio figlio."}
{"id": "2791273", "revid": "115950554", "url": "https://it.wikipedia.org/wiki?curid=2791273", "title": "Giacinto Solito", "text": "Biografia.\nGiornalista professionista, si occupa all'inizio di critica cinematografica, divenendo redattore capo del quindicinale \"cinematografo\" diretto dalla fine degli anni 20 da Alessandro Blasetti.\nDirige varie produzioni di film presso la Tirrenia, la Cines e la Scalera, gira vari documentari sino ad approdare al montaggio cinematografico di lungometraggi all'inizio degli anni 30, mentre nel 1939, dirige il suo primo film Fascino con Iva Pacetti, alterna successivamente la sua attivit\u00e0 tra la regia, sceneggiatura e il montaggio sino al 1970.\nBibliografia.\nDizionario Bolaffi del Cinema Italiano I Registi Torino, 1979"}
{"id": "2791274", "revid": "767487", "url": "https://it.wikipedia.org/wiki?curid=2791274", "title": "Australian Championships 1933", "text": "Gli Australian Championships 1933 (conosciuto oggi come Australian Open) sono stati la 26\u00aa edizione degli Australian Championships e prima prova stagionale dello Slam per il 1933. Si \u00e8 disputato dal 21 al 30 gennaio 1933 sui campi in erba del Kooyong Stadium di Melbourne in Australia. Il singolare maschile \u00e8 stato vinto dall'australiano Jack Crawford, che si \u00e8 imposto sullo statunitense Keith Gledhill in 4 set. Il singolare femminile \u00e8 stato vinto dall'australiana Joan Hartigan Bathurst, che ha battuto la connazionale Coral McInnes Buttsworth in 2 set. Nel doppio maschile si \u00e8 imposta la coppia formata da Keith Gledhill e Ellsworth Vines, mentre nel doppio femminile hanno trionfato Margaret Molesworth e Emily Hood Westacott. Il doppio misto \u00e8 stato vinto da Marjorie Cox Crawford e Jack Crawford.\nRisultati.\nSingolare maschile.\n Jack Crawford ha battuto in finale Keith Gledhill 2-6 7-5 6-3 6-2\nSingolare femminile.\n Joan Hartigan Bathurst ha battuto in finale Coral McInnes Buttsworth 6-4, 6-3\nDoppio maschile.\n Keith Gledhill / Ellsworth Vines hanno battuto in finale Jack Crawford / Gar Moon 6-4, 10-8, 6-2\nDoppio femminile.\n Margaret Molesworth / Emily Hood Westacott hanno battuto in finale Joan Hartigan Bathurst / Marjorie Gladman Van Ryn 6-3, 6-2\nDoppio misto.\n Marjorie Cox Crawford / Jack Crawford hanno battuto in finale Marjorie Gladman Van Ryn / Ellsworth Vines 3-6, 7-5, 13-11"}
{"id": "2791277", "revid": "1013865", "url": "https://it.wikipedia.org/wiki?curid=2791277", "title": "Provincia di Mar\u00eda Trinidad S\u00e1nchez", "text": "Mar\u00eda Trinidad S\u00e1nchez \u00e8 una delle 32 province della Repubblica Dominicana. Il suo capoluogo \u00e8 Nagua.\nGeografia antropica.\nSuddivisioni amministrative.\nLa provincia si suddivide in 4 comuni e 5 distretti municipali (\"distrito municipal\" - D.M.):"}
{"id": "2791282", "revid": "119864569", "url": "https://it.wikipedia.org/wiki?curid=2791282", "title": "Romantico Rock Show", "text": "Romantico Rock Show \u00e8 l'ottavo album in studio di Gianluca Grignani, pubblicato il 29 gennaio 2010.\nOltre al disco, su iTunes \u00e8 disponibile il video del brano inedito \"Allo stesso tempo\".\nIl 29 gennaio 2011 l'album \u00e8 stato certificato disco d'oro per le oltre 30.000 copie vendute.\nTracce.\nTesti e musiche di Gianluca Grignani."}
{"id": "2791284", "revid": "7336", "url": "https://it.wikipedia.org/wiki?curid=2791284", "title": "Java Runtime Engine", "text": ""}
{"id": "2791285", "revid": "2118580", "url": "https://it.wikipedia.org/wiki?curid=2791285", "title": "Coppa J.League 1992", "text": "La J.League Cup 1992 o Coppa Yamazaki Nabisco 1992, la Coppa di Lega nipponica di calcio, venne vinta dai Verdy Kawasaki.\nFormula.\nA questa prima edizione parteciparono 10 squadre raggruppate in un girone unico. Le prime quattro si qualificarono per le semifinali."}
{"id": "2791292", "revid": "1013865", "url": "https://it.wikipedia.org/wiki?curid=2791292", "title": "Provincia di Monse\u00f1or Nouel", "text": "Monse\u00f1or Nouel \u00e8 una delle 32 province della Repubblica Dominicana. Il suo capoluogo \u00e8 Bonao.\nGeografia antropica.\nSuddivisioni amministrative.\nLa provincia si suddivide in 3 comuni e 7 distretti municipali (\"distrito municipal\" - D.M.):"}
{"id": "2791294", "revid": "339392", "url": "https://it.wikipedia.org/wiki?curid=2791294", "title": "J. League Cup 1992", "text": ""}
{"id": "2791296", "revid": "339392", "url": "https://it.wikipedia.org/wiki?curid=2791296", "title": "J. League Cup 1993", "text": ""}
{"id": "2791298", "revid": "1546219", "url": "https://it.wikipedia.org/wiki?curid=2791298", "title": "Salvatore Sini", "text": " \nBiografia.\nFiglio di Agostino Sini Cheri, contadino, e di Mariantonia Brandinu Vilia, casalinga, presto decise di intraprendere gli studi a Nuoro. Successivamente si iscrisse alla facolt\u00e0 di giurisprudenza dell'Universit\u00e0 degli Studi di Cagliari, laureandosi nel 1904.\nNel 1911 pubblic\u00f2 la canzone \"La Guerra Tripolina\", dove afferma che la guerra in Libia pu\u00f2 provocare solo gravi danni.\nAder\u00ec alle idee socialiste, come testimoniano alcune sue canzoni.\nLa sua poesia pi\u00f9 famosa \u00e8 \"A Diosa\", nota anche come No potho reposare, musicata dal maestro Giuseppe Rachel."}
{"id": "2791299", "revid": "767487", "url": "https://it.wikipedia.org/wiki?curid=2791299", "title": "Australian Championships 1932", "text": "Gli Australian Championships 1932 (conosciuto oggi come Australian Open) sono stati la 25\u00aa edizione degli Australian Championships e prima prova stagionale dello Slam per il 1932. Si \u00e8 disputato dall'8 al 13 febbraio 1932 sui campi in erba del Memorial Drive Park di Adelaide in Australia. Il singolare maschile \u00e8 stato vinto dall'australiano Jack Crawford, che si \u00e8 imposto sul connazionale Harry Hopman in 5 set. Il singolare femminile \u00e8 stato vinto dall'australiana Coral McInnes Buttsworth, che ha battuto la connazionale Kathrine Le Mesurier in 2 set. Nel doppio maschile si \u00e8 imposta la coppia formata da Jack Crawford e Gar Moon, mentre nel doppio femminile hanno trionfato Coral McInnes Buttsworth e Marjorie Cox Crawford. Il doppio misto \u00e8 stato vinto da Marjorie Cox Crawford e Jack Crawford.\nRisultati.\nSingolare maschile.\n Jack Crawford ha battuto in finale Harry Hopman 4-6 6-3 3-6 6-3 6-1\nSingolare femminile.\n Coral McInnes Buttsworth ha battuto in finale Kathrine Le Mesurier 9-7, 6-4\nDoppio maschile.\n Jack Crawford / Gar Moon hanno battuto in finale Harry Hopman / Gerald Patterson 12-10, 6-3, 4-6, 6-4\nDoppio femminile.\n Coral McInnes Buttsworth / Marjorie Cox Crawford hanno battuto in finale Kathrine Le Mesurier / Dorothy Weston 6-2, 6-2\nDoppio misto.\n Marjorie Cox Crawford / Jack Crawford hanno battuto in finale Meryl O'Hara Wood / Jiro Satoh 6-8, 8-6, 6-3"}
{"id": "2791303", "revid": "1013865", "url": "https://it.wikipedia.org/wiki?curid=2791303", "title": "Provincia di Montecristi", "text": "Montecristi \u00e8 una delle 32 province della Repubblica Dominicana. Il suo capoluogo \u00e8 San Fernando de Montecristi.\nGeografia antropica.\nSuddivisioni amministrative.\nLa provincia si suddivide in 6 comuni e 4 distretti municipali (\"distrito municipal\" - D.M.):"}
{"id": "2791317", "revid": "110157", "url": "https://it.wikipedia.org/wiki?curid=2791317", "title": "Provincia di Monte Plata", "text": "Monte Plata \u00e8 una delle 32 province della Repubblica Dominicana. Il suo capoluogo \u00e8 Monte Plata.\nGeografia antropica.\nSuddivisioni amministrative.\nLa provincia si suddivide in 5 comuni e 6 distretti municipali (\"distrito municipal\" - D.M.):"}
{"id": "2791320", "revid": "767487", "url": "https://it.wikipedia.org/wiki?curid=2791320", "title": "Australian Championships 1931", "text": "Gli Australian Championships 1931 (conosciuto oggi come Australian Open) sono stati la 24\u00aa edizione degli Australian Championships e prima prova stagionale dello Slam per il 1931. Si \u00e8 disputato dal 27 febbraio all'8 marzo 1931 sui campi in erba del White City Stadium di Sydney in Australia. Il singolare maschile \u00e8 stato vinto dall'australiano Jack Crawford, che si \u00e8 imposto sul connazionale Harry Hopman in 4 set. Il singolare femminile \u00e8 stato vinto dall'australiana Coral McInnes Buttsworth, che ha battuto la connazionale Marjorie Cox Crawford in 3 set. Nel doppio maschile si \u00e8 imposta la coppia formata da Charles Donohoe e Ray Dunlop, mentre nel doppio femminile hanno trionfato Daphne Akhurst Cozens e Louise Bickerton. Il doppio misto \u00e8 stato vinto da Marjorie Cox Crawford e Jack Crawford.\nRisultati.\nSingolare maschile.\n Jack Crawford ha battuto in finale Harry Hopman 6-4 6-2 2-6 6-1\nSingolare femminile.\n Coral McInnes Buttsworth ha battuto in finale Marjorie Cox Crawford 1-6, 6-3, 6-4\nDoppio maschile.\n Charles Donohoe / Ray Dunlop hanno battuto in finale Jack Crawford / Harry Hopman 8-6, 6-2, 5-7, 7-9, 6-4\nDoppio femminile.\n Daphne Akhurst Cozens / Louise Bickerton hanno battuto in finale Nell Lloyd / Lorna Utz 6-0, 6-4\nDoppio misto.\n Marjorie Cox Crawford / Jack Crawford hanno battuto in finale Emily Hood Westacott / Aubrey Willard 7-5, 6-4"}
{"id": "2791333", "revid": "110157", "url": "https://it.wikipedia.org/wiki?curid=2791333", "title": "Provincia di Pedernales", "text": "Pedernales \u00e8 una delle 32 province della Repubblica Dominicana. Il suo capoluogo \u00e8 Pedernales.\nGeografia antropica.\nSuddivisioni amministrative.\nLa provincia si suddivide in 2 comuni e 2 distretti municipali (\"distrito municipal\" - D.M.):"}
{"id": "2791336", "revid": "767487", "url": "https://it.wikipedia.org/wiki?curid=2791336", "title": "Australian Championships 1930", "text": "Gli Australian Championships 1930 (conosciuto oggi come Australian Open) sono stati la 23\u00aa edizione degli Australian Championships e prima prova stagionale dello Slam per il 1930. Si \u00e8 disputato dal 18 al 25 gennaio 1930 sui campi in erba del Kooyong Stadium di Melbourne in Australia. Il singolare maschile \u00e8 stato vinto dall'australiano Gar Moon, che si \u00e8 imposto sul connazionale Harry Hopman in 3 set. Il singolare femminile \u00e8 stato vinto dall'australiana Daphne Akhurst Cozens, che ha battuto la connazionale Sylvia Lance Harper in 3 set. Nel doppio maschile si \u00e8 imposta la coppia formata da Jack Crawford e Harry Hopman, mentre nel doppio femminile hanno trionfato Margaret Molesworth e Emily Hood. Il doppio misto \u00e8 stato vinto da Nell Hall Hopman e Harry Hopman.\nRisultati.\nSingolare maschile.\n Edgar Moon ha battuto in finale Harry Hopman 6-3 6-1 6-3\nSingolare femminile.\n Daphne Akhurst Cozens ha battuto in finale Sylvia Lance Harper 10-8, 2-6, 7-5\nDoppio maschile.\n Jack Crawford / Harry Hopman hanno battuto in finale Tim Fitchett / John Hawkes 8-6, 6-1, 2-6, 6-3\nDoppio femminile.\n Margaret Molesworth / Emily Hood hanno battuto in finale Marjorie Cox Crawford / Sylvia Lance Harper 6-3, 0-6, 7-5\nDoppio misto.\n Nell Hall Hopman / Harry Hopman hanno battuto in finale Marjorie Cox Crawford / Jack Crawford 11-9, 3-6, 6-3"}
{"id": "2791340", "revid": "110157", "url": "https://it.wikipedia.org/wiki?curid=2791340", "title": "Provincia di Peravia", "text": "Peravia \u00e8 una delle 32 province della Repubblica Dominicana. Il suo capoluogo \u00e8 Ban\u00ed.\nGeografia antropica.\nSuddivisioni amministrative.\nLa provincia si suddivide in 3 comuni e 11 distretti municipali (\"distrito municipal\" - D.M.):"}
{"id": "2791346", "revid": "1013865", "url": "https://it.wikipedia.org/wiki?curid=2791346", "title": "Provincia di Puerto Plata", "text": "Puerto Plata \u00e8 una delle 32 province della Repubblica Dominicana. Il suo capoluogo \u00e8 San Felipe de Puerto Plata.\nConfini.\nLa provincia confina a nord con l'Oceano Atlantico, a est con la provincia di Espaillat, con la provincia di Santiago (Repubblica Dominicana) a sud e con la provincia di Monte Cristi a ovest.\nEconomia.\nL'economia si basa sull'agricoltura, industria e turismo. Importanti sono le industrie alimentari e delle bevande alcoliche. Le principali zone turistiche della provincia sono Sos\u00faa, Cabarete, Playa Dorada y San Felipe de Puerto Plata.\nGeografia antropica.\nSuddivisioni amministrative.\nLa provincia si suddivide in 9 comuni e 12 distretti municipali (\"distrito municipal\" - D.M.):"}
{"id": "2791351", "revid": "125959664", "url": "https://it.wikipedia.org/wiki?curid=2791351", "title": "Suedehead", "text": "Suedehead \u00e8 il nome di appartenenza a un movimento giovanile nato in Inghilterra nei primi anni settanta che trae ispirazione da movimenti precedenti come quello dei mod e dei primi skinhead ma, al contrario di questi ultimi, non pone l'accento sulla rivalsa sociale tra le classi ma si concentra esclusivamente sull'aspetto sempre curato e la passione per la musica nera ascoltata dai mod durante i sessanta.\nLa caratteristica distintiva di questo movimento sono i capelli tagliati non a zero bens\u00ec lasciati lunghi circa tre o quattro millimetri (da qui il termine \"suedehead\" che in lingua inglese \u00e8 letteralmente \"testa scamosciata\") e l'utilizzo di capi d'abbigliamento vicini all'ambiente mod, come completi tonic, camicie tipicamente a quadretti, Levi's Sta-prest e impermeabili crombie, abbinandovi spesso dettagli come cravatte e pochette da taschino in tinta tra loro, o la tipica bombetta inglese con il bastone da passeggio, imitando lo stile \"gentleman\" delle classi sociali abbienti. Ai piedi erano soliti abbinare mocassini loafer o brogue ma anche anfibi, tipo Dr. Martens, con la particolarit\u00e0 dei calzini colorati in abbinamento al completo.\nMusicalmente prediligono suoni giamaicani come lo ska e l'early reggae, uniti a quelli contemporanei del northern soul principalmente degli anni sessanta.\nGli suedehead durarono solamente qualche anno, venendo inglobati da sottoculture pi\u00f9 numerose come skinhead e mod in seguito ai rispettivi revival di fine anni settanta, ma lasciarono comunque forte ricordo nella societ\u00e0 tanto che nel 1988 venne loro dedicata una canzone dal cantante inglese Morrissey; cos\u00ec pure Paul Weller, cantante inglese ex voce dei The Jam e Style Council, ha dichiarato che prima di adottare un'attitudine ed un'estetica mod era solito indossare l'abbigliamento tipico suedehead."}
{"id": "2791354", "revid": "767487", "url": "https://it.wikipedia.org/wiki?curid=2791354", "title": "Australian Championships 1929", "text": "Gli Australian Championships 1929 (conosciuto oggi come Australian Open) sono stati la 22\u00aa edizione degli Australian Championships e prima prova stagionale dello Slam per il 1929. Si \u00e8 disputato dal 19 al 28 gennaio 1929 sui campi in erba del Memorial Drive Park di Adelaide in Australia. Il singolare maschile \u00e8 stato vinto dal britannico Colin Gregory, che si \u00e8 imposto sull'australiano Richard Schlesinger in 4 set. Il singolare femminile \u00e8 stato vinto dall'australiana Daphne Akhurst Cozens, che ha battuto la connazionale Louise Bickerton in 3 set. Nel doppio maschile si \u00e8 imposta la coppia formata da Jack Crawford e Harry Hopman, mentre nel doppio femminile hanno trionfato Daphne Akhurst Cozens e Louise Bickerton. Il doppio misto \u00e8 stato vinto da Daphne Akhurst e Gar Moon.\nRisultati.\nSingolare maschile.\n Colin Gregory ha battuto in finale Richard Schlesinger 6-2 6-2 5-7 7-5\nSingolare femminile.\n Daphne Akhurst ha battuto in finale Louise Bickerton 6-1, 5-7, 6-2\nDoppio maschile.\n Jack Crawford / Harry Hopman hanno battuto in finale Jack Cummings / Gar Moon 6-1, 6-8, 4-6, 6-1, 6-3\nDoppio femminile.\n Daphne Akhurst Cozens / Louise Bickerton hanno battuto in finale Sylvia Lance Harper / Meryl O'Hara Wood 6-2, 3-6, 6-2\nDoppio misto.\n Daphne Akhurst / Gar Moon hanno battuto in finale Marjorie Cox Crawford / Jack Crawford 6-0, 7-5"}
{"id": "2791356", "revid": "729019", "url": "https://it.wikipedia.org/wiki?curid=2791356", "title": "Ramberto Malatesta", "text": "Biografia.\nEra figlio ultimogenito di Gianciotto e della seconda moglie Ginevra Zambrasi.\nNel 1323, Ramberto fu avvicinato da suo cugino Uberto, ghibellino e conte di Giaggiolo e invitato in una cospirazione per rovesciare ed eliminare il loro zio Pandolfo I Malatesta, di parte guelfa, Signore di Rimini e capo della casata Malatesta. Fingendo di stare al gioco, Ramberto avvert\u00ec Pandolfo delle intenzioni del cugino. Pandolfo insieme a Ferrantino invit\u00f2 a cena Uberto e lo fece assassinare dallo stesso Ramberto.\nCon la morte di Pandolfo nel 1326, si aggravarono gli squilibri all'interno della casata malatestiana. Ramberto infatti ambiva alla podesteria di Rimini, cos\u00ec come i cugini Malatesta III e Ferrantino. Ma nonostante egli salv\u00f2 la vita a Pandolfo non ottenne nessun dominio, mentre invece Malatesta ottenne Pesaro e Ferrantino ottenne Rimini. In seguito a ci\u00f2 tent\u00f2 la mossa dell'invito a cena e dell'arresto dei parenti. Il piano non gli riusc\u00ec perch\u00e9 Malatesta non rispose all'invito perch\u00e9 impegnato nelle Marche, e Polentesia, la moglie di Malatestino Novello organizz\u00f2 la difesa di Rimini. Poi fece catturare a tradimento lo stesso Ferrantino. Malatesta combatt\u00e9 contro Ramberto, che fu costretto a fuggire da Rimini e rifugiarsi a Santarcangelo di Romagna. I due si rinconciliarono nel gennaio del 1327.\nMa la pace non fu rispettata poich\u00e9 convinse il fratello Guido ad attaccare Rimini nel luglio del 1328, ma fu respinto dai difensori.\nIl 28 gennaio del 1330 si rec\u00f2 al castello di Poggio Berni da Malatestino Novello impegnato in una battuta di caccia al falco. Questi rientrato dalla caccia, ritrov\u00f2 Ramberto in ginocchio che gli imprecava perdono per i vari tradimenti commessi in passato. Malatestino rispose uccidendo Ramberto con un colpo di spada immersa dall'alto nel collo."}
{"id": "2791360", "revid": "1305772", "url": "https://it.wikipedia.org/wiki?curid=2791360", "title": "Rafael Trujillo", "text": ""}
{"id": "2791368", "revid": "149485", "url": "https://it.wikipedia.org/wiki?curid=2791368", "title": "Kobe Universiade Memorial Stadium", "text": " \u00e8 uno stadio di calcio sito a K\u014dbe, in Giappone. Ospita soprattutto partite di calcio.\nEsso venne costruito nel 1985 in occasione delle Universiadi. Oggi, il Vissel Kobe gioca alcune delle sue partite in casa. Lo stadio viene utilizzato anche per le partite di rugby, memorabile il 9 maggio 2007, quando la Nazionale di rugby del Giappone sfid\u00f2 gli All Blacks uscendone sconfitta per 36-25.\nNel 2011 ha ospitato la 19\u00aa edizione dei Campionati asiatici di atletica leggera."}
{"id": "2791371", "revid": "767487", "url": "https://it.wikipedia.org/wiki?curid=2791371", "title": "Australian Championships 1928", "text": "Gli Australian Championships 1928 (conosciuto oggi come Australian Open) sono stati la 21\u00aa edizione degli Australian Championships e prima prova stagionale dello Slam per il 1928. Si \u00e8 disputato dal 21 al 28 gennaio 1928 sui campi in erba del White City Stadium di Sydney in Australia. Il singolare maschile \u00e8 stato vinto dal francese Jean Borotra, che si \u00e8 imposto sull'australiano Jack Cummings in 5 set. Il singolare femminile \u00e8 stato vinto dall'australiana Daphne Akhurst Cozens, che ha battuto la connazionale Esna Boyd in 2 set. Nel doppio maschile si \u00e8 imposta la coppia formata da Jean Borotra e Jacques Brugnon, mentre nel doppio femminile hanno trionfato Daphne Akhurst Cozens e Esna Boyd Robertson. Nel doppio misto hanno vinto Daphne Akhurst e Jean Borotra.\nRisultati.\nSingolare maschile.\n Jean Borotra ha battuto in finale Jack Cummings 6-4 6-1 4-6 5-7 6-3\nSingolare femminile.\n Daphne Akhurst ha battuto in finale Esna Boyd 7-5, 6-2\nDoppio maschile.\n Jean Borotra / Jacques Brugnon hanno battuto in finale Gar Moon / Jim Willard 6-2, 4-6, 6-4, 6-4\nDoppio femminile.\n Daphne Akhurst Cozens / Esna Boyd Robertson hanno battuto in finale Kathrine Le Mesurier / Dorothy Weston 6-3, 6-1\nDoppio misto.\n Daphne Akhurst / Jean Borotra hanno battuto in finale Esna Boyd / Jack Hawkes per walkover"}
{"id": "2791377", "revid": "2199520", "url": "https://it.wikipedia.org/wiki?curid=2791377", "title": "Lettonia all'Eurovision Song Contest 2010", "text": "La Lettonia \u00e8 stato uno degli ultimi paesi a confermare la sua partecipazione a causa della forte crisi economica che ha investito ed investe la nazione. Il rappresentante lettone per l'Eurovision Song Contest 2010 fu ancora una volta determinato attraverso l'Eirodziesma, al quale parteciperono 10 canzoni.\nAll'Eurofestival.\nLa Lettonia ha gareggiato nella prima semifinale, il 25 maggio, e si \u00e8 esibita tra i primi otto, come stabilito dall'estrazione effettuata il 7 febbraio.\nCollegamenti esterni.\nSito ufficiale dell'Eirodziesma"}
{"id": "2791378", "revid": "256896", "url": "https://it.wikipedia.org/wiki?curid=2791378", "title": "Liphistius ornatus", "text": "Liphistius ornatus \u00e8 un ragno appartenente al genere Liphistius della famiglia Liphistiidae.\nIl nome del genere deriva dalla radice prefissoide greca , \"lip-\", abbreviazione di , \"lipar\u00f2s\" cio\u00e8 \"unto, grasso\", e dal sostantivo greco , \"ist\u00econ\", cio\u00e8 \"telo, velo\", ad indicare la struttura della tela che costruisce intorno all'apertura del cunicolo.\nIl nome proprio deriva dall'aggettivo latino \"ornatus\", cio\u00e8 ornato, decorato, riferito alla vistosa colorazione delle femmine.\nCaratteristiche.\nRagno primitivo appartenente al sottordine Mesothelae: non possiede ghiandole velenifere, ma i suoi cheliceri possono infliggere morsi piuttosto dolorosi\nQuesta specie \u00e8 simile a L. desultor nell'aspetto esteriore, nella colorazione e nella forma dei genitali maschili; mentre ne differisce in un \"contrategulum\" pi\u00f9 pronunciato e in piccole setole distanziate di molto sul \"cumulus\". Nelle femmine l'apparato genitale rassomiglia a quello di L. bicoloripes, ma ha un peduncolo basale pi\u00f9 corto, stretto e punteggiato e privo di peli sul margine laterale dell'atrio genitale. Il \"poreplate\" (area dei genitali femminili interni coperta da una zona priva di pori) ha un ispessimento ai margini laterali dovuto a piccoli lobi. La stretta relazione degli esemplari femminili con L. owadai \u00e8 apparente.\nIl \"bodylenght\" (lunghezza del corpo senza le zampe), esclusi anche i cheliceri, \u00e8 di 21,6 millimetri nei maschi. Il cefalotorace \u00e8 pi\u00f9 lungo che largo, circa 11,6 x 10,3 millimetri. I cheliceri hanno 11-12 denti al margine anteriore delle zanne. L'opistosoma \u00e8 anch'esso pi\u00f9 lungo che largo, circa 9,3 x 6,5 millimetri.\nHabitat.\nQuesti ragni sono stati principalmente rinvenuti in ambiente di foresta pluviale, in banchi di rocce e terreni ai lati della strada sterrata che l'attraversa. Le Maxwell hills sono note per essere il luogo della Malaysia che riceve pi\u00f9 pioggia durante l'anno, oltre 5000 millimetri. Per questo motivo tutti i ragni di una certa dimensione rinvenuti in queste zone, e in particolar modo i Liphistius, hanno gli opistosomi rivestiti di goccioline d'acqua di condensa.\nColorazione.\nNei maschi il colore \u00e8 uniformemente nero opaco, eccetto l'opistosoma bruno scuro e i tergiti bruno scuri chiazzati di marrone chiaro; gli sterniti e i cheliceri prossimalmente sono arancione scuro. Nelle femmine il carapace \u00e8 arancione, con una banda marrone scuro ai margini laterali ed anteriori, incluso il gruppo oculare; i femori sono arancione pallido e i segmenti distali delle gambe sono nero opaco.\nDistribuzione.\nRinvenuta nei pressi del santuario di Khao Soi Dao, nella provincia thailandese di Chanthaburi."}
{"id": "2791381", "revid": "767487", "url": "https://it.wikipedia.org/wiki?curid=2791381", "title": "Io sto con gli ippopotami", "text": "Io sto con gli ippopotami \u00e8 un film del 1979 diretto da Italo Zingarelli, interpretato da Bud Spencer e Terence Hill. \u00c8 l'undicesimo film interpretato dalla coppia Bud Spencer e Terence Hill.\nTrama.\nAfrica coloniale britannica, 1950. Nella Rhodesia per lavoro, Tom organizza safari per turisti, armandoli a loro insaputa con fucili caricati a salve (eccetto il suo), poich\u00e9 comunque ama e rispetta gli animali. L'uomo \u00e8 stato cresciuto con suo cugino Slim da una donna nativa africana, dopo che suo padre e suo zio sono morti.\nCon l'arrivo di Slim, fannullone giramondo e rubacuori, iniziano le scaramucce tra i due che si concludono quando diventano soci nell'acquisto di un nuovo pullman per i safari.\nI due entrano poi in conflitto con Jack Ormond, un gangster locale tanto ricco e potente quanto spregevole, che traffica in animali e avorio, quando i suoi scagnozzi senza scrupoli minacciano un medico nativo africano che stampa un giornale di denuncia dei suoi soprusi. Al loro arrivo alla clinica gli uomini di Ormond si trovano davanti Tom e Slim, che, con una scazzottata, li cacciano via.\nOrmond a questo punto decide di invitare a pranzo i due cugini e cerca di corromperli, ma questi rifiutano facendo infuriare il boss che ordina ai suoi uomini di dare una lezione ai due. Tom e Slim liberano gli animali nelle gabbie presenti nel giardino della villa e se ne vanno. Ormond pensa allora di far arrestare i due, e al processo li fa condannare corrompendo un giudice. Slim riesce per\u00f2 a scappare saltando dalla finestra, mentre Tom viene fermato dai militari. Quella notte mentre Tom \u00e8 in prigione gli uomini di Ormond istigano la popolazione e vanno alla prigione per linciarlo, ma all'ultimo momento Slim riesce a farlo evadere con l'aiuto di un bulldozer.\nIl mattino seguente i due cugini vanno sulle rive del fiume Zambesi dove \u00e8 ancorata la nave che sta caricando gli animali catturati da Ormond. Quest'ultimo ha venduto gli animali e l'avorio a dei proprietari di alcuni zoo in Canada. I due cugini si mischiano tra i lavoratori e salgono sulla barca cogliendo di sorpresa il boss e i suoi acquirenti costringendoli a buttare le armi in acqua. Inizia uno scontro a suon di pugni e schiaffi tra Tom e Ormond: Tom ha la meglio e spedisce Ormond in acqua.\nNella scena finale, Tom e Slim sequestrano la nave ed il suo Capitano, lasciando liberi gli animali e decidendo di far rotta per le Maldive.\nIl Capitano li avverte che stanno commettendo un atto di pirateria e che non sarebbe certo finita l\u00ec.\nSlim esordisce quindi con la battuta di chiusura: \"Invece finisce proprio qui\".\nRealizzazione.\nIl film venne girato interamente in Sudafrica, presso Johannesburg, mentre le riprese con gli animali furono effettuate nei dintorni di Pretoria.\nNei panni del cattivo di turno troviamo Joe Bugner, ex-pugile diventato attore, che ha preso parte anche ad altri film con il solo Bud Spencer.\nColonna sonora.\nIl brano che fa da tema principale \u00e8 \"Grau grau grau\" che nel commento musicale compare tanto in versione vocale quanto in quella strumentale. A cantarlo \u00e8 Bud Spencer, che lo ha scritto insieme al compositore Walter Rizzati.\nNella scena finale i lavoratori che trasportano gli animali cantano il tradizionale brano sudafricano \"Shosholoza\".\nIncassi.\nIl film \u00e8 stato l'ottavo maggiore incasso nella stagione cinematografica italiana 1979-80 con oltre 7 miliardi di lire."}
{"id": "2791382", "revid": "116608407", "url": "https://it.wikipedia.org/wiki?curid=2791382", "title": "H\u00f3nglu\u00f3-s\u00ec", "text": "Tempio di Hongluo () \u00e8 uno dei templi buddhisti pi\u00f9 grandi e pi\u00f9 ampii fra quelli esistenti, ed \u00e8 situato nel nord di Pechino. \u00c8 stato edificato durante la dinastia Tang (618-907 d.C.), anche se \u00e8 stato ricostruito pi\u00f9 volte in seguito, in particolare durante la dinastia Ming. Il tempio \u00e8 situato alle pendici meridionali del Monte Hongluo, e copre una superficie di 7 ettari (17 acri)."}
{"id": "2791385", "revid": "1356", "url": "https://it.wikipedia.org/wiki?curid=2791385", "title": "Leponzio", "text": ""}
{"id": "2791386", "revid": "715388", "url": "https://it.wikipedia.org/wiki?curid=2791386", "title": "Australian Championships 1927", "text": "Gli Australian Championships 1927 (conosciuto oggi come Australian Open) sono stati la 20\u00aa edizione degli Australian Championships e prima prova stagionale dello Slam per il 1927. Si \u00e8 disputato dal 22 al 31 gennaio 1927 sui campi in erba del Kooyong Stadium di Melbourne in Australia. Il singolare maschile \u00e8 stato vinto dall'australiano Gerald Patterson, che si \u00e8 imposto sul connazionale John Hawkes in 5 set. Il singolare femminile \u00e8 stato vinto dall'australiana Esna Boyd, che ha battuto la connazionale Sylvia Lance Harper in 3 set. Nel doppio maschile si \u00e8 imposta la coppia formata da John Hawkes e Gerald Patterson, mentre nel doppio femminile hanno trionfato Meryl O'Hara Wood e Louise Bickerton. Il doppio misto \u00e8 stato vinto da Esna Boyd e Jack Hawkes.\nRisultati.\nSingolare maschile.\n Gerald Patterson ha battuto in finale John Hawkes 3-6 6-4 3-6 18-16 6-3\nSingolare femminile.\n Esna Boyd ha battuto in finale Sylvia Lance Harper 5-7, 6-1, 6-2\nDoppio maschile.\n John Hawkes / Gerald Patterson hanno battuto in finale Ian McInness / Pat O'Hara Wood 8-6, 6-2, 6-1\nDoppio femminile.\n Meryl O'Hara Wood / Louise Bickerton hanno battuto in finale Esna Boyd Robertson / Sylvia Lance Harper 6-3, 6-3\nDoppio misto.\n Esna Boyd / Jack Hawkes hanno battuto in finale Youtha Anthony / Jim Willard 6-1, 6-3"}
{"id": "2791387", "revid": "263989", "url": "https://it.wikipedia.org/wiki?curid=2791387", "title": "Martirio di San Sebastiano (Piero del Pollaiolo)", "text": ""}
{"id": "2791390", "revid": "1513836", "url": "https://it.wikipedia.org/wiki?curid=2791390", "title": "Israele all'Eurovision Song Contest 2010", "text": "Israele, tramite l'IBA (emittente radiotelevisiva pubblica israeliana) ha selezionato internamente il proprio rappresentante all'Eurovision Song Contest 2010.\nPer esibirsi a B\u00e6rum \u00e8 stato selezionato Harel Skaat, mentre la canzone \u00e8 stata scelta tramite il K'dam Eurovision.\nAll'Eurovision Song Contest.\nHarel Skaat si \u00e8 esibito nella seconda semifinale del 27 maggio 2010, qualificandosi per la finale del 29 maggio. In finale si \u00e8 classificato al 14\u00ba posto, tuttavia \u00e8 stato il primo artista ad aggiudicarsi i tre Marcel Bezen\u00e7on Awards dell'edizione, record ad oggi ancora imbattuto."}
{"id": "2791392", "revid": "1543377", "url": "https://it.wikipedia.org/wiki?curid=2791392", "title": "Galli cisalpini", "text": "L'espressione Galli cisalpini indica l'insieme delle trib\u00f9 galliche (celtiche) stanziate in et\u00e0 antica in Gallia cisalpina, un'area corrispondente grosso modo all'odierna Italia settentrionale. Tali gruppi celtici, provenienti dall'Europa centro-occidentale, penetrarono a sud delle Alpi a partire dal 400 a.C. circa e si scontrarono con gli Etruschi e con alcuni popoli dell'Italia antica - inclusi i Romani, di cui saccheggiarono la citt\u00e0 nel 390 a.C..\nIn Gallia cisalpina coesistettero con altri popoli, quali i Liguri a ovest, i Reti sulle Alpi e i Veneti a est (tutti popoli che subirono una parziale celtizzazione), mentre a sud, verso gli Appennini, furono a contatto con gli Etruschi e con popolazioni osco-umbre; la loro area d'insediamento stabile pi\u00f9 meridionale fu l'Ager Gallicus (odierna costa marchigiana settentrionale), occupato dai Senoni.\nI Galli vennero sottoposti alla crescente pressione di Roma, che a partire dalla fine del II secolo a.C. inizi\u00f2 l'occupazione della Gallia cisalpina, la quale verr\u00e0 definitivamente sottomessa a seguito della seconda guerra punica. Gi\u00e0 alcuni anni dopo la definitiva sconfitta dei Galli Cisalpini, in larga parte schieratisi con Annibale durante la guerra, lo storico greco Polibio poteva gi\u00e0 personalmente testimoniare la rarefazione dei Celti in pianura padana, espulsi dalla regione o confinati in alcune limitate aree subalpine. La regione, negli anni successivi alla guerra punica, venne definitivamente romanizzata, prima con l'insediamento di numerosi coloni provenienti dall'Italia centro - meridionale, ed infine con la concessione della cittadinanza romana a tutti i suoi abitanti (49 a.C.) e la revoca dello status di provincia e l'inclusione a pieno titolo nell'Italia romana (42 a.C.). \nI Galli cisalpini erano ripartiti in numerose trib\u00f9, spesso in conflitto tra di loro e variamente ibridate con elementi liguri o alpini; tra esse, si contavano Boi, Carni, Cenomani, Gesati, Graioceli, Insubri, Leponzi, Lingoni, Salassi, Senoni, Taurini e Vertamocori. Parlavano tutti una variet\u00e0 di celtico continentale diversa dal gallico, chiamata lingua leponzia o lepontica.\nLe trib\u00f9 celtiche penetrarono in Francia nel secondo millennio a. C. Nel IV secolo \"varie popolazioni galliche\" (Senoni, Boi, Sequani) oltrepassarono le Alpi, stanziandosi nella Valle del Po. Le popolazioni galliche (come i Gesati) furono ricercati mercenari nelle guerre del mondo antico, finch\u00e9 non furono assoggettati a Roma fra il III ed il II secolo. Per quanto riguarda la Gallia Transalpina, la pacificazione con Roma si concluse solamente con le campagne militari di Giulio Cesare nel 58-51 a. C.."}
{"id": "2791406", "revid": "438678", "url": "https://it.wikipedia.org/wiki?curid=2791406", "title": "M\u0101n\u012b", "text": ""}
{"id": "2791411", "revid": "767487", "url": "https://it.wikipedia.org/wiki?curid=2791411", "title": "Madame du Barry (film 1930)", "text": "Madame du Barry (\"Du Barry, Woman of Passion\") \u00e8 un film del 1930 diretto da Sam Taylor. Il soggetto \u00e8 tratto dalla commedia \"Du Barry\" di David Belasco, andata in scena per la prima volta il 25 dicembre 1901 a Broadway al Criterion Theatre.\nQuesta \u00e8 una delle numerose versioni che il cinema ha dedicato al personaggio della favorita di Luigi XV.\nProduzione.\nIl film venne prodotto dalla Joseph M. Schenck Productions / Art Cinema Corporation.\nDistribuzione.\nDistribuito dall'United Artists e dall'Art Cinema Associates, il film usc\u00ec l'11 ottobre 1930 e, solo negli Stati Uniti, incass\u00f2 435.000 dollari.\nData di uscita.\nIMDB\nAlias"}
{"id": "2791413", "revid": "46291", "url": "https://it.wikipedia.org/wiki?curid=2791413", "title": "Limodorum abortivum", "text": "Il fior di legna (Limodorum abortivum ) \u00e8 una pianta appartenente alla famiglia delle Orchidacee.\nL'epiteto specifico deriva dal latino \"abortus\" = aborto, in riferimento alle foglie squamiformi, come abortite.\nDescrizione.\n\u00c8 una pianta alta da 20 a 80\u00a0cm.\nL'apparato radicale \u00e8 costituito da un breve rizoma e numerose corte radici micorriziche.\nIl fusto \u00e8 robusto, di colore violaceo o bruno-violaceo.\nLe foglie sono ridotte a squame guainanti il fusto e sono povere di clorofilla. \nL'infiorescenza \u00e8 lunga e lassa, a racemo, con un numero di fiori variabile da 8 a 20, grandi e di colore bianco-violaceo. Il labello \u00e8 arcuato e pi\u00f9 corto dei sepali, con ipochilo ristretto alla base ed epichilo allargato all'estremit\u00e0, percorso da venature violacee pi\u00f9 intense, con bordi laterali ondulati e rialzati. Lo sperone \u00e8 pi\u00f9 o meno lungo come l'ovario, nettarifero. Il ginostemio \u00e8 allungato, di colore giallo arancio.\nFiorisce da met\u00e0 aprile a fine giugno.\nDistribuzione e habitat.\nHa una distribuzione eurimediterranea, che raggiunge la Germania a nord e l'Iran ad est.\nIn Italia \u00e8 una specie piuttosto diffusa in tutto il territorio.\nCresce prevalentemente in boschi termofili di conifere e di latifoglie, macchie, radure e cespuglieti, su suolo preferibilmente calcareo, da 0 a 1800 m di altitudine.\nBiologia.\nRaramente impollinata dagli insetti, la pianta, pur producendo nettare che viene depositato nel lungo sperone, ricorre per la produzione dei semi maggiormente all'autoimpollinazione, che pu\u00f2 avvenire anche senza l'apertura dei fiori (cleistogamia).\nTassonomia.\nSono state descritte quattro variet\u00e0:"}
{"id": "2791416", "revid": "486946", "url": "https://it.wikipedia.org/wiki?curid=2791416", "title": "Barone (personaggio)", "text": ""}
{"id": "2791418", "revid": "287204", "url": "https://it.wikipedia.org/wiki?curid=2791418", "title": "Toscano Classico", "text": "Il Toscano Classico \u00e8 un tipo di sigaro Toscano realizzato a macchina nella manifattura di Lucca (Toscana). All'interno della gamma dei Toscano \u00e8 il tipo che \u00e8 da pi\u00f9 anni sul mercato, venne commercializzato nel 1930. Nel 2006, in contemporanea al ridisegno delle confezioni esterne, ha assunto l'aggettivo \"Classico\", in precedenza, infatti, le confezioni si chiamavano semplicemente \"Toscani\". \u00c8 disponibile nella classica confezione da 5.\nNel 2011, in occasione di 150 anni dell'Unit\u00e0 d'Italia \u00e8 stata messa in commercio una confezione celebrativa di 10 sigari che richiama, nella fattura, le confezioni di un tempo. La commercializzazione di questa confezione prosegue ancora oggi, vista anche la grande richiesta.\nCaratteristiche.\nCaratteristiche distintive del Toscano Classico secondo \"il Toscano\" e \"Il Toscano nel Bicchiere\":"}
