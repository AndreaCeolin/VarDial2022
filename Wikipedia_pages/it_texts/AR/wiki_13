{"id": "2654235", "revid": "1442080", "url": "https://it.wikipedia.org/wiki?curid=2654235", "title": "Vocale anteriore", "text": "Una vocale anteriore (o palatale) \u00e8 un tipo di suono vocalico impiegato in certe lingue. \u00c8 caratterizzata da una posizione della lingua il pi\u00f9 possibile avanzata nella bocca, ma senza una costrizione eccessiva, che implicherebbe l'emissione di una consonante. Le vocali anteriori sono talvolta chiamate anche vocali brillanti, perch\u00e9 sono percepite come dotate di un suono pi\u00f9 brillante di quello delle vocali posteriori.\nLe vocali anteriori identificate dall'alfabeto fonetico internazionale sono le seguenti:\nIn alcune lingue, le vocali anteriori aperte seguono un modello distinto dalle altre vocali anteriori nella loro fonologia.\nEffetto sulla consonante precedente.\nNella fonologia di numerose lingue indoeuropee, le vocali anteriori hanno un effetto particolare su alcune consonanti velari precedenti, facendole evolvere verso consonanti alveolari, postalveolari o palatali. Ci\u00f2 non riguarda solamente le lingue indoeuropee \u2014 effetti simili possono essere osservati in altre lingue, come il giapponese. Si tratta di un effetto di palatalizzazione.\nQuesta evoluzione ha effetti sull'ortografia quando questa conserva nello scritto la consonante etimologica: la lettera che la rappresenta adotta allora due pronunce, secondo la natura della vocale che la segue. Limitandosi a lingue largamente conosciute dal grande pubblico, si trovano esempi come la \"C\" e la \"G\" nelle lingue romanze come l'italiano e il francese (con realizzazioni fonetiche variabili), nonch\u00e9 la \"K\" in norvegese e in svedese. L'inglese segue lo stesso modello del\nfrancese, ma con una minore regolarit\u00e0."}
{"id": "2654236", "revid": "62221", "url": "https://it.wikipedia.org/wiki?curid=2654236", "title": "Insetticida clororganico", "text": ""}
{"id": "2654237", "revid": "287204", "url": "https://it.wikipedia.org/wiki?curid=2654237", "title": "Campionato Sammarinese 1995-1996", "text": "Play-off.\nAi play-off si qualificano le prime quattro squadre del girone e la vincitrice della serie A2."}
{"id": "2654238", "revid": "767487", "url": "https://it.wikipedia.org/wiki?curid=2654238", "title": "San Calixto", "text": "San Calixto \u00e8 un comune della Colombia facente parte del dipartimento di Norte de Santander.\nIl comune venne istituito il 14 gennaio 1945."}
{"id": "2654239", "revid": "62221", "url": "https://it.wikipedia.org/wiki?curid=2654239", "title": "Insetticida fosforganico", "text": ""}
{"id": "2654240", "revid": "123295337", "url": "https://it.wikipedia.org/wiki?curid=2654240", "title": "The Bugs Bunny Show", "text": "The Bugs Bunny Show \u00e8 un programma televisivo creato nel 1960 dedicato alle serie \"Looney Tunes\" e \"Merrie Melodies\", in cui venivano racchiusi alcuni dei migliori episodi di Bugs Bunny e di altri personaggi (con nuove sequenze animate prodotte dallo staff Warner Bros.). La serie andava in onda in prima serata per mezz'ora nelle prime due stagioni, per poi venire spostato alla domenica mattina. In seguito si mischi\u00f2 con il \"Road Runner Show\", formando cos\u00ec \"The Bugs Bunny, Road Runner Show\", dove i protagonisti sono Bugs Bunny e Beep Beep. La serie rimase in onda per 40 anni (uno dei programmi pi\u00f9 longevi della televisione statunitense, oltre che uno di quelli di maggior successo), fino al 2000, quando la serie fu cancellata dopo che gli archivi \"Looney Tunes\" e \"Merrie Melodies\" diventarono di propriet\u00e0 esclusiva della famiglia di canali TV via cavo Cartoon Network negli Stati Uniti. Repliche dello show vanno ancora in onda sui canali canadesi Teletoon e Teletoon Retro. In Italia tutti i formati della serie sono rimasti inediti."}
{"id": "2654241", "revid": "27898466", "url": "https://it.wikipedia.org/wiki?curid=2654241", "title": "Commandos 2", "text": ""}
{"id": "2654242", "revid": "1305772", "url": "https://it.wikipedia.org/wiki?curid=2654242", "title": "San Cayetano (Norte de Santander)", "text": "San Cayetano \u00e8 un comune della Colombia facente parte del dipartimento di Norte de Santander. Il comune \u00e8 situato all'interno dell'Area metropolitana di C\u00facuta.\nL'abitato venne fondato da Calixto Lara e Pedro Santander nel 1773."}
{"id": "2654243", "revid": "62221", "url": "https://it.wikipedia.org/wiki?curid=2654243", "title": "Insetticida carbammato", "text": ""}
{"id": "2654248", "revid": "62221", "url": "https://it.wikipedia.org/wiki?curid=2654248", "title": "Insetticida azotorganico", "text": ""}
{"id": "2654249", "revid": "1543377", "url": "https://it.wikipedia.org/wiki?curid=2654249", "title": "Santiago (Norte de Santander)", "text": "Santiago \u00e8 un comune della Colombia facente parte del dipartimento di Norte de Santander.\nL'abitato venne fondato da Ignacio Romero Camacho nel 1742, mentre l'istituzione del comune \u00e8 del 22 maggio 1911."}
{"id": "2654251", "revid": "62221", "url": "https://it.wikipedia.org/wiki?curid=2654251", "title": "Neonicotinoide", "text": ""}
{"id": "2654252", "revid": "62221", "url": "https://it.wikipedia.org/wiki?curid=2654252", "title": "Cloronicotinili", "text": ""}
{"id": "2654253", "revid": "110157", "url": "https://it.wikipedia.org/wiki?curid=2654253", "title": "Disco Dynamite!", "text": "Disco Dynamite! \u00e8 il primo e unico album del gruppo musicale disco Shirley &amp; Company, prodotto da Sylvia Robinson e pubblicato nel 1975 dall'etichetta Vibration in seguito al successo del primo singolo del gruppo \"Shame, Shame, Shame\".\nAltre tracce estratte come singoli sono \"Cry, Cry, Cry\", \"Jim Doc Kay\" e \"Disco Shirley\"."}
{"id": "2654254", "revid": "767487", "url": "https://it.wikipedia.org/wiki?curid=2654254", "title": "Sardinata", "text": "Sardinata \u00e8 un comune della Colombia facente parte del dipartimento di Norte de Santander.\nIl comune venne istituito il 25 agosto 1906, a seguito di una richiesta della popolazione promossa da Raimundo Ordo\u00f1ez Ya\u00f1ez."}
{"id": "2654255", "revid": "767487", "url": "https://it.wikipedia.org/wiki?curid=2654255", "title": "Automotrice M2 serie 100", "text": "L'automotrice M2 serie 100 \u00e8 un rotabile automotore articolato, a carrelli e con motorizzazione diesel, delle Ferrovie Calabro Lucane costruita dalle Officine Meccaniche Reggiane.\nStoria.\nLe automotrici articolate M2.100 vennero ordinate in numero di 12 unit\u00e0 alle \"Reggiane\", nel 1938, dalla societ\u00e0 Mediterranea Calabro Lucane allo scopo di ammodernare i convogli sulle proprie linee ferroviarie anche in conseguenza del successo ma anche dei limiti insiti nel servizio svolto con le Emmine. All'inizio degli anni quaranta ne vennero costruite e consegnate solo 2 unit\u00e0 alle Ferrovie Calabro Lucane che si trovarono loro malgrado ad affrontare un periodo difficile, data l'entrata in guerra dell'Italia, per cui dopo la consegna, il collaudo e l'immatricolazione come \"M2.101-102\" le accantonarono ed immisero in servizio solo dal 1948 sulle linee baresi. Non ebbero una buona riuscita per la loro difficolt\u00e0 all'iscrizione sulla rete MCL, in cattivo stato e con troppe curve mal raccordate per cui vennero accantonate gi\u00e0 nel 1952. Rimaste per circa vent'anni a Bari Scalo, furono demolite nel 1973.\nCaratteristiche.\nErano automotrici articolate a tre casse, le due estreme destinate al servizio viaggiatori e la centrale che ospitava il motore (un OM tipo BZD a 12 cilindri a V da 220,6\u00a0kW), la trasmissione meccanica Ansaldo e l'unica cabina di guida, sopraelevata. L'elemento centrale poggiava su due assi motori, articolati secondo il sistema Bissel coadiuvato da snodi sferici; le due casse d'estremit\u00e0 poggiavano su una ralla e su un asse portante. Le due automotrici fornivano oltre 100 posti a sedere e raggiungevano la velocit\u00e0 di 72\u00a0km/h; potevano essere accoppiate, ma non in comando multiplo."}
{"id": "2654257", "revid": "1543377", "url": "https://it.wikipedia.org/wiki?curid=2654257", "title": "Santo Domingo de Silos (Colombia)", "text": "Santo Domingo de Silos, spesso semplicemente Silos, \u00e8 un comune della Colombia facente parte del dipartimento di Norte de Santander.\nL'abitato venne fondato da Ambrosius Ehinger nel 1531."}
{"id": "2654260", "revid": "1543377", "url": "https://it.wikipedia.org/wiki?curid=2654260", "title": "Teorama", "text": "Teorama \u00e8 un comune della Colombia facente parte del dipartimento di Norte de Santander.\nL'abitato venne fondato da Antonio Jos\u00e9 del Portillo nel 1800, mentre l'istituzione del comune \u00e8 del 15 maggio 1817."}
{"id": "2654262", "revid": "1921140", "url": "https://it.wikipedia.org/wiki?curid=2654262", "title": "Tempio della Luna (Per\u00f9)", "text": "Il tempio della Luna sono i resti di un tempio cerimoniale inca situati a Huayna Picchu, vicino a Machu Picchu, in Per\u00f9. Il sito \u00e8 fatto in muratura di pietra, in una grotta poco profonda.\nAl centro della grotta si trova un trono scolpito nella roccia. Accanto al trono ci sono dei gradini che portano pi\u00f9 in profondit\u00e0 nella caverna.\nAccesso.\nIl sentiero che porta dalla cima di Huayna Picchu al tempio ed alla Grande Grotta \u00e8 all'aperto, e pu\u00f2 essere molto scivoloso. Alcuni tratti presentano una via ferrata, ma una caduta in molti posti pu\u00f2 causare gravi ferite. Il percorso che scende da Huayna Picchu vicino alla sella \u00e8 pi\u00f9 semplice e sicuro, ma anche lui ha qualche rischio. La camminata richiede almeno 45 minuti in qualsiasi direzione, ed \u00e8 necessaria almeno un'ora dalla cima alle rovine, pi\u00f9 altri 45 minuti per risalire la collina fino al sentiero principale."}
{"id": "2654263", "revid": "198277", "url": "https://it.wikipedia.org/wiki?curid=2654263", "title": "Episodi di White Collar (prima stagione)", "text": "La prima stagione della serie televisiva White Collar \u00e8 stata trasmessa in prima visione assoluta negli Stati Uniti d'America dal canale via cavo USA Network dal 23 ottobre 2009 al 9 marzo 2010.\nIn Italia la stagione \u00e8 stata trasmessa in prima visione dal canale satellitare Fox Crime dall'8 aprile all'8 luglio 2010; la prima parte dell'episodio pilota era stata gi\u00e0 pubblicata in anteprima online una settimana prima del debutto italiano sul canale YouTube di Fox Channels Italy. In chiaro la stagione \u00e8 stata successivamente trasmessa da Italia 1 dal 28 luglio all'8 settembre 2011. La messa in onda in lingua italiana della sola prima stagione \u00e8 avvenuta col titolo White Collar - Fascino criminale.\nI falsari.\nAscolto Italia: 1.920.000 - 11.62%\nTrama.\nNeal Caffrey, abile truffatore e falsario si trova in carcere per scontare una pena di quattro anni. La sua fidanzata Kate Moreau lo va a trovare in carcere per l'ultima volta e lo lascia, restituendogli una bottiglia di Bordeaux vuota, vecchio simbolo del loro amore ormai finito. Neal intuisce che qualcosa non va e decide di evadere anche se mancano solo tre mesi alla fine della sua pena. L'agente dell'FBI Peter Burke, l'unico che dopo tre anni era riuscito ad arrestarlo, lo rintraccia dopo solo tre ore proprio nell'appartamento che lui divideva con Kate. Ormai la ragazza \u00e8 scomparsa e Neal si arrende senza opporre resistenza.\nMa prima di seguire l'agente, gli propone un affare: lo aiuter\u00e0 nelle indagini del suo nuovo incarico in cambio di un colloquio con lui in prigione. Burke, essendo in alto mare con le indagini, decide di accettare e Caffrey gli d\u00e0 il suo prezioso aiuto per catturare un falsario di fama internazionale soprannominato \"l'olandese\". Grazie a questa sua collaborazione, Burke si rende conto che Caffrey \u00e8 l'unico in grado di dare una svolta a quel tipo di indagine e, d'accordo col bureau, decide di fargli scontare i quattro anni ulteriori, al quale \u00e8 stato condannato per l'evasione, in regime di semilibert\u00e0, applicandogli per\u00f2 una cavigliera elettronica dotata di GPS che non gli permette di allontanarsi per pi\u00f9 di due miglia dal suo controllo.\nCos\u00ec, Neal diventa un consulente interno della \"White Collar Crime Unit\", unit\u00e0 che indaga su crimini non violenti.\nBurke gli procura una stanza in un albergo di bassa categoria, ma Caffrey, abituato al lusso, chiede se pu\u00f2 cercare di meglio. Burke gli risponde che pu\u00f2 vivere dove vuole, basta che non superi i limiti e il ragazzo ha la fortuna di conoscere June, una ricca vedova che gli affitta una d\u00e9pendance in una sontuosa palazzina nel centro di Manhattan.\nCaffrey, oltre ad aiutare come consulente l'FBI, comincia anche le sue indagini personali per capire cos'\u00e8 successo a Kate e perch\u00e9 la ragazza sia scomparsa senza lasciargli nient'altro che una bottiglia vuota.\nPer la sua indagine, si avvale anche dell'aiuto di Mozzie, piccolo truffatore e suo grande amico, che riesce a recuperare per lui una foto di Kate, catturata da una videocamera di sorveglianza ad un bancomat di San Diego, in cui si vede una mano con un particolare anello che trattiene la spalla della ragazza.\nTrame sottili.\nTrama.\nA New York \u00e8 la settimana della moda e la citt\u00e0 \u00e8 invasa da modelle e indossatrici, con grande gioia di Neal. Burke, non \u00e8 entusiasta come lui dato che la presenza di tutte quelle donne rallenta il traffico e lo innervosisce. Una modella per\u00f2, si reca all'FBI perch\u00e9 \u00e8 stata testimone di un omicidio e anche se non ha visto in volto l'assassino, asserisce di poterlo riconoscere dalla voce molto particolare. Si tratta del famoso criminale Ghovat sul quale l'FBI sta cercando di mettere le mani da un po'. Ghovat \u00e8 un personaggio che ama il lusso e, per farlo incontrare alla giovane modella e quindi riconoscerlo, Caffrey ha un'idea: organizzare un evento mondano per costringerlo a parteciparvi, prendendolo per il suo punto debole. Ma per attirarlo, l'evento deve essere di portata molto alta e quindi, tramite conoscenze, riesce a farsi dare la terrazza del Guggenheim e ad invitare una sessantina di modelle. Ghovat abbocca, ma si rende conto di essere stato pedinato e riesce a fuggire indisturbato, dato che nessuno conosce il suo volto. Contatta per\u00f2 Neal all'FBI, tramite un cellulare e gli dice che vuole ci\u00f2 per cui \u00e8 arrivato a New York e cio\u00e8 un vestito nel cui risvolto \u00e8 stato nascosto un chip contenente informazioni molto riservate. Infatti, lo stilista che ha confezionato l'abito ne ha fatte due copie e Ghovat ha rubato quella sbagliata. Prima che lo scambio avvenga per\u00f2, il malvivente rapisce la ragazza testimone, per essere sicuro di non essere fregato. Se la vogliono rivedere viva, devono dargli ci\u00f2 per il quale ha ucciso. Burke organizza subito lo scambio in Central Park e distribuisce i suoi vari agenti in giro, in incognito. Ghovat scambia la ragazza col vestito, ma per fuggire dice a Burke che la cintura della donna \u00e8 piena di esplosivo. Se mentre lui fugge dovesse essere fermato, la farebbe esplodere con il cellulare. Neal ha un'intuizione e chiama Ghovat, chiedendo a tutti gli agenti di fare altrettanto per intasargli la linea telefonica, in modo da non poter utilizzare il dispositivo. Alla ragazza viene tolta la cintura e viene messa in salvo. Intanto l'agente Lauren atterra Ghovat che viene cos\u00ec arrestato.\nRientrato a casa Neal riguarda con Mozzie l'ultimo incontro in carcere con Kate e cerca qualche indizio, come ad esempio utilizzare dei codici per scrivergli lettere d'amore (cose che facevano quando stavano insieme). Nel video, quando Kate si alza, Caffrey vede che la ragazza sta utilizzando il dito su una gamba per lasciargli un messaggio in alfabeto morse. Dai ticchettii, Neal riconosce la parola \"bottiglia\".\nSacro e profano.\nTrama.\nMentre gli agenti Cruz e Jones tengono sotto controllo un gruppo di malviventi, con loro sorpresa uno di loro si avvicina al furgone appostato e bussa, chiedendo il loro aiuto. Leo Barelli, capo dell'organizzazione malavitosa, ingaggia l'FBI perch\u00e9 qualcuno ha rubato una preziosa e antica Bibbia dalla chiesa alla quale l'aveva donata. Subito, viene coinvolto Caffrey nelle indagini dato il motivo del furto. Ma Neal asserisce con sicurezza che quel particolare oggetto sacro non ha molto valore in denaro, non essendo abbastanza antico e che comunque chiunque l'abbia rubato sar\u00e0 impossibilitato a venderla. Grazie all'aiuto di Mozzie per\u00f2, viene a conoscenza del vero motivo per il quale la Bibbia \u00e8 stata rubata. Infatti, si tratta di una Bibbia appartenuta a Camillo de Lellis ed \u00e8 chiamata Bibbia Guaritrice, dato che il Santo l'ha fatta toccare a dei fedeli a Napoli durante un'epidemia di peste del 1588, evitando a quei fedeli di prendersi la malattia. Caffrey riferisce che la Bibbia ha poteri miracolosi e che chi viveva nella parrocchia nella quale era custodita non si ammal\u00f2 di spagnola agli inizi del XX secolo. Durante le indagini scoprono che la notte del furto nella chiesa stava dormendo Steve, un senzatetto che viene rintracciato a Central Park e portato all'FBI. L'uomo confessa di aver rubato lui la Bibbia per conto di un uomo che non conosce, e che l'ha fatto per guarire la sua cagnetta, unica compagna di vita. Intanto il nipote di Barelli viene ucciso e mentre Steve \u00e8 nell'ufficio di Burke, riconosce nella foto del ragazzo assassinato l'uomo che gli ha chiesto di fare il furto. Burke chiede a Neil se pu\u00f2 indagare alla sua maniera, essendo stato escluso dal caso dato che ora si parla di omicidio e non pi\u00f9 di furto. Con l'aiuto di Mozzie entra nell'appartamento del nipote di Barelli e scopre che il ragazzo aveva un appuntamento con un'insegnante di storia di Brooklyn, Maria Fiammetta. Neal, utilizzando il suo fascino, invita a cena la donna che lo riconosce subito, dato che la sua fama di ladro e falsario lo precede. Lei infatti ha a che fare con quel tipo di cose visto che la sua consulenza come storica viene chiesta anche dai criminali. Si scopre cos\u00ec che la Bibbia l'ha fatta rubare lei e Neal si spaccia per uno che vuole fare il doppio gioco con l'FBI, chiedendole di vendergliela. La donna accetta e i due fuggono insieme. Per poter far rientrare Burke nel caso, Neal taglia via la cavigliera, in modo da dargli la scusa per inseguirlo. Gli agenti arrivano al momento giusto, dato che Fiammetta sta per uccidere Neal che si fa scudo con il libro e viene salvato. Con indosso una giacca dell'FBI, Mozzie porta la Bibbia a Steve che vede subito nella sua cagnetta dei miglioramenti. Barelli, commosso dal motivo del furto, porta l'animale da un veterinario e non sporge denuncia verso il senzatetto.\nA caso chiuso Neal ricomincia a pensare all'indizio che Kate gli ha lasciato e chiede a Mozzie di fare tutto il possibile nel suo laboratorio per trovare altri indizi sull'etichetta. Una sera, mentre Neal sta bevendo un bicchiere di vino accanto ad una candela, appoggia la bottiglia vicino alla fiamma e il calore del fuoco comincia a far scurire l'etichetta, rivelando una mappa della nuova linea della metropolitana di New York.\nIl lancio della moneta.\nTrama.\nElizabeth si presenta nell'ufficio di Burke infuriata. Riferisce al marito che John Mitchell, marito della sua migliore amica Dana, \u00e8 ricercato dall'FBI per furto di reperti iracheni. Infatti, Mitchell \u00e8 un soldato che, dopo aver saputo dell'accusa, si \u00e8 reso irreperibile. Burke controlla il mandato d'arresto e dice alla moglie che non pu\u00f2 fare nulla, dato che le accuse si riferiscono al ritrovamento delle impronte e del DNA del soldato. Ma Elizabeth insiste e con l'aiuto di Neal, convince il marito che Mitchell \u00e8 stato incastrato, essendo sempre stata una persona onesta. Burke decide di indagare e chiede a Elizabeth se pu\u00f2 convincere Dana a far costituire John. L'uomo accetta e si reca all'FBI dove viene preso in custodia. Riferisce di essere innocente e di aver avuto una richiesta da un certo Patrick Aimes per esportare illegalmente tesori verso gli Stati Uniti, cosa che lui ha rifiutato di fare. Burke e Caffrey cominciano ad indagare e scoprono che su ogni manufatto ci sono le impronte di Mitchell, ma solo della mano sinistra e cominciano a credere che sia davvero stato incastrato, anche se non sanno come. Alla fine della giornata, Neal e Peter si recano in un locale e ordinano una birra. Mentre Burke beve, Caffrey capisce come hanno fatto a recuperare le impronte della mano sinistra del soldato. Burke si reca a casa sua, dove \u00e8 ospitata Dana e chiede alla donna se sa di qualche incontro del marito con qualcuno. La donna riferisce che John era andato a bere qualcosa con una giornalista, Alisha Teagen che lo ha invitato con la scusa di voler fare un pezzo su di lui e sulla sua esperienza in Iraq. Dana riferisce anche che tornato a casa John si arrabbi\u00f2 perch\u00e9 all'incontro aveva perso il suo cappello da baseball preferito. Burke collega il cappello smarrito al ritrovamento delle tracce di DNA.\nSuccessivamente Burke va a parlare con la giornalista che afferma di aver avuto un colloquio con il soldato, ma non riesce a farle confessare nulla. Neal, mentre la donna \u00e8 distratta, le ruba una ricevuta di un banco dei pegni dalla scrivania e ingaggia Mozzie di ritirare la merce. Si tratta di un antico dinaro islamico della dinastia Abbaside, probabilmente una delle tante del tesoro trafugato. Neal, con la scusa di voler esser intervistato da lei perch\u00e9 ha delle importanti informazioni su un insabbiamento in Iraq, si reca da Alisha e le dice che ha lui la moneta e che se non aiuta nelle indagini verr\u00e0 incolpata di tutto. Si scopre cos\u00ec che Alisha era incaricata di procurarsi le prove per incastrare Mitchell al posto di Patrick Aimes. Neal, spacciandosi per un collezionista che vuole acquistare i pezzi rubati, si reca da Aimes e constata che \u00e8 in possesso dei pezzi originali e non di riproduzioni. Ames viene cos\u00ec arrestato e il soldato Mitchell viene scagionato e restituito alla moglie.\nRisolto il caso, Neal comincia a studiare la mappa della metropolitana trovata sull'etichetta. Scopre che la x della parola Bordeaux indica un punto preciso, come \u00e8 uso fare sulle mappe dei tesori.\nIl ritratto.\nTrama.\nBurke e Caffrey vengono chiamati per indagare sul furto di un quadro in una residenza privata a Manhattan. Si tratta di un quadro di Haustenberg, autore ungherese, intitolato \"Giovinetta con medaglione\" e il suo valore supera i due milioni di dollari. La proprietaria della tela \u00e8 una ragazza di 22 anni, Julianna Laszlo, che ha ereditato il quadro e la casa dalla nonna. In casa si trova anche lo zio Gary che, da come si comporta, viene subito sospettato dai due di essere l'autore del furto. Neal lo avvicina fuori dal suo ufficio, facendogli credere di essere uno dei collaboratori di chi lo ha incaricato di rubare la tela. Gary, credendogli, gli stacca un assegno di 10.000 dollari scrivendovi sopra il nome del mandante. Il vero ladro si scopre essere Gerard Dorsett, un avido usuraio che sta cercando di piazzarlo senza successo. Per poterlo acciuffare, Burke chiede aiuto a Taryn Vandersant responsabile acquisti di una galleria d'arte. A Neal viene affidato il ruolo del compratore della tela. Dorsett abbocca e si reca all'appuntamento per far autenticare il quadro davanti a Neal. Mentre Vandersant procede nell'operazione, Dorsett si fa scappare di aver invitato la sua ragazza dalla Francia, tale Brigitte. Poi per\u00f2, insospettito dai troppi operai che girano per la galleria, mangia la foglia e fugge col quadro. \nIntanto all'FBI si fa vivo il curatore del Channing Museum che, saputo del furto dell'Haustenberg, pretende di volerlo restituito perch\u00e9 appartiene al suo museo e asserisce che il quadro \u00e8 stato rubato a loro nel 1967. Neal chiede al curatore perch\u00e9 la cosa non risulta dai registri internazionali delle opere d'arte rubate e il curatore risponde che il registro \u00e8 stato curato solo dal 1990 in poi. Asserisce inoltre che la famiglia che lo ha acquistato dovr\u00e0 essere inquisita per acquisto incauto. Neal chiede quindi a Julianna come sua nonna sia venuta in possesso del quadro e la ragazza gli mostra un'altra cosa che la donna le ha lasciato in eredit\u00e0: il medaglione del quadro. Neal scopre cos\u00ec che il quadro raffigura proprio la nonna di Julianna (che si chiamava anch'essa cos\u00ec) e che il quadro le era stato donato proprio da Haustenberg di cui lei era una figlia illegittima.\nBurke fa rintracciare ogni donna di nome Brigitte arrivata dalla Francia nelle ultime settimane. Individuatala in un locale in compagnia di un'amica, Neal le abborda e si fa invitare con Peter a bere qualcosa nella loro stanza. Con una scusa Neal si allontana ed entra nella camera da letto, dove trova il quadro nascosto. Lo toglie dalla cornice e se ne appropria, senza dirlo a Burke. Trova alla base della tela sul retro una dedica dello stesso autore che recita \"\"alla mia adorata Julianna, conservalo per sempre\".\nTornato a casa Neal decide che il quadro deve restare dove l'autore voleva e cio\u00e8 a Julianna. Si procura il materiale adatto e ne fa un falso da restituire al Channing Museum. Anche lui fa una dedica sul retro della tela, ma questa volta la scritta recita \"mio caro Walter, so cos'hai visto qui l'altra volta. Firmato NC\"\".\nIl curatore non dice di aver capito che \u00e8 un falso, perch\u00e9 le volont\u00e0 dell'artista erano quelle di vedere restituito il quadro alla sua adorata figlia, mentre invece era stato tenuto al Channing Museum senza autorizzazione.\nNelle sue indagini personali, Neal si reca davanti alla Grand Central Terminal, come segnato sulla mappa dell'etichetta. Guardandosi attorno, si accorge che uno dei pilastri di sospensione della struttura di un ponte di passaggio, ha una saldatura che ricorda chiaramente una X. Appesosi trova in un incavo una lettera apparentemente d'addio. Piegando la pagina e accostando alcune parole per\u00f2 si legge il vero messaggio: \"qui, venerd\u00ec a mezzogiorno\". Il giorno dell'appuntamento Neal si presenta di nuovo davanti alla Grand Central e un telefono pubblico comincia a squillare. Quando risponde trova Kate e si accorge che la ragazza \u00e8 solo a pochi metri da lui, sul ponte di fronte. Kate gli dice di non aver molto tempo. Gli dice anche di sapere chi \u00e8 l'uomo con l'anello che la tiene prigioniera ma che non pu\u00f2 dirlo a lui per non metterlo in pericolo. L'unica cosa che Neal pu\u00f2 fare per aiutarla \u00e8 dirgli dove tiene nascosta tutta la refurtiva che ha rubato nel tempo perch\u00e9 l'uomo con l'anello vuole recuperare un oggetto che lui ha rubato. Neal non le dice dove ha nascosto tutto, trovando in quell'informazione l'unica carta che ha da giocare.\nL'ultima partita.\nTrama.\nMark Costa, agente sotto copertura, sparisce nel nulla. Costa si era infiltrato come trafficante di droga nell'organizzazione di Lao Shen, un riciclatore cinese di denaro sporco. Per poter scoprire che fine ha fatto l'agente, Burke chiede a Neal di infiltrarsi nell'organizzazione come cliente. Caffrey utilizza il suo alter ego, Nicholas Halden e prende contatto con il malavitoso nel modo che pi\u00f9 lo stuzzica: affrontandolo nel suo gioco preferito, il Pai Gow. Shen infatti rimarr\u00e0 a New York solo altre 72 ore e sfidarlo al gioco era l'unico modo per velocizzare l'operazione. Durante la partita il colloquio viene seguito via radio dalla squadra di Burke che ha installato una microspia nell'orologio di Neal. Ma qualcuno ha fatto una soffiata e la polizia fa irruzione. Shen sospetta che sia stato Halden a mandarli e scappa, ma Caffrey per non perdere la copertura, fugge sotto i colpi delle armi da fuoco con grande disappunto di Burke. Una volta in strada, viene raggiunto da Meilin Wan, collaboratrice di Shen che lo invita a casa sua e gli dice che Shen vuole incontrarlo ancora. Meilin gli fa togliere l'orologio e lo rompe, poi gli confida di essere un'agente dell'Interpol in incognito. Riferisce che i federali stanno ostacolando la sua operazione e che se Neal la aiuta, lei lo ricambier\u00e0 con informazioni su Kate.\nNeal non riferisce di questa conversazione a Peter e viene munito di un altro orologio. Con lui, si reca in un magazzino di Shen dove trovano il cadavere di Costa. Peter per\u00f2 sa di Mailin e dice a Neal che l'ha ingannato perch\u00e9 se Shao venisse arrestato in territorio americano, la polizia cinese non otterrebbe un finanziamento per la riuscita dell'operazione.\nCaffrey affronta Meilin e lei gli spiega che il governo cinese ha bisogno di mettere le mani sul conto del criminale. D\u00e0 a Neal un conto corrente sul quale Shao dovr\u00e0 versare i soldi che ripulir\u00e0 per conto di Halden e durante la transazione, Caffrey si infila in tasca alcune tessere del domino che trova sul tavolo. Prima di andare sfida Shao ad un'altra partita e scommette del denaro oltre all'orologio che ha al polso. Bluffando perde tutto e d\u00e0 al cinese il suo orologio, permettendo cos\u00ec all'FBI di seguire i suoi spostamenti.\nDopo la fine dell'operazione, Meilin telefona a Neal rivelandogli che l'uomo con l'anello \u00e8 dell'FBI.\nDiamante rosa.\nTrama.\nCaffrey viene incaricato di indagare sul furto di un grande diamante rosa da 42 carati, avvenuto in una boutique nel quale era esposto. Il ragazzo conclude che il diamante attualmente presente al collo di una modella \u00e8 un falso. Intanto, al dipartimento arriva Garrett Fowler, agente dell'UPR Dipartimento di Giustizia degli Stati Uniti. Fowler riferisce a Burke che sospetta di Caffrey per il furto del diamante. Burke gli dice che \u00e8 impossibile, dato che la cavigliera di Neal non ha segnalato alcun allontanamento o manomissione, ma Fowler dice che sul tabulato del GPS risulta un buco di sei ore, tempo in cui \u00e8 stato rubato il gioiello. Caffrey, riconosce la mano del ladro e fa un nome: Adrian Trulane. I due vanno ad interrogarlo e lui dice che il giorno del furto non era in citt\u00e0. Tornato al bureau, Burke chiede all'agente Jones di verificare una cosa per lui: gli dice di controllare se sui titoli falsificati che hanno fatto s\u00ec che Caffrey venisse arrestato la prima volta ci sono le sue iniziali come Neal gli aveva confidato durante la loro prima operazione. Effettivamente le iniziali sono presenti e Fowler riferisce che, ad un attento sguardo, anche la copia del diamante ha le iniziali NC in un angolo. Caffrey viene cos\u00ec arrestato anche se continua a dichiararsi non colpevole. Burke sembra credergli e gli dice di non dire una parola. Una volta in prigione Mozzie ha un colloquio con Neal, essendo il suo avvocato dato che ha preso una laurea on-line. Caffrey gli aveva chiesto di controllare ogni agente della sezione in cui lavora, dato che ormai non si fida di nessuno. Mozzie, richiede ogni incartamento sul suo cliente e appena il giudice gli concede tutto, dall'ufficio di Fowler vengono distrutti dei documenti che Mozzie recupera e porta in carcere a Neal. Gli riferisce anche che il giudice che ascolter\u00e0 Neal ha un ufficio in centro e Neal ha un'idea. \nIl ragazzo chiede all'amico di acquistare per suo conto, con la vendita di alcuni suoi beni, un panificio. L'FBI non conosce l'ubicazione del panificio, dato che sarebbe contro la legge indagare sulle operazioni dell'avvocato di un prigioniero. \nDice al giudice che vuole confessare ma che non lo far\u00e0 in un'aula di tribunale. Allora il giudice gli concede udienza al suo ufficio dove non funziona l'aria condizionata (sabotata da Mozzie). Una volta aperta la finestra per il caldo, chiede a Caffrey di confessare e Neil confessa di non essere stato lui a rubare il diamante, ma che li aiuter\u00e0 a trovare il vero ladro. Poi, dopo aver fatto l'occhiolino, si lancia dalla finestra del 4\u00ba piano e atterra sul tendone ristrutturato di fresco, di un panificio in nuova gestione (di Neal), proprio sotto la finestra del giudice. Burke assiste alla fuga e i due si guardano per un secondo. Ma non interviene e alla sera, tornato a casa, lo trova nascosto a casa sua. Caffrey gli confida ci\u00f2 che ha scoperto e cio\u00e8 che Fowler li tiene entrambi sotto controllo. Porge a Peter i documenti che in prigione \u00e8 riuscito a mettere insieme e si scoprono essere intercettazioni telefoniche tra loro due. Neal confessa a Peter di credere che sia Fowler ad avere preso Kate ed \u00e8 convinto che usi Burke per arrivare a lui. Intanto, una telecamera di sorveglianza in strada incastra Trulane per il furto del gioiello e Neal pu\u00f2 finalmente tornare libero.\nDurante un brindisi per il suo rientro, Caffrey riceve una telefonata di Kate al bureau e la ragazza gli dice che l'uomo con l'anello \u00e8 molto vicino a lui. Neal gli dice di aver capito chi \u00e8 e si precipita ad interrompere un'operazione di Fowler in una camera d'albergo, convinto di trovarvi Kate. Ma gli agenti stanno invece facendo un'indagine e Neal resta con un pugno di mosche in mano. Intanto, Kate rientra nella sua camera d'albergo e ad attenderla c'\u00e8 l'uomo con l'anello: Peter Burke.\nAsso pigliatutto.\nTrama.\nNeal si infiltra in una societ\u00e0 di mediatori di Wall Street. Dopo essere risultato un ottimo venditore riesce ad avere contatti con Avery Phillips, il giovane e pericoloso capo dell'organizzazione. Una sera Neal si trova a casa di Peter e guardando delle foto appese alle pareti nota che Peter indossa lo stesso anello dell'uomo che tiene prigioniera Kate. Da quel momento non si fider\u00e0 pi\u00f9 di lui.\nL'operazione per incastrare Phillips prosegue e anche Peter si infiltra, stavolta come capo di un'azienda farmaceutica che deve vendere azioni. I due si incontrano, facendo finta di non conoscersi, ad una festa organizzata a casa di Phillips. Ma Neal tratta Peter con sarcasmo e in maniera aggressiva e gli confessa, in un momento in cui sono soli, di sapere che \u00e8 lui ad avere Kate. Peter nega e il giorno dopo, a casa di Burke, anche Elizabeth lo convince che si sta sbagliando. Peter gli mostra l'anello e gli spiega che si tratta di una spilla premio per gli agenti dell'FBI che hanno trascorso dieci anni nel bureau e che molti, compreso lui, fanno montare su un anello.\nL'operazione per arrestare Avery Phillips termina con successo e Peter confessa a Neal di aver avuto un incontro con Kate. Spiega che la notte in cui Mozzie gli ha dato la foto del bancomat anche lui ne ha ricevuta una copia. Riconoscendo l'anello si \u00e8 messo ad indagare arrivando a sospettare di Fowler prima di lui. Ma Fowler, per questo suo interessamento, ha cominciato a tenerlo sotto controllo. Poi racconta a Neal cosa si sono detti lui e Kate e dice di sapere qual \u00e8 l'oggetto che la ragazza vuole che rubi. Si tratta di un carillon appartenuto a Caterina la Grande. Peter chiede a Neal se sa qualcosa in proposito e lui gli dice di sapere dove si trova. Inoltre gli riferisce anche che Kate potrebbe non stare dalla sua parte e che alla domanda se avesse mai amato Neal lei non ha rispoosto. Neal, che non crede che Kate possa fare il doppio gioco, spiega a Peter che il carillon non ha un valore cos\u00ec alto e che quindi deve esserci qualcosa di molto prezioso all'interno.\nMozzie raggiunge Neal nel suo appartamento e gli chiede di fargli vedere il carillon. Neal confessa di non averlo mai rubato, mentre sono stati gli altri ad intendere che ce l'avesse lui. Decide quindi di scoprire dove si trova e di rubarlo per davvero.\nUn giudice corrotto.\nTrama.\nDavid Sullivan si reca all'FBI perch\u00e9 vittima di una frode ipotecaria, ma secondo la banca e le firme notarili, risulta tutto a posto. Varie altre frodi per\u00f2 sono state segnalate e indirizzate tutte all'ufficio dello stesso giudice federale, tale Michelle Clark. Burke per\u00f2 nota che il detective Herrera, incaricato qualche anno prima di seguire proprio quell'indagine, si \u00e8 ritirato in pensione a soli trentacinque anni. Decide di contattarlo e gli chiede se sa nulla in proposito. Lui dice di non sapere nulla e lascia sul tavolo della caffetteria delle monete e qualche banconota. Neal capisce che la cifra \u00e8 un indizio che Herrera ha lasciato per loro. Il numero \u00e8 proprio la matricola di Clarke e Caffrey e Burke cominciano ad indagare. Scoprono cos\u00ec che Clarke prende mazzette sui casi che segue e il suo nome, stranamente, compare anche sulle varie firme dei mandati che autorizzano Fowler a perquisire o a mettere sotto controllo Caffrey. I due quindi capiscono che Fowler e Clarke coprono a vicenda le loro magagne, dandosi una mano l'un l'altra. A casa di Burke, Elizabeth invita anche Caffrey per un consiglio sul pat\u00e9 de foie gras e nella degustazione, racconta che nel pomeriggio un tecnico tv ha installato il satellitare che risultava saltato. Ad un controllo, Peter trova di nuovo una microspia in casa sua, proprio nel nuovo decoder. Caffrey allora manda Mozzie e la sua attrezzatura sofisticata per rilevare altre cimici. Burke comincia a controllare ogni atto di pignoramento sospetto e ognuno di loro porta la firma del giudice Clarke. Si fa quindi ricevere nel suo ufficio, informandola che i nove casi sospetti la vedono colpevole e lei gli propone una mazzetta per il suo silenzio. Burke non accetta ma non rifiuta nemmeno, credendo che tenendola sulle spine possa mandare avanti l'indagine. Il giudice per\u00f2 ha filmato tutto e avverte Fowler di avere Burke in pugno. Hughes raggiunge Peter a casa sua e gli dice che il nastro in cui non rifiuta la corruzione, verr\u00e0 visionato l'indomani e che rischia l'espulsione dall'FBI.\nNeal, intanto, riceve per posta una cartolina, sulla quale l'unico testo scritto \u00e8 una mossa sulla scacchiera: apertura di nero. Neal esegue la mossa e lascia la partita in sospeso, in attesa di altri indizi in proposito.\nElizabeth si reca da lui e gli dice che Peter e nei guai. Con l'aiuto di Mozzie, Neal entra nell'ufficio del giudice e smagnetizza il nastro senza rubarlo, per far in modo che Fowler non sospetti il suo intervento.\nL'indomani, Fowler \u00e8 in fermento per aver finalmente messo un freno a Burke, ma quando fa partire il registratore non si vede nulla. Burke per\u00f2 per incastrare il giudice Clark, ha bisogno di arrestarla con il denaro delle truffe. Al corrente di un suo spostamento con il denaro, chiama Neal sapendo che Fowler li sta intercettando e i due discutono sulla mazzetta da prendere e si danno appuntamento davanti all'ufficio del giudice. Fowler li segue e quando vede il giudice con la borsa di pelle, capisce che era una trappola. Infatti, da alcune auto, Burke e i suoi agenti arrestano la donna e Fowler non pu\u00f2 dire nulla per difenderla. Peter gli dice che ha perso il suo cagnolino.\nRisolto il caso Neal chiede a Peter se ha avuto altre informazioni da Kate e lui riferisce di aver ricevuto un messaggio che diceva solo \"va da Robert\". Neal capisce che si tratta di Robert Mureau, padre ormai defunto di Kate. Con Peter e Mozzie si reca sulla tomba dell'uomo e tra un mazzo di fiori trova un origami giallo raffigurante un giglio. Dice a Peter per\u00f2 di non aver trovato nulla, anche se invece quell'origami significa che Kate gli sta indicando di avvalersi dell'aiuto di qualcuno per rubare il carillon.\nSegni di vita.\nTrama.\nMentre June e Neal si stanno godendo una giornata a Central Park, gli confida che la nipotina Samantha, malata ai reni, \u00e8 stata tolta dalla lista dei trapianti. Neal, senza pensarci due volte, decide di aiutarla.\nJune allora gli confida che un'organizzazione privata si \u00e8 proposta di intervenire nel trovare un donatore a patto che un'offerta sia versata sui loro conti. Neal si presenta cos\u00ec a casa di Peter mentre sta facendo colazione con la moglie e, oltre a informarlo su questo nuovo caso, si appropria di una stella da sceriffo in regalo nei cereali. Burke decide di indagare e scopre che l'azienda Cuori aperti fa tutto legalmente, almeno cos\u00ec sembra.\nJune invita la responsabile dell'organizzazione a casa per un colloquio. Melissa Cartwright si presenta e Neal chiede a Mozzie di introdursi nella sua auto per dare un'occhiata ai documenti della donna. Mozzie rifiuta e Caffrey \u00e8 costretto ad intervenire. Viene cos\u00ec a conoscenza di un torneo di tennis nel quale \u00e8 possibile agganciare l'indagine. Intanto Burke nota che tutti i partecipanti all'evento fanno parte della \"Doctoral Global Initiative\", un'associazione di medici che si occupa di aiutare le persone nel terzo mondo. I due si infiltrano alla festa e Neal, spacciandosi per un medico, cerca di far colpo su Melissa dato che non ha l'invito. La donna lo tratta con indifferenza, ma con grande sorpresa di Caffrey, sposta la sua attenzione su Peter. Melissa fa entrare gli uomini all'evento e Neal aggancia il dottor Powell, uno dei maggiori sospettati. Neal dice al medico di lavorare per la \"DGI\" e Powell gli racconta di un suo paziente che ha bisogno di un rene e che la compatibilit\u00e0 l'ha trovata solo in alcuni abitanti dell'India. Caffrey gli dice che si reca spesso in quei luoghi e che lo avvertir\u00e0 nel caso sappia di qualche donatore disponibile. Peter, flirtando con Melissa, riesce a farsi dare informazioni ulteriori che per\u00f2 non potr\u00e0 approfondire dato che ha bisogno di un mandato per entrare nella clinica. L'organizzazione intanto, rifiuta di aiutare la nipotina di June adducendo come scusa la gravit\u00e0 di altri pazienti prima di lei. Mozzie rivela a Neil i suoi sospetti sul gioco poco pulito dell'organizzazione. Neal decide quindi di infiltrarsi per trovare la lista di persone che usufruiscono della precedenza e, spacciandosi per medico, costringe Mozzie a spacciarsi per un paziente insano di mente. I due si intrufolano nell'ufficio del dottor Powell e Neil trova un elenco di nomi di gente facoltosa. Decide di spedirla a Peter ma viene visto dalle telecamere e bloccato. Il fax arriva parziale. Neal viene quindi trattenuto, legato su una barella e drogato. Burke riceve il segnale della cavigliera che ha superato i limiti: gli indica l'indirizzo dell'organizzazione. Peter decide di utilizzare il suo ascendente su Melissa per entrare alla clinica e trova Neal che, gi\u00e0 liberatosi dalle manette, canta \"Le nozze di Figaro\" ad alta voce. Lo aiuta a scappare con difficolt\u00e0, dato che Neal \u00e8 sotto l'effetto di una potente droga. Ma nel tragitto, Caffrey si lascia andare ad una sincera confessione, dicendogli che anche se finir\u00e0 in prigione per quell'irruzione, considerer\u00e0 per sempre Peter come l'unica persona della quale si sia mai fidato. Peter, commosso, decide di rubare il nastro della sorveglianza per non farlo arrestare.\nIntanto, si scopre che il malato che il dottor Powell indicava come spacciato era proprio lui e che l'organizzazione Cuori aperti \u00e8 stata una sua idea per racimolare il denaro che gli servir\u00e0 per comprarsi un rene. Per arrestarlo per\u00f2, hanno bisogno che i soldi siano rintracciabili. Decidono quindi di spaventarlo per farlo venire allo scoperto, inducendogli i sintomi che gli suggeriscono un blocco renale. Poi, Neal gli telefona facendo finta di trovarsi in India e gli comunica di aver trovato il donatore. L'uomo si precipita all'aeroporto e nel tragitto prende dei sonniferi. Si sveglia in una fatiscente camera d'ospedale con un'infermiera indiana molto scortese. Neal, vestito da medico, gli comunica che ha avuto un blocco sull'aereo e che per non farlo morire, hanno dovuto asportargli il rene malato e attaccarlo alla macchina della dialisi. Quindi, gli chiede il denaro per il rene e lui gli d\u00e0 il numero del conto. Neal esce dalla stanza e spegne la macchina della dialisi, suscitando in Powell il terrore. Presto per\u00f2 si accorge che i tubi che portano il sangue al suo corpo non hanno aghi e che la stanza in cui si trova \u00e8 stata allestita a casa sua. Una volta uscito in strada, viene arrestato da Peter che gli mostra il tesserino dell'FBI, mentre Caffrey sfoggia orgoglioso la sua stella da sceriffo.\nGrazie all'indagine, la commissione per i trapianti rivede le pratiche e ricolloca la nipotina di June sulla lista.\nUna escort intraprendente.\nTrama.\nNeal si reca al Rockefeller Center con l'origami raffigurante un giglio trovato sulla tomba del padre di Kate. Sta osservando una ragazza che pare puntare delle ignare vittime. Caffrey avvicina l'obiettivo che lei ha deciso di scegliere e, prima di lei, sfila il portafoglio all'uomo scambiandolo con il suo. La ragazza a sua volta, sfila dalla tasca il portafoglio di Caffrey e vi trova infilato dentro l'origami. Si scopre essere Alex Hunter, abile truffatrice e borseggiatrice vecchia conoscenza di Neal. I due hanno cos\u00ec una conversazione in cui lui le chiede informazioni sul carillon che gi\u00e0 qualche anno prima, avevano tentato di rubare assieme. Lei gli dice di non sapere nulla, ma Caffrey la smentisce dato che dalla sua borsa le aveva precedentemente sfilato un piccolo pezzo del carillon che Alex conserva gelosamente. Ammette cos\u00ec di interessarsene ancora, ma di non sapere dove si trova. Avvertir\u00e0 Neal non appena avr\u00e0 qualche altra informazione.\nIntanto, Burke entra in casa di un noto agente di borsa che \u00e8 appena stato assassinato. Nella sua casa, trovano una ragazza sotto shock che riferisce di aver visto l'assassino fuggire. La donna dice di chiamarsi Pierce Spelman e viene successivamente accompagnata in ospedale.Contemporaneamente, Peter \u00e8 costretto a cercarsi una sistemazione per due notti dato che a casa sua ci sono dei lavori e hanno anche tolto la corrente. Elizabeth va da sua sorella. Peter prova ad alloggiare al motel dove aveva messo Caffrey, ma poi cede all'invito di Neal e si presenta a casa sua senza preavviso. Vi trova Alex che stava rivelando a Neal dove si trova il carillon, ma appena entra l'agente va via lasciando un messaggio in codice su un gioco da tavolo e Peter intuisce che i due hanno in mente qualcosa. Durante la permanenza nella d\u00e9pendace, Peter scopre che Neal \u00e8 alla ricerca del carillon e indaga su Alexa.Peter chiama Neal per aiutarlo nelle indagini e lui dice all'agente che il documento della ragazza trovata sul luogo del delitto \u00e8 falso e che quindi non \u00e8 una testimone, ma \u00e8 l'assassina. Peter chiama l'ospedale, ma oramai la donna \u00e8 fuggita. L'assassina lascia dietro di s\u00e9 una lista con un codice e Caffrey lo decripta. Si tratta di un elenco di possibili altre vittime. Tra i nomi, vi \u00e8 quello di Dan Picah, eccentrico multimilionario in possesso di molte opere d'arte. Burke chiede a Picah un aiuto e si fa aiutare da Caffrey come consulente. L'uomo, rimane affascinato dal modo di gesticolare col cappello di Neal e cerca di entrarne goffamente nelle grazie. Inoltre, aiuta l'FBI a capire cosa cercasse Pierce Spelman a casa della vittima: un elefante di giada, facente parte di una collezione di cinque pezzi, trafugate al governo cinese. Picah ne possiede un altro e utilizzano la coppia per agganciare la donna. Neal fa da esca e chiede di incontrarla per raggruppare i cinque pezzi e venderli insieme. Durante il loro incontro in un pub, Alex irrompe e chiede spiegazioni sul fatto che l'FBI ha indagato su di lei, cos\u00ec Pierce capisce che \u00e8 una trappola e fugge. Peter non riesce a fermarla in tempo e Neal lo incolpa per aver fatto saltare il piano. Appena Caffrey torna a casa trova Pierce nella d\u00e9pendance e lo minaccia di restituirgli i due pezzi che le mancano. Sotto tiro, costringe Caffrey a togliersi la cavigliera e lui, tagliandola e senza essere notato, manda un messaggio in Codice Morse a Peter: \"corrente\". Burke capisce che i due si trovano a casa sua e, facendo irruzione, arresta la donna e salva Neal. Alex scopre che Neal lavora per l'FBI e non vuole pi\u00f9 collaborare con Caffrey nella ricerca del carillon, ma stuzzica Neal dicendogli che sa dove si trova. Gli comunica per\u00f2, che finch\u00e9 collaborer\u00e0 con l'FBI, non glielo dir\u00e0.\nLa bottiglia di Franklin.\nTrama.\nNeal trova nella posta un'altra cartolina con una mossa degli scacchi. La esegue e si rende conto di conoscere il suo avversario. Si tratta di Matthew Keller, suo acerrimo nemico e altro abile falsario. Curioso, comincia ad indagare per i fatti suoi e scopre che ci sono stati vari furti al Museo di Storia Naturale di New York. Tra gli oggetti rubati vi sono antichi tappi di sughero, stecche di ceralacca del XVIII secolo e campioni di terra dello stesso periodo. Burke trova strano il suo interessamento e gli chiede spiegazioni, dato che l'FBI \u00e8 sulle tracce di Keller da molto tempo. Caffrey allora confessa all'agente di conoscerlo molto bene. Lo definisce la versione cattiva di Caffrey e dice anche di sapere perch\u00e9 Keller ha ingaggiato un uomo per rubare tutte quelle cose. Infatti i due, che sono sempre stati in competizione, hanno fatto una scommessa parecchi anni prima: vedere chi fosse stato in grado di contraffare una bottiglia di Ch\u00e2teau Du Munn, vino che l'imperatrice Maria Antonietta regal\u00f2 a Benjamin Franklin per capire finalmente chi dei due fosse il miglior falsario del mondo. Burke decide di interrogare l'autore del furto insieme a Caffrey, ma l'uomo viene investito e ucciso davanti ai loro occhi. Si scopre che Keller deve parecchi soldi a dei mafiosi russi e quindi usa la bottiglia per poterla vendere all'asta.\nPeter incontra il curatore di Weatherby's, casa d'aste che si occuper\u00e0 della vendita della bottiglia e informa Burke che non sa chi \u00e8 il venditore. Gli fornisce per\u00f2 il nome della sua intermediaria, Grace Quinn. Caffrey incontra la donna con la scusa che ha un cliente interessato all'acquisto di vino pregiato e Quinn lo porta a visitare la cantina. Neal vede su un tavolo un libro con un'altra cartolina simile a quelle che riceve lui e la prende trovandovi l'orario di un appuntamento. Quando raggiunge il posto, incontra finalmente Matthew Keller che lo stuzzica ricordandogli una sua relazione con Kate e poi gli d\u00e0 un'antica bottiglia vuota, dicendogli che ha dieci giorni per fare la sua copia. Neal accetta la sfida e intanto, spiega a Peter che la bottiglia non pu\u00f2 essere contraffatta perch\u00e9 anche se superasse alcuni esami per garantirne l'autenticit\u00e0, come il carbonio sul tappo o l'esame molecolare della ceralacca, il vino contenuto all'interno verrebbe trattato con l'esame del cesio, un esame che detiene l'antichit\u00e0 di un vino senza aprirne la bottiglia. In questo modo, entrambe le bottiglie risulteranno false e quindi potranno bloccare i piani di Keller.\nMozzie si occupa di realizzare il falso e la bottiglia viene cos\u00ec paragonata a quella conservata alla casa d'aste. All'esame del cesio, solo quella di Neal risulta falsa e quindi i due capiscono che la bottiglia di Keller era invece autentica e che ha usato Caffrey per avere la documentazione della sua autenticit\u00e0, facendone aumentare il prezzo. Caffrey non si arrende e quando il vino viene battuto all'asta, fa l'ultima offerta di un milione di dollari, diventandone il proprietario. Keller, convinto di aver conseguito un successo, decide di fuggire con il capo della mafia russa, ma Neal lo intercetta e gli dice che il milione di dollari non lo avr\u00e0 mai perch\u00e9 \u00e8 lui l'acquirente. Keller si arrende e viene arrestato per l'omicidio del ladro che aveva ingaggiato.\nMozzie informa Neal che c'\u00e8 parecchia gente che comincia a interessarsi al carillon e gli dice anche che dovrebbe rivedere la partecipazione di Alex. Neal gli confida che la ragazza non l'aiuter\u00e0 mai, ma Mozzie gli dice che invece, per convincerla, dovrebbe farle un'offerta.\nIl passato ritorna.\nTrama.\nNeal prova a tracciare gli ultimi posti dove potrebbe trovarsi il carillon. Manda un messaggio ad Alex chiedendole un incontro e lei si presenta. Gli spiega per\u00f2 che continuer\u00e0 a non aiutarlo finch\u00e9 avr\u00e0 la cavigliera GPS. Caffrey le fa un'offerta: gli offre la sua abilit\u00e0 di ladro per rubarlo e le promette di darglielo, dopo averlo usato lui per primo. Alex, titubante, lo lascia in sospeso.\nAlla White Collar si presenta Kimberly Rice, agente esperta di rapimenti e chiede al dipartimento se pu\u00f2 usufruire dell'aiuto di Caffrey per trovare una ragazza rapita. Infatti, la ragazza \u00e8 la figlia dell'uomo che Neal ha truffato tempo prima. Ma il collegamento che la Rice ha fatto non \u00e8 tanto quello, quanto che il sospettato rapitore \u00e8 Ryan Wilkes, un criminale molto violento con il quale Caffrey aveva collaborato molto tempo prima. Neal infatti, \u00e8 colpevole di averlo imbrogliato e di avergli rubato dei soldi, perch\u00e9 durante l'operazione in cui erano entrambi coinvolti Wilkes voleva usare armi da fuoco e lui \u00e8 contrario a quel tipo di violenza. La White Collar affida Caffrey all'agente Rice e Burke rimane interdetto.\nCaffrey collabora con la donna, ma lei blocca la sua intraprendenza, cosa che invece Peter gli permette di fare. Lo spedisce in auto ad aspettare durante un interrogatorio e Peter, frustrato perch\u00e9 non pu\u00f2 controllarlo, lo raggiunge. Insieme trovano un indizio e poi lo lascia di nuovo in custodia alla Rice. Si viene a scoprire che Wilkes \u00e8 molto in collera con Caffrey e che probabilmente, lo vuole morto. La Rice chiede a Neal di intrufolarsi nella banda di Wilkes e per farlo, gli toglie la cavigliera facendo innervosire ulteriormente Burke.\nAll'FBI intanto, si presenta il padre della ragazza rapita e confida a Burke che la richiesta di riscatto per la figlia \u00e8 proprio Caffrey. Burke non fa in tempo ad avvertire Neal e quest'ultimo viene rapito da Wilkes. Peter, imbestialito, accusa la Rice di aver usato Caffrey per i suoi scopi. La donna in effetti sapeva e ha taciuto, quindi le viene tolto il caso: dovr\u00e0 rispondere a Burke per il futuro.\nNeal viene costretto da Wilkes a procurarsi un itinerario di un uomo, Thomas Loze che sta per arrivare a New York. Gli vengono dati due minuti per trovare le informazioni all'agenzia di viaggi che l'uomo ha usato e, per ringraziare la dipendente, le d\u00e0 l'e-mail di un amico interessato ai viaggi in offerta: un certo Dante Haversham.\nOttenute le informazioni, Wilkes lo porta nel nascondiglio dove tiene la ragazza e i due si incontrano. Neal la rassicura dicendogli che il miglior agente dell'FBI \u00e8 sulle loro tracce. Al bureau arriva un video della ragazza e Burke, tramite la struttura alle sue spalle, intuisce dove pu\u00f2 trovarsi. Inoltre, Burke viene avvertito da Mozzie che Neal ha tentato di mettersi in contatto con lui, dato che Dante Haversham \u00e8 lo pseudonimo che usano per comunicare in caso di pericolo.\nIntanto, Wilkes costringe Caffrey al secondo round della sua missione: andare all'aeroporto ad aspettare l'uomo che sta aspettando e rubargli la valigetta. Caffrey si traveste cos\u00ec da autista e nel tragitto all'aeroporto riesce a parlare con Burke e Mozzie. Neal dice a Mozzie che dovr\u00e0 aiutarlo a rubare la valigetta, dato che a portarla \u00e8 in realt\u00e0 Edward Reilly che usa come pseudonimo Thomas Loze. Mozzie ricorda a Caffrey che Reilly \u00e8 un uomo pericoloso e che se lo rapinano sarebbe capace di ucciderli anche dopo molto tempo. Escogitano quindi di farsi passare per guardie dell'immigrazione doganale e gli sequestrano la valigia. Il criminale li corrompe e loro cedono. Felice di essere scampato all'arresto, va via lasciando la refurtiva. Si tratta di centinaia di carte di credito oro ricaricabili. Neal va all'incontro con Wilkes, ma invece di consegnargli le carte gli dice che ha messo contro di lui i suoi stessi uomini, per dare tempo a Burke di trovarlo. Nel momento in cui Wilkes sta per sparargli, l'FBI lo arresta e la ragazza viene liberata. In un attimo di distrazione degli agenti, Neal si allontana e torna a casa. Fa vedere ad Alex che non fa pi\u00f9 parte dell'FBI, dato che non ha la cavigliera e la donna gli rivela il posto dove \u00e8 nascosto il carillon. Inoltre, insiste per partecipare al furto.\nLa sera, Caffrey torna al bureau dicendo di essersi accorto a casa che non aveva la cavigliera e Burke gli dice che sa perfettamente del suo incontro con Alex e del fatto che i due stanno organizzando il furto del carillon. Neal non smentisce e Peter gli ricorda che se dovesse farlo, lui lo arrester\u00e0 di nuovo. Gli ricorda anche che fino a quel momento ha sempre fatto bene il suo lavoro e che potrebbe continuare a fare del bene, restando con lui in onest\u00e0. Neal riflette sulle sue parole.\nRapina al consolato.\nTrama.\nAlex decide di aiutare Neal a trovare il carillon, rivelandogli che si trova al consolato italiano di New York. Ma la ragazza gli ripete che se non trover\u00e0 il modo per togliersi nuovamente la cavigliera, non lo aiuter\u00e0 a rubarlo. Neal rintraccia Garrett Fowler e gli dice che ha bisogno che il segnale del suo GPS sia interrotto, se vuole avere il carillon che cerca. Fowler lo accontenta. Credendo di agire senza che Peter sappia nulla, i ragazzi si organizzano con l'aiuto di Mozzie. Intanto Burke, che insospettito dal comportamento di Caffrey lo segue, lo vede parlare con Fowler e cerca in tutti i modi di ostacolare l'agente. Fowler, per toglierselo dai piedi, perquisisce l'attivit\u00e0 di Elizabeth, suscitando in Peter una forte reazione. Elizabeth viene accusata di aggressione (in realt\u00e0 gli posa solo una mano sul petto), e Fowler tenta di arrestarla, ma Burke reagisce dando un pugno in faccia all'agente. Fowler \u00e8 riuscito con la sua provocazione a sospenderlo e gli ritira pistola e distintivo. Peter, ormai divenuto un civile a causa della sospensione, affronta Neal e gli chiede di non procedere nel furto, per non rovinarsi la vita. Ma poi riflette e, dato che capisce l'amore che Neal prova nei confronti di Kate, decide di non insistere pi\u00f9 di tanto.\nCaffrey e Alex preparano cos\u00ec il piano per entrare al consolato. Alex si avvale della compagnia di un duca per entrare ad un ricevimento ufficiale, mentre Caffrey ottiene l'invito per aver donato al console una statua di Vulcano dell'artista italiano del XVI secolo Chiarissimo Fancelli scolpita da lui. Il console decide di mettere la scultura proprio nell'ufficio in cui \u00e8 situata la cassaforte che contiene il carillon, dato che Fancelli \u00e8 il suo scultore preferito.\nDurante il ricevimento, Neal fa un brindisi dicendo alla piccola folla di invitati che lui \u00e8 un ladro e che \u00e8 presente alla festa per rubare qualcosa. I carabinieri lo prendono e lo chiudono in una stanza in attesa di farlo arrestare. Ma Mozzie, che si era infiltrato come cameriere, lo libera e Neal entra nell'ufficio del console, distrugge la statua nel quale aveva nascosto gli attrezzi da scassinatore e apre la cassaforte trovando finalmente il carillon. Nella fuga, lo lascia in custodia ad Alex che scappa lasciandolo da solo. Per un pelo, anche Neal e Mozzie riescono a scappare e, una volta tornato al suo appartamento, crede che Alex sia fuggita con il prezioso carillon. Con sua grande sorpresa, Alex si reca da lui e gli consegna la refurtiva dicendogli di tornare da lei, nel caso con Kate fosse tutto finito.\nCaffrey porta il carillon a Fowler e viene cos\u00ec a conoscenza del fatto che il governo lo ha ingaggiato per recuperarlo. L'operazione si chiama Mentore e doveva avvalersi dell'aiuto di Caffrey per venirne in possesso e restituirgli cos\u00ec la sua donna. In cambio, Caffrey ottiene una nuova identit\u00e0 e la possibilit\u00e0 di riunirsi a Kate per poter fuggire lontano e cominciare una nuova vita con lei. Peter viene a sapere tutto, grazie all'aiuto di Diana Berrigan che indaga per conto suo, dato che non ha pi\u00f9 il distintivo. Quando Fowler confessa a Burke dove sta andando Neal, lo raggiunge chiedendogli di non partire. Cerca di convincerlo dicendogli che ormai la sua vita \u00e8 restare all'FBI come consulente e che ci sono parecchie persone che sentirebbero la sua mancanza. Caffrey sembra cedere, ma mentre discute con Peter nell'hangar, l'aereo privato in cui si trovava Kate esplode alle sue spalle, uccidendo la ragazza. Peter fa in tempo a fermare Neal che, disperato, vuole raggiungere il disastro per salvarla, anche se \u00e8 troppo tardi."}
{"id": "2654265", "revid": "73843", "url": "https://it.wikipedia.org/wiki?curid=2654265", "title": "Nappa", "text": ""}
{"id": "2654266", "revid": "110157", "url": "https://it.wikipedia.org/wiki?curid=2654266", "title": "Tib\u00fa", "text": "Tib\u00fa \u00e8 un comune della Colombia facente parte del dipartimento di Norte de Santander.\nL'abitato venne fondato nel 1945 su iniziativa della Colpet (Colombian Petroleum Company), che costru\u00ec delle abitazioni per i suoi dipendenti. L'istituzione del comune \u00e8 del novembre 1977."}
{"id": "2654267", "revid": "1226", "url": "https://it.wikipedia.org/wiki?curid=2654267", "title": "Yamato, l'ultima battaglia", "text": ""}
{"id": "2654268", "revid": "1833487", "url": "https://it.wikipedia.org/wiki?curid=2654268", "title": "Nicola Pignataro", "text": "Biografia.\nNato a Bari, cominci\u00f2 a recitare per gioco all'et\u00e0 di 14 anni nella parrocchia del Redentore a Bari ma solo a diciotto anni \ninizi\u00f2 la sua carriera professionistica con il primo piccolo compenso.\nNel 1975 con alcuni colleghi decise di preparare nel teatro della Stanic una rappresentazione di carattere drammatico intitolata \"U Caf\u00e9 antico\" di Vito Maurogiovanni. Durante i provini per questo spettacolo conobbe Mariolina De Fano che entr\u00f2 cos\u00ec nella compagnia. Tre mesi pi\u00f9 tardi lanciarono uno spettacolo che acquist\u00f2 presto notoriet\u00e0 dal titolo \"U cazzarizze\". Successivamente scrisse una serie di spettacoli teatrali comici che andarono in scena al Teatro Purgatorio.\nNegli anni '90 conduce su Teleregione lo show \"A sud del sud\"."}
{"id": "2654271", "revid": "260760", "url": "https://it.wikipedia.org/wiki?curid=2654271", "title": "Mio cuggino", "text": ""}
{"id": "2654272", "revid": "1543377", "url": "https://it.wikipedia.org/wiki?curid=2654272", "title": "Toledo (Norte de Santander)", "text": "Toledo \u00e8 un comune della Colombia facente parte del dipartimento di Norte de Santander.\nL'abitato venne fondato da Juan Manuel de Mora y de Almeyda nel 1720, mentre l'istituzione del comune \u00e8 del 22 dicembre 1886."}
{"id": "2654273", "revid": "260760", "url": "https://it.wikipedia.org/wiki?curid=2654273", "title": "T.V.U.M.D.B.", "text": ""}
{"id": "2654275", "revid": "1543377", "url": "https://it.wikipedia.org/wiki?curid=2654275", "title": "Villa Caro", "text": "Villa Caro \u00e8 un comune della Colombia facente parte del dipartimento di Norte de Santander.\nL'abitato venne fondato da Gregorio Silva e Juan Moncada nel 1869."}
{"id": "2654276", "revid": "260760", "url": "https://it.wikipedia.org/wiki?curid=2654276", "title": "El pube", "text": ""}
{"id": "2654277", "revid": "1543377", "url": "https://it.wikipedia.org/wiki?curid=2654277", "title": "Gachancip\u00e1", "text": "Gachancip\u00e1 \u00e8 un comune della Colombia facente parte del dipartimento di Cundinamarca.\nIl centro abitato venne fondato nel 1612."}
{"id": "2654278", "revid": "110157", "url": "https://it.wikipedia.org/wiki?curid=2654278", "title": "Lingue filippine centrali maggiori", "text": "Le lingue filippine centrali maggiori sono un sottogruppo delle lingue filippine, parlato nelle Filippine e in alcune regioni dell'Indonesia e della Malaysia.\nFanno parte di questo gruppo le principali lingue delle Filippine fra cui la lingua nazionale, il filippino, e la lingua originale della regione, il tagalog.\nDistribuzione geografica.\nTutti i gruppi componenti sono distribuiti sulla varie isole delle Filippine con la sola eccezione del gruppo gorontalo-mongondow, che \u00e8 diffuso sull'isola indonesiana di Sulawesi, e parzialmente del gruppo danao che \u00e8 diffuso nello stato di Sabah (Malaysia).\nClassificazione.\nLe lingue filippine centrali maggiori appartengono alla famiglia linguistica delle lingue austronesiane, gruppo delle lingue maleo-polinesiache, sottogruppo delle lingue filippine.\nSecondo la classificazione 2009 riportata su \"Ethnologue\" (SIL International) la famiglia \u00e8 composta da 93 lingue tra vive ed estinte, ed \u00e8 il principale gruppo per numero di lingue fra le lingue filippine. Secondo la suddetta classificazione in gruppo risulta cos\u00ec composto (i numeri fra parentesi rappresentano le singole lingue componenti):\nLa costituzione di questo gruppo linguistico \u00e8 stata ipotizzata per la prima volta dal linguista americano Robert Blust in un suo lavoro del 1991. Blust, che ha chiamato il gruppo \"Greater Central Philippines\", osserva che le aree delle Filippine centrali e meridionali hanno una bassa diversit\u00e0 linguistica. Pertanto estende il gruppo delle lingue filippine centrali con le lingue di Mangyan del sud, Bikol, Visayan, Palawanic (non Kalamian), Mindanao, e Gorontalo-Mongondow."}
{"id": "2654279", "revid": "110157", "url": "https://it.wikipedia.org/wiki?curid=2654279", "title": "Alfter", "text": "Alfter \u00e8 un comune della Renania Settentrionale-Vestfalia, in Germania. Appartiene al circondario del Reno-Sieg.\nGeografia fisica.\nLocalizzata ad ovest di Bonn, confina anche con i comuni di Bornheim, Meckenheim, Rheinbach e Swisttal.\nAlfter \u00e8 composta da 10 frazioni: Birrekoven, Olsdorf, Impekoven, Gielsdorf, Oedekoven, Witterschlick, Ramelshofen, Nettekoven, Volmershofen e Heidgen."}
{"id": "2654280", "revid": "287204", "url": "https://it.wikipedia.org/wiki?curid=2654280", "title": "Gachancip\u00e0", "text": ""}
{"id": "2654281", "revid": "767487", "url": "https://it.wikipedia.org/wiki?curid=2654281", "title": "Shame, Shame, Shame", "text": "Shame, Shame, Shame \u00e8 il primo singolo del gruppo musicale disco Shirley &amp; Company, pubblicato nel 1974.\nLa canzone, scritta e prodotta da Sylvia Robinson, ha avuto un successo mondiale, raggiungendo la prima posizione della classifica statunitense \"soul singles chart\" per una settimana e la numero uno per quattro settimane nella \"disco/dance charts\"\nPubblicata nel primo e unico album del gruppo, \"Disco Dynamite!\", pubblicato nel 1975, \u00e8 stato l'unico vero successo del gruppo, diventato un \"one-hit wonder\", ed \u00e8 stata inserita in numerose raccolte di genere nel corso degli anni.\nCover.\nIl brano \u00e8 stato reinciso da svariati artisti nel corso degli anni; la versione pi\u00f9 nota \u00e8 stata quella incisa da Linda Fields &amp; The Funky Boys, che spesso viene erroneamente riconosciuta come versione originale, nel 1975. In seguito, gli stessi artisti hanno ripubblicato la canzone in versione EP nel 1983.\nAltre cover importanti sono state quelle di Henri Salvador, che ha pubblicato una versione in lingua francese intitolata \"J'aime tes g'noux\", della cantante polacca Izabella Scorupco, che ne fece un suo successo europeo nel 1992 e che era contenuta nell'album \"Iza\" pubblicato l'anno precedente, e nello stesso anno quella di Sinitta.\nIn Italia, il brano \u00e8 stato reinciso da Beatrice Magnanensi e Letizia Mezzanotte per la trasmissione televisiva di Italia 1 \"Non \u00e8 la RAI\", durante il quale \u00e8 stato interpretato da Barbara Lelli e Letizia Catinari e incluso nella compilation \"Non \u00e8 la Rai\", uscita nel gennaio 1993."}
{"id": "2654282", "revid": "287204", "url": "https://it.wikipedia.org/wiki?curid=2654282", "title": "Gachancipa", "text": ""}
{"id": "2654283", "revid": "1543377", "url": "https://it.wikipedia.org/wiki?curid=2654283", "title": "Villa del Rosario (Colombia)", "text": "Villa del Rosario \u00e8 un comune della Colombia facente parte del dipartimento di Norte de Santander. Il comune \u00e8 situato all'interno dell'area metropolitana di C\u00facuta.\nL'abitato venne fondato da Ascencia Rodr\u00edguez de Morales e Jos\u00e9 D\u00edaz de Astudillo nel 1761."}
{"id": "2654284", "revid": "228587", "url": "https://it.wikipedia.org/wiki?curid=2654284", "title": "Isabella di Valois (disambigua)", "text": ""}
{"id": "2654288", "revid": "125067980", "url": "https://it.wikipedia.org/wiki?curid=2654288", "title": "La prova (racconto)", "text": "La prova o L'evidenza (\"Evidence\") \u00e8 un racconto fantascientifico del 1946 scritto da Isaac Asimov. Pubblicato per la prima volta nel settembre del 1946 sulla rivista \"Astounding Science Fiction\", fa parte dell'antologia \"Io, Robot\" ed \u00e8 stato incluso in varie altre raccolte di racconti di Asimov. Ha avuto numerosissime edizioni in lingua italiana, a partire dal 1963.\nTrama.\nStephen Byerley \u00e8 un avvocato, un procuratore di successo e un uomo contrario alla pena di morte. Corre per la candidatura a sindaco di New York, ma la macchina politica di Francis Quinn, un candidato suo avversario, complotta contro di lui, sostenendo che si tratta di un robot umanoide, fatto per ingannare la popolazione. Se questo fosse vero, il \"Complesso di Frankenstein\" e l'isteria delle masse rovinerebbero di sicuro la sua campagna elettorale, senza contare che un robot (anche se bisognerebbe parlare di androide) non pu\u00f2 correre per la candidatura ad un posto d'ufficio. Cos\u00ec Quinn si presenta alla US Robots and Mechanical Men Corporation per smascherare il presunto truffatore. Le prove a conferma del suo sospetto starebbero nel fatto che nessuno ha mai visto Byerley n\u00e9 mangiare n\u00e9 dormire.\nTutti i tentativi di dimostrare o confutare la non umanit\u00e0 di Byerley per\u00f2 falliscono. Visitando infatti gli uffici della US Robots, Byerley incontra il capo robo-psicologo Susan Calvin che gli offre una mela, ma Byerley, piuttosto con noncuranza, ne prende un morso e manda gi\u00f9. Anche il tentativo con una macchina fotografica a raggi X non funziona dato che Byerley indossa preventivamente un dispositivo che oscura le foto della suddetta camera. Attraverso tutte queste indagini, Byerley resta calmo e sorridente, sottolineando che lui sta solo difendendo i propri diritti civili, cos\u00ec come avrebbe fatto qualsiasi altro suo avversario politico. Questi per\u00f2 sostengono che un robot non ha i diritti civili, ma i colleghi di Byerley continuano a ripetere che bisogner\u00e0 prima dimostrare che l'avvocato sia un robot per negargli quei diritti.\nUna volta che tutti i mezzi fisici sono esauriti, Susan Calvin decide di ricorrere a quelli psicologici. Se Byerley \u00e8 un robot, deve obbedire per forza alle tre leggi della robotica: se non lo facesse, sarebbe sicuramente un essere umano dal momento che un robot non pu\u00f2 contraddire la propria programmazione di base. Tuttavia, se Byerley obbedisse alle leggi, ancora non sarebbe dimostrabile che \u00e8 un robot dal momento che le leggi sono state modellate sulla moralit\u00e0 in generale. Susan Calvin dice infatti che \"Per esprimermi semplicemente dir\u00f2 che se Byerley segue tutte le Leggi della Robotica pu\u00f2 essere un robot, ma pu\u00f2 essere anche soltanto un uomo esemplare...\"\nLa svolta sul caso avviene quando Byerley tiene un discorso e un disturbatore giunge sul palcoscenico chiedendogli di essere colpito in faccia per dimostrare che lui non ne \u00e8 in grado dato che \u00e8 un robot. Byerley per\u00f2 non si trattiene e gli scaglia un poderoso pugno dritto sul suo mento. Molte persone a quel punto si convincono dell'umanit\u00e0 del candidato cos\u00ec da fargli vincere le elezioni, senza ulteriori difficolt\u00e0.\nNella scena finale, Susan Calvin si trova a colloquio con Byerley e gli espone la sua versione dei fatti, cio\u00e8 che Byerley \u00e8 un robot che per non violare la prima legge della robotica durante il comizio ha colpito un altro robot creato dal suo stesso creatore. Dopo aver detto ci\u00f2 si congeda dicendogli che voter\u00e0 per lui alla successiva elezione."}
{"id": "2654289", "revid": "767487", "url": "https://it.wikipedia.org/wiki?curid=2654289", "title": "Area metropolitana di C\u00facuta", "text": "L'area metropolitana di C\u00facuta, \u00e8 un'area metropolitana della Colombia situata nella parte orientale del dipartimento di Norte de Santander. Il centro principale \u00e8 la citt\u00e0 di C\u00facuta, e raggruppa i comuni circostanti: Los Patios, Villa del Rosario, San Cayetano, El Zulia y Puerto Santander.\nAl censimento del 2005 possedeva una popolazione di 1.298.512 abitanti."}
{"id": "2654290", "revid": "123894845", "url": "https://it.wikipedia.org/wiki?curid=2654290", "title": "Auditorio di Tenerife", "text": "L'auditorio di Tenerife \"Ad\u00e1n Mart\u00edn\" venne progettato dall'architetto Santiago Calatrava. \u00c8 situato sul viale della Costituzione della capitale delle isole Canarie, Santa Cruz de Tenerife prospiciente l'oceano Atlantico, nella parte sud del porto di Santa Cruz de Tenerife.\nStoria.\nNel 1970, la societ\u00e0 dell'isola richiede, per le isole Canarie, la costruzione di un auditorium. Nel 1977, viene approvata la costruzione dell'edificio in El Ramonal. L'anno successivo attraverso un concorso di idee viene attivato il progetto e inizialmente assegnato all'architetto Antonio Fern\u00e1ndez Alba. Pi\u00f9 tardi, nel 1985, la location venne spostata a El Chapatal.\nNel 1987, vengono presentati i progetti degli architetti Antonio Fern\u00e1ndez Alba, Vicente Saavedra e Javier D\u00edaz Llanos, dove il progetto precedente venne abbandonato a causa di una modifica concettuale del tipo di edificio. Nel 1989 si avviano i contatti con Santiago Calatrava Valls, poi diventato l'architetto definitivo.\nNel 1991, venne presentato pubblicamente il progetto definitivo e la location diventa nella capitale delle isole, l'Avenida Tres de Mayo. Nel 1996, venne approvata finalmente la posizione finale, vicino al mare, presso il castello di San Juan Bautista. La costruzione inizi\u00f2 nel 1997 e termin\u00f2 nel 2003. Venne inaugurato il 26 settembre 2003 alla presenza di Felipe di Borbone e alcuni dei giornali pi\u00f9 prestigiosi del mondo: \"The New York Times\", \"Financial Times\", \"The Independent\", \"Le Monde\" e \"Corriere della Sera\". L'auditorium venne visitato nel 2005 anche dall'ex presidente degli Stati Uniti d'America Bill Clinton.\nIl profilo maestoso del complesso \u00e8 diventato uno dei simboli architettonici della citt\u00e0 di Santa Cruz de Tenerife, capitale delle Isole Canarie. \u00c8 anche considerato come l'edificio pi\u00f9 elegante e moderno nelle isole, uno degli edifici pi\u00f9 emblematici dell'architettura spagnola. Nel marzo 2008 le poste emisero sei francobolli (\"Correos\") con le opere pi\u00f9 rappresentative dell'architettura spagnola, tra cui era compreso l'auditorio di Tenerife. \u00c8 una delle principali attrazioni turistiche di Tenerife e vi ha sede l'Orquesta Sinf\u00f3nica de Tenerife (Orchestra Sinfonica di Tenerife). A partire dal 2006 vi si svolge annualmente la consegna dei \"Premios Dial\", assegnati dell'omonima emittente radiofonica ai gruppi e agli artisti di maggior successo della scena musicale in lingua spagnola.\nDal 28 gennaio 2011 l'auditorio \u00e8 stato ribattezzato auditorio di Tenerife \"Ad\u00e1n Mart\u00edn\", in memoria del presidente del Governo delle Canarie, Ad\u00e1n Mart\u00edn Menis che ne promosse la costruzione. Non tutti furono d'accordo di questa decisione, cos\u00ec la maggioranza della popolazione continua a chiamarlo con il suo nome originale: auditorio di Tenerife.\nL'edificio.\nL'edificio sorge su un terreno di 23.000\u00a0m\u00b2, di cui l'auditorium ne occupa 6.471, suddivisi su due camere. L'auditorium \u00e8 diverso dai progetti tradizionali. La sua forma ha lo scopo di circondare l'ascoltatore con le sorgenti sonore generate sul palco.\nLa sala principale o Symphony, \u00e8 coronata da una cupola: ha 1616 posti disposti ad anfiteatro e un palco con un'apertura di 16,5 metri e una profondit\u00e0 di 14 metri. Canne d'organo emergono da entrambi i lati della fossa, disegnata da Albert Blancafort (anche coinvolto nella costruzione di organi nella Cattedrale di Alcal\u00e1 de Henares e nell'Auditorio Alfredo Kraus a Gran Canaria).\nLa sala della camera, con 422 posti a sedere, riproduce, in scala pi\u00f9 piccola la Symphony Hall. Nella hall, accessibile da due lati dell'edificio, sono la sala stampa, un negozio e un caff\u00e8. Nella struttura ci sono anche dodici camere singole, spogliatoi e camere per parrucchiere, trucco, costumi. L'esterno dispone di due terrazze che si affacciano sul mare."}
{"id": "2654291", "revid": "210951", "url": "https://it.wikipedia.org/wiki?curid=2654291", "title": "Seggio pericoloso", "text": ""}
{"id": "2654292", "revid": "1543377", "url": "https://it.wikipedia.org/wiki?curid=2654292", "title": "Gachet\u00e1", "text": "Gachet\u00e1 \u00e8 un comune della Colombia facente parte del dipartimento di Cundinamarca.\nIl centro abitato venne fondato da Miguel de Ibarra nel 1593."}
{"id": "2654294", "revid": "287204", "url": "https://it.wikipedia.org/wiki?curid=2654294", "title": "Gachet\u00e0", "text": ""}
{"id": "2654295", "revid": "287204", "url": "https://it.wikipedia.org/wiki?curid=2654295", "title": "Gacheta", "text": ""}
{"id": "2654301", "revid": "62004", "url": "https://it.wikipedia.org/wiki?curid=2654301", "title": "Mychajlo Mychajlovy\u010d Chalilov", "text": ""}
{"id": "2654303", "revid": "201394", "url": "https://it.wikipedia.org/wiki?curid=2654303", "title": "Disco Pi\u00f9", "text": "La Disco Pi\u00f9 S.r.l. \u00e8 stata una casa discografica italiana attiva negli anni '70 e '80.\nStoria della Disco Pi\u00f9.\nLa Disco Pi\u00f9 \u00e8 stata fondata nel 1976; la sede dell'etichetta era a Milano, in via Quintiliano 29, e la distribuzione era curata dapprima dall CBS e poi dalla Dischi Ricordi.\nNel corso degli anni ha pubblicato dischi di artisti come Le Figlie del Vento o Wess, ottenendo il suo pi\u00f9 grande successo di vendita nel 1977 con \"Ragazzina\", di Luca D'Ammonio; ha inoltre anche ottenuto la licenza per la pubblicazione in Italia di dischi esteri, di cui i pi\u00f9 noti sono stati i successi della cantante francese Jennifer, esplosa nel 1977 con \"Do It For Me\", o \"Rough Diamond\" della svedese Madleen Kane, oltre a qualche 45 giri di Dalida.\nOltre che alla disco music, che \u00e8 stato il genere che ha pubblicato in misura maggiore, ha anche stampato dischi di cantautori come il piemontese Stefano Testa, o dischi di artisti sperimentali come Doris Norton (la cantante dei Antonius Rex), come La Pentola di Papin con il 33 giri ZERO7.\nIl suo catalogo \u00e8 stato rilevato dalla D.V. More, la casa discografica che l'ha inglobata.\nI dischi pubblicati.\nPer la datazione ci si basa sull'etichetta del disco, o sul vinile o, infine, sulla copertina, qualora nessuno di questi elementi avesse una datazione, ci si basa sulla numerazione del catalogo, se esistenti, si riportano oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "2654304", "revid": "1543377", "url": "https://it.wikipedia.org/wiki?curid=2654304", "title": "Gama (Colombia)", "text": "Gama \u00e8 un comune della Colombia facente parte del dipartimento di Cundinamarca.\nIl centro abitato venne fondato da Miguel de Ibarra nel 1846, mentre l'istituzione del comune \u00e8 del 5 gennaio 1905."}
{"id": "2654306", "revid": "62004", "url": "https://it.wikipedia.org/wiki?curid=2654306", "title": "Serhij Mykolajovy\u010d Hon\u010dar", "text": ""}
{"id": "2654309", "revid": "933835", "url": "https://it.wikipedia.org/wiki?curid=2654309", "title": "Lucilio (disambigua)", "text": ""}
{"id": "2654316", "revid": "62004", "url": "https://it.wikipedia.org/wiki?curid=2654316", "title": "Jurij Ivanovy\u010d Krivcov", "text": ""}
{"id": "2654318", "revid": "38120", "url": "https://it.wikipedia.org/wiki?curid=2654318", "title": "Seggio Periglioso", "text": ""}
{"id": "2654319", "revid": "62004", "url": "https://it.wikipedia.org/wiki?curid=2654319", "title": "Andrij Askol'dovy\u010d Hrivko", "text": ""}
{"id": "2654321", "revid": "287204", "url": "https://it.wikipedia.org/wiki?curid=2654321", "title": "Girardot", "text": ""}
{"id": "2654325", "revid": "62004", "url": "https://it.wikipedia.org/wiki?curid=2654325", "title": "Jaroslav Pavlovy\u010d Popovy\u010d", "text": ""}
{"id": "2654329", "revid": "62004", "url": "https://it.wikipedia.org/wiki?curid=2654329", "title": "Ruslan Vitalijovy\u010d Pidhornyj", "text": ""}
{"id": "2654339", "revid": "1305772", "url": "https://it.wikipedia.org/wiki?curid=2654339", "title": "Girardot (Colombia)", "text": "Girardot \u00e8 un comune della Colombia facente parte del dipartimento di Cundinamarca.\nIl centro abitato venne fondato da Ramon Bueno e Jos\u00e9 Triana nel 1852, mentre l'istituzione del comune \u00e8 del 1912."}
{"id": "2654341", "revid": "1543377", "url": "https://it.wikipedia.org/wiki?curid=2654341", "title": "C/1983 H1 IRAS-Araki-Alcock", "text": "La cometa C/1983 H1 IRAS-Araki-Alcock \u00e8 stata la terza in ordine di distanza ad avvicinarsi alla Terra negli ultimi 2.000 anni, arrivando ad una distanza minima di circa 4.682.000\u00a0km. \nScoperta.\nLa cometa Iras-Araki-Alcock \u00e8 stata coscoperta dal satellite IRAS e dagli astrofili George Eric Deacon Alcock (inglese) e Genichi Araki (giapponese): fu osservata da Iras il 25 aprile 1983 e il 3 maggio 1983 da Alcock e Araki. Al momento della scoperta da parte di Iras, si ritenne che l'oggetto fosse di natura asteroidale, solo al momento della conferma da terra, il 27 aprile, ci si accorse della sua natura cometaria, seguirono confuse vicende che impedirono la comunicazione della scoperta al CBAT fino al 3 maggio durante il quale prima Araki e poi Alcock, all'oscuro della scoperta fatta da Iras, scoprirono a loro volta la cometa riuscendo a comunicare l'avvenuta scoperta al CBAT. Ci\u00f2 valse loro il riconoscimento della coscoperta e la possibilit\u00e0 di dare il proprio nome alla cometa.\nLa cometa raggiunse il 10 e l'11 maggio 1983 un diametro apparente di 3\u00b0 e un movimento di 2\u00b0 all'ora: la sua luminosit\u00e0 superficiale fu molto bassa, ma sotto cieli bui fu possibile vederla come una nuvola rotonda quasi trasparente muoversi percettibilmente in tempi di pochi minuti; la sua magnitudine totale raggiunse un valore compreso tra 1,5 e 2a . Il radiotelescopio di Arecibo, usato come radartelescopio, misur\u00f2 in 5\u00a0km il diametro del nucleo della cometa. Il nucleo risult\u00f2 avvolto in una nube di frammenti di dimensioni centimetriche.\nLa cometa d\u00e0 origine a uno sciame meteorico, le Eta Liridi.\nAgli onori della cronaca.\nNel 1983, quando si scopr\u00ec la cometa, alcuni giornali diffusero un ingiustificato allarmismo relativo a pericolosi virus \"contenuti\" nel corpo celeste e che avrebbero colpito la terra al suo passaggio."}
{"id": "2654342", "revid": "287204", "url": "https://it.wikipedia.org/wiki?curid=2654342", "title": "Nappa (pellame)", "text": "La nappa \u00e8 un tipo di pelle o cuoio molto morbido e soffice, con la superficie naturale e non ricoperta da film o pellicole che nascondono la \"grana\" tipica dell'animale da cui proviene (pelle pieno fiore anilina). Pu\u00f2 essere prodotta mediante concia dalla pelle di qualsiasi animale, ma \u00e8 pi\u00f9 frequente la \"nappa ovina\".\nEtimologia.\nTradizionalmente si fa risalire \"nappa\" da \"mappa\" a causa di una dissimilazione della serie \" m...p\" in \"n...p\". Ci sono tuttavia altre ipotesi, come quella che prenda il nome da dei guanti fabbricati nella Napa Valley in California.\nTipi e utilizzi.\nLa nappa pu\u00f2 essere prodotta con concia a partire dalla pelle di qualsiasi animale (nappa bovina, ovina, di maiale ecc.) con adeguate tecnologie, ma \u00e8 pi\u00f9 frequente la \"nappa ovina\" perch\u00e9 le pelli ovine, per la loro naturale struttura, ben si prestano alla produzione di questo tipo di cuoio.\nA seconda dell'utilizzo, si parla di \"nappa per guanti\", \"nappa per abbigliamento\", \"nappa per calzature\", ecc. \nMolto usata anche come rivestimento dei sedili delle autovetture."}
{"id": "2654346", "revid": "15756", "url": "https://it.wikipedia.org/wiki?curid=2654346", "title": "Gloster VI", "text": "Il Gloster VI, soprannominato Golden Arrow (\"Freccia dorata\" in inglese), era un idrocorsa (\"idrovolante da corsa\") con configurazione \"a scarponi\" realizzato dall'azienda britannica Gloster Aircraft Company per partecipare all'edizione del 1929 della Coppa Schneider.\nStoria del progetto.\nLa prima partecipazione di un'idrocorsa Gloster alla Coppa Schneider risale all'edizione del 1920, con il biplano Gloster II, che non riusc\u00ec a terminare la gara. Biplani furono anche i successivi Gloster III e Gloster IV, il cui migliore risultato fu un secondo posto del Gloster III all'edizione del 1925.\nPer l'edizione del 1929, Henry Folland, il progettista capo della casa britannica, inizi\u00f2 a studiare un nuovo prototipo denominato Gloster V, anch'esso biplano. Presto ci si rese conto che tale configurazione era ormai obsoleta, e si decise di abbandonare il progetto in favore di un monoplano ad ala bassa, che prese il nome di Gloster VI.\nCaratteristica di rilievo erano le ali che si rastremavano verso le radici, soluzione tecnica studiata per aumentare il controllo alle basse velocit\u00e0.\nFu deciso di usare lo stesso motore del Gloster IV, il Napier Lion VII. Tale propulsore fu dotato di un impianto di sovralimentazione, che porto la potenza da 897 a 1338 CV. Il raffreddamento era garantito dai radiatori posti sulle ali.\nDai primi voli il velivolo mostr\u00f2 buone prospettive di sviluppo e un'alta velocit\u00e0 massima, ma anche notevoli problemi di alimentazione in virata che portavano a improvvisi spegnimenti del motore.\nImpiego operativo.\nVennero realizzati due prototipi, coi numeri di serie \"N249\" e \"N250\". Il primo vol\u00f2 per la prima volta il 25 agosto del 1929, il secondo il 31 dello stesso mese.\nI problemi tecnici all'impianto d'alimentazione non furono risolti, e si decise che era troppo rischioso impiegare in gara il velivolo.\nL'edizione 1929 della Coppa Schneider vide trionfare il Supermarine S.6. Il giorno seguente a tale vittoria, il 10 marzo, il tenente George Stainforth a bordo del Gloster VI \"N249\" segn\u00f2 il nuovo record assoluto di velocit\u00e0, con una media finale su quattro corse di 336.3 mph.\nI Gloster VI vennero infine usati per addestrare i piloti di idrocorsa, in preparazione alla Coppa Schneider del 1931."}
{"id": "2654349", "revid": "1543377", "url": "https://it.wikipedia.org/wiki?curid=2654349", "title": "Elisir (programma televisivo)", "text": "Elisir \u00e8 un programma televisivo di informazione dedicato alla salute e al benessere, in onda su Rai 3 dal 29 settembre 1996 al 9 giugno 2017 e, nuovamente, dal 2020.\nIl programma.\nLa trasmissione \u00e8 stata sempre condotta da Michele Mirabella, a cui si \u00e8 affiancata nelle edizioni 2014-2015 e 2015-2016 Virginie Vassart, e dall'edizione 2020-2021 Benedetta Rinaldi. Nato come appuntamento di prima serata della domenica, dal 2012 Elisir \u00e8 diventato uno spazio quotidiano del mattino della terza rete. Esclusivamente per la stagione 2012-2013 ha adottato il titolo di \"Buongiorno Elisir\", per poi riprendere dall'anno successivo la storica denominazione. La sigla del programma, iniziale e finale, \u00e8 un breve spezzone del brano \"\", dell'arpista americana Deborah Henson-Conant prima in versione riarrangiata e poi dalla stagione 2020-2021 nella versione originale. \nIl programma affronta temi legati al mondo della salute e della medicina, con la presenza in studio di ospiti di primo piano: specialisti, professori, eccellenze del mondo della ricerca medica. Chiarezza e semplicit\u00e0 divulgativa sono le caratteristiche principali della trasmissione. Tra gli argomenti di conversazione, l'importanza dello stile di vita, la cultura alimentare, la prevenzione, ma anche il corretto dialogo tra medico e paziente. Particolare attenzione \u00e8 inoltre dedicata alle novit\u00e0 terapeutiche, ai progressi nella diagnosi, alla ricerca. La trasmissione si avvale inoltre della partecipazione dei telespettatori, grazie ad un numero verde ed in seguito ad una postazione Internet che raccoglie testimonianze e quesiti via mail, o attraverso la pagina Facebook e il profilo Twitter del programma.\nPer molti anni al fianco di Michele Mirabella \u00e8 stato presente in studio un medico di famiglia, il dottor Carlo Gargiulo, mentre i collegamenti in esterna erano condotti dalla giornalista Patrizia Schisa. Nelle prime edizioni in prima serata erano coinvolti in studio anche alcuni ospiti legati al mondo dello spettacolo, chiamati a testimoniare con vicende personali tematiche legate alla salute, e a giocare ad un test sempre legato ad argomenti di natura medica. Dalla stagione 2016-2017 il programma ha ridotto la sua durata a soli 10 minuti, lasciando lo spazio di approfondimento alla nuova trasmissione \"Tutta salute\", per poi essere definitivamente chiuso nel mese di giugno 2017. Dal 7 settembre 2020, dopo alcuni anni di pausa, la trasmissione \u00e8 tornata in onda in forma quotidiana al posto di \"Tutta salute\" con la conduzione di Michele Mirabella e Benedetta Rinaldi.\nPronto Elisir.\nDal 2005 il programma ha avuto una versione estiva di durata pi\u00f9 breve dal titolo \"Pronto Elisir\", in onda alla domenica nell'access prime time. Tale versione, caratterizzata dall'ampio spazio dato agli interventi via telefono del pubblico da casa, \u00e8 stata condotta nel 2005 e 2006 da Gigliola Cinquetti con la partecipazione, per alcune interviste esclusive, di Michele Mirabella. Dopo una pausa di qualche stagione, il programma \u00e8 tornato nell'estate del 2008 sotto la guida dello storico autore e conduttore, padrone di casa anche nelle edizioni in onda nelle estati dal 2009 al 2012.\nSpeciali in prima serata.\nLa trasmissione partecipa attivamente ogni anno all'iniziativa I Giorni della Ricerca, organizzata dall'AIRC (Associazione Italiana per la Ricerca sul Cancro) in collaborazione con la Rai, realizzando una puntata in prima serata interamente incentrata sul cancro e sulla ricerca per sconfiggere la malattia. Nel giugno 2015, forte del successo dell'edizione del mattino, il programma \u00e8 tornato in prima serata con tre appuntamenti dedicati alla salute e allo star bene d'estate.\nLibri.\nNel 1997, edito da Rai-Eri, \u00e8 uscito il libro \"La lunga vita di Elisir\", scritto da Michele Mirabella, Carlo Gargiulo, Carla Massi e Arnaldo D'Amico."}
{"id": "2654353", "revid": "767487", "url": "https://it.wikipedia.org/wiki?curid=2654353", "title": "Crash Test Dude", "text": "Crash Test Dude: Brad Roberts Live Singing Your Favorite Hits (conosciuto anche semplicemente col titolo Crash Test Dude) \u00e8 il primo album solista del cantante canadese Brad Roberts, noto per essere il cantante dei Crash Test Dummies.\nL'album venne registrato nel 2001 durante il suo tour da solista. Del tour venne fatto anche un film documentario.\nTracce.\nTutte le canzoni sono di Roberts, tranne quelle con l'autore fra parentesi:"}
{"id": "2654354", "revid": "180559", "url": "https://it.wikipedia.org/wiki?curid=2654354", "title": "Baby Face (brano musicale)", "text": "Baby Face \u00e8 una canzone popolare, scritta da Harry Akst e Benny Davis e interpretata originariamente da Jan Garber nel 1926, riscuotendo successo.\nLa canzone \u00e8 stata successivamente reincisa da una gran quantit\u00e0 di artisti tra cui Al Jolson e The Revelers.\nCover.\nCome detto, della canzone sono state eseguite numerose cover, tra cui una di Little Richard pubblicata nel 1958, con la quale ha raggiunto la posizione numero 20 della \"R&amp;B chart\" e alla \"pop chart\" negli Stati Uniti, mentre nel 1975 il gruppo musicale The Wing &amp; a Prayer Fife &amp; Drum Corps ha raggiunto la seconda posizione per due settimane nella \"disco chart\" statunitense, alla 32 della \"soul chart\" e alla 14 della \"Billboard Hot 100\", anche queste degli Stati Uniti.\nLa canzone \u00e8 stata anche inclusa nel film \"Millie\" in qualit\u00e0 di canzone dell'\"et\u00e0 del jazz\" ed \u00e8 stata eseguita dal vivo dal gruppo musicale rock The Kinks, venendo anche inserita nel loro album live \"Everybody's in Show-Biz\".\nIn Italia, la canzone \u00e8 stata reincisa da Beatrice Magnanensi nel 1993 per il programma televisivo \"Non \u00e8 la RAI\" e interpretato durante la trasmissione da Angela Di Cosimo, e inserita nella compilation \"Non \u00e8 la Rai 2\" legata al programma."}
{"id": "2654356", "revid": "71433", "url": "https://it.wikipedia.org/wiki?curid=2654356", "title": "Tiff", "text": ""}
{"id": "2654360", "revid": "7", "url": "https://it.wikipedia.org/wiki?curid=2654360", "title": "A Global Affair", "text": ""}
{"id": "2654361", "revid": "508036", "url": "https://it.wikipedia.org/wiki?curid=2654361", "title": "WeBank", "text": ""}
{"id": "2654365", "revid": "1305772", "url": "https://it.wikipedia.org/wiki?curid=2654365", "title": "Haynes", "text": ""}
{"id": "2654367", "revid": "287204", "url": "https://it.wikipedia.org/wiki?curid=2654367", "title": "Jole Veneziani", "text": "Jole Veneziani \u00e8 tra le fondatrici dell'Alta moda italiana, avendo partecipato, tra i pochi prescelti da Giovanni Battista Giorgini, alla prima sfilata presso Villa Torrigiani a Firenze, nel 1951. \u00c8 uno dei personaggi pi\u00f9 rappresentativi della moda italiana degli anni cinquanta e sessanta. La sua vicenda umana e professionale esemplifica il contributo dato dall'imprenditorialit\u00e0 femminile alla nascita, ai successi e al consolidamento della moda italiana in quel periodo: l'affermazione nella produzione di nicchia per un mercato urbano, l'esordio sui mercati internazionali, la diversificazione della produzione, l'alleanza con l'industria tessile e della confezione.\nBiografia.\nNasce a Leporano vicino a Taranto l'11 luglio 1901. Il vero nome \u00e8 Jolanda, con affettuoso riferimento a Iolanda Margherita di Savoia nata nello stesso anno, ma lei ben presto lo abbrevia, si fa chiamare semplicemente \"Jole\".\nAncora ragazzina, a 8-9 anni, si trasferisce a Milano dove vive il fratello maggiore Carlo, per lei quasi come un padre; presto saranno raggiunti dagli altri familiari.\nStudia ragioneria, ma desidera intensamente fare l'attrice, sebbene Carlo tenti pi\u00f9 volte di scoraggiarla.\nDopo la morte del padre inizia a lavorare come amministratrice in una ditta francese di pelli per pellicceria, esperienza che le far\u00e0 scoprire una vera passione per abiti e pellicce. Apre il suo primo atelier di pellicceria nel 1937; gi\u00e0 nel 1943 la produzione si sposta sull'Alta moda: i modelli da lei disegnati e realizzati per pelli di astrakan, cincill\u00e0, lontre e visone richiedono nel 1943 l'apertura di un altro atelier provvisto del reparto \"Haute couture\". L'anno successive trasferisce l'attivit\u00e0 in via Montenapoleone al civico 8 dove rimarr\u00e0 fino al ritiro. Non si limita alla sola vendita, ma come una vera e propria stilista, d\u00e0 consigli alle clienti-amiche su come indossare le pellicce, gli abiti, gli accessori. Fra loro negli anni ci sono state: Lucia Bos\u00e8, Maria Callas, Wally Toscanini, Jos\u00e9phine Baker, Marlene Dietrich, Elsa Martinelli, Anna Proclemer, Ljuba Rizzoli, Emanuela Castelbarco, Sandra Milo, Franca Rame, Ornella Vanoni.\nJole comprende che anche negli anni pi\u00f9 bui della guerra cresce fra la gente un desiderio di rinascita, un ritorno a celebrare le gioie della vita. Lavora intensamente e finita la guerra la sua fama travalica i confini nazionali: le vengono dedicate le copertine di Life, Harper's Bazaar e Vogue. Ottiene premi e riconoscimenti. \nNel 1951 partecipa con la propria collezione alla prima sfilata d\"Alta Moda Italiana\" organizzata dal conte Giorgini a Firenze. La stampa e il pubblico applaude ogni presentazione fiorentina di Jole, tanto che nel 1952 le viene conferito il Giglio d'oro della Moda, simbolo della citt\u00e0 di Firenze, come riconoscimento a chi pi\u00f9 contribuisce all'affermazione della Moda italiana nel mondo (per il maggior numero di vendite agli stranieri). Nello stesso anno lancia la linea \"Veneziani Sport (\"per la quale la rivista \"Life\" le dedica la copertina) che rester\u00e0 in produzione fino al 1977.\nLe sue creazioni si distinguono per estro, profondo senso del colore e sapiente regia. \nSempre a Firenze nel 1952 partecipa, insieme ad altri stilisti quali Roberto Capucci, Vincenzo Ferdinandi, Germana Marucelli, la Sartoria Antonelli, l'atelier Carosa, Giovannelli-Sciarra, Polinober, la Sartoria Vanna, sedici ditte di sportswear e boutique, alla prima storica sfilata presso la Sala Bianca di Palazzo Pitti. Una giovanissima Oriana Fallaci, inviata dal settimanale Epoca, ne raccont\u00f2 la cronaca.\nNel 1953, insieme ad altri grandi nomi dell'epoca (tra cui Emilio Schuberth, le sorelle Fontana, Vincenzo Ferdinandi, Simonetta, Alberto Fabiani, Giovannelli-Sciarra, Mingolini-Gugenheim e Eleonora Garnett), concorre a fondare il SIAM - Sindacato Italiano Alta Moda (diventato poi Camera Nazionale della Moda Italiana). Nel 1957 l'Alfa Romeo le chiede di svecchiare i colori delle carrozzerie e degli interni delle automobili; Jole propone nuove tinte, pi\u00f9 brillanti e femminili.\nDal 1969 al 1975 ottiene grande successo per le collezioni di pr\u00eat-\u00e0-porter di pellicceria. \nNel 1973, dopo la morte del compagno, va ad abitare in via San Barnaba e dal 1984 in via Morgagni dove muore il 10 gennaio 1989.\nL'archivio.\nLe sue opere sono conservate a Padova nell\"'Archivio Jole Veneziani\" presso la Fondazione Bano (alla quale aveva lasciato personalmente l'intero archivio agli inizi degli anni ottanta); comprende 127 abiti e oltre 15 diverse tipologie di accessori, afferenti alla moda \"Haute Couture\" italiana fino agli anni 1970.\nNell'ottobre del 2013 le viene reso omaggio con una mostra retrospettiva a Villa Necchi Campiglio a Milano, dal titolo \"Jole Veneziani - Alta moda e societ\u00e0 a Milano\". La mostra itinerante, che dall'Italia far\u00e0 conoscere l'archivio anche in Europa fino a giungere al Far East, presenta numerosi bozzetti, filmati e documenti scelti tra uno sterminato archivio di ben 15\u00a0000 pezzi, insieme a un'accurata selezione dei capi d'epoca pi\u00f9 rappresentativi.\nPremi e riconoscimenti.\n(I premi sottoelencati sono ) "}
{"id": "2654371", "revid": "1233442", "url": "https://it.wikipedia.org/wiki?curid=2654371", "title": "WeBank S.p.a.", "text": ""}
{"id": "2654372", "revid": "486946", "url": "https://it.wikipedia.org/wiki?curid=2654372", "title": "Controversia sul crocifisso nelle aule scolastiche", "text": ""}
{"id": "2654373", "revid": "767487", "url": "https://it.wikipedia.org/wiki?curid=2654373", "title": "This Will Be", "text": "This Will Be, anche nota come This Will Be (An Everlasting Love), \u00e8 una canzone di Natalie Cole, pubblicata come singolo nel 1975 e scritta da Chuck Jackson e Marvin Yancy.\n\u00c8 uno dei maggiori successi della cantante, che ha raggiunto la prima posizione della classifica R&amp;B e la sesta della classifica pop statunitensi, oltre alla top40 in Regno Unito. La cantante vinse un Grammy Award come \"miglior interpretazione R&amp;B femminile\" con questa canzone, categoria precedentemente dominata da Aretha Franklin.\nLa canzone \u00e8 stata successivamente usata per la realizzazione delle colonne sonore di numerosi film, tra cui \"Un amore tutto suo\" (1995), \"Genitori in trappola\" (1998), \"\" (2003), \"New York Taxi\" (2004), \"Partnerperfetto.com\" (2006) e \"Alles Is Liefde\" (2007).\nIn Italia \u00e8 stata realizzata una cover della canzone da Stefania Del Prete per il programma \"Non \u00e8 la RAI\", interpretata all'interno dello stesso da Eleonora Cecere e contenuta nella compilation \"Non \u00e8 la Rai 2\" correlata al programma."}
{"id": "2654374", "revid": "767487", "url": "https://it.wikipedia.org/wiki?curid=2654374", "title": "Ellen Reid", "text": "\u00c8 la corista, tastierista e, a volte, cantante della band canadese Crash Test Dummies.\nBiografia.\nEllen Reid entr\u00f2 nei Crash Test Dummies nel 1989. In tre brani dell'album \"Give Yourself a Hand\" \u00e8 la voce solista. In alcuni concerti, Reid ha cantato canzoni inedite come \"If I Had My Way\" ed \u00e8 famosa per aver cantato nella cover di \"The Ballad of Peter Pumpkinhead\".\nNel 2001, Reid incise il suo primo album solista: \"Cinderellen\". Reid cant\u00f2 alcune canzoni dell'album \"Jingle all the Way\". Nel 2004 venne coinvolta nell'album \"Songs of the Unforgiven\". Dal 2006 al 2009 registr\u00f2 insieme a Brad Roberts l'ultimo album dei Dummies \"Oooh La La!\" pubblicato nel 2010, dove lei canta nell'ultimo brano. Reid parteciper\u00e0 al tour per l'album come artista principale insieme a Roberts."}
{"id": "2654375", "revid": "247222", "url": "https://it.wikipedia.org/wiki?curid=2654375", "title": "No Way Out (The Chocolate Watchband)", "text": "No Way Out fu il primo album de The Chocolate Watchband, registrato nel 1967 dall'etichetta Tower.\nIl disco.\nUno dei grandi album del garage rock americano, nel quale le radici rock e blues dialogano con la chitarra acida e frenetica di Dave Aguilar. \u00c8 un disco composto solo in parte dal gruppo, che comunque realizza i pezzi migliori: \"\"Let's Talk About Girl\", le cover \"In The Midnight Hour\", \"Come On\" e \"Gone Passes By\" che presenta componenti esotiche grazie all'uso del sitar.\nQuest'ultimo brano inoltre \u00e8 l'unico firmato dal gruppo. Il resto dell'opera \u00e8 mano di Ed Cobb, il produttore, influente sia negli arrangiamenti che nella scelta dei brani. Sua \u00e8 infatti la scelta di brani strumentali dal taglio pop come \"Dark Side Of The Mushroom\" e \"Expo 2000\"\"."}
{"id": "2654377", "revid": "38120", "url": "https://it.wikipedia.org/wiki?curid=2654377", "title": "Hold On, I'm Comin'", "text": ""}
{"id": "2654378", "revid": "125195841", "url": "https://it.wikipedia.org/wiki?curid=2654378", "title": "La rivincita dei Cattivi", "text": "La rivincita dei Cattivi (\"Disney's Villains' Revenge\") \u00e8 un videogioco di tipologia avventura grafica della Disney Interactive, pubblicato per Microsoft Windows e Mac OS.\nTrama.\nIl giocatore entra nella sua camera da letto dove incontra il Grillo Parlante di \"Pinocchio\" che custodisce un libro con quattro storie a lieto fine (Biancaneve e i Sette Nani 1937, Le avventure di Peter Pan 1953, Alice nel Paese delle Meraviglie 1951 e Dumbo 1941). Tutto d'un tratto, il Grillo strappa, senza volerlo, le pagine dei lieti fine. Il giocatore comincia a metterle in ordine, ma il libro viene impossessato dai cattivi di quattro storie (la Regina Grimilde sia normale che trasformata in Strega, la Regina di cuori, il direttore del circo di Dumbo e Capitan Uncino) che strappano le pagine dei lieti fine per modificarle a loro volta. Il giocatore dovr\u00e0 quindi ripristinarne i veri finali.\nModalit\u00e0 di gioco.\nIl gioco si incentra su alcuni minigiochi (che consistono nel spostare oggetti, preparare pozioni, sfidare alcuni nemici e tagliare la strada). Ad aiutarlo sar\u00e0 il Grillo parlante che gli fornir\u00e0 alcuni utili consigli. Dopo aver superato tutti gli obiettivi e superato tutti i minigiochi di ciascuna storia, il vero lieto fine verr\u00e0 ripristinato. Una volta ripristinati tutti i finali, i cattivi Disney sono sconfitti, ma poi ruberanno nuovamente le pagine dei lieti fine e li nasconderanno nella camera da letto del giocatore che viene trasformata in un campo di battaglia. A questo punto il giocatore dovr\u00e0 usare il libro delle storie per riflettergli i loro attacchi.\nStorie del libro.\nIl libro contiene quattro storie in totale che possono essere giocate nell'ordine che si preferisce:\nAccoglienza.\nMonika Lechl della rivista tedesca \"PC Player\" ha votato il gioco 68%.\n\"La rivincita dei Cattivi\" ha vinto l'Interactive Achievement Award per il Computer Children's Entertainment Award dell'anno 2000."}
{"id": "2654379", "revid": "1714743", "url": "https://it.wikipedia.org/wiki?curid=2654379", "title": "Isabella di Valois (1389-1409)", "text": "Biografia.\nEra figlia del re Carlo VI di Francia e di Isabella di Baviera.\nNelle sue vene scorreva quindi il sangue delle dinastie Valois e Wittelsbach.\nIsabella visse durante la Guerra dei Cent'anni, periodo fitto di tensioni politiche e belliche fra Francia e Inghilterra.\nIl 31 ottobre 1396, all'et\u00e0 di soli sei anni, venne data in sposa al re Riccardo II d'Inghilterra, vedovo in seguito alla morte di Anna di Boemia, sua prima moglie, morta nel 1394 senza eredi. Nonostante il matrimonio fosse solo una mossa politica, effettuata nella speranza di una pace con la Francia, il re e la sua giovanissima moglie avevano un rapporto di mutuo rispetto. Quando Riccardo and\u00f2 in Irlanda per una campagna militare, Isabella fu ospitata al castello di Porchester per assicurarle maggiore protezione. Di ritorno in Inghilterra il re fu imprigionato e assassinato e il nuovo sovrano, Enrico IV, le impose di sposare il figlio, il futuro Enrico V. Isabella, vedova a soli dieci anni e addolorata per la morte del marito, impose il proprio volere e rifiut\u00f2 decisamente il matrimonio, ottenendo il ritorno in patria.\nIl 29 giugno 1406, a sedici anni, venne data in moglie a suo cugino undicenne Carlo d'Orleans a Compi\u00e8gne. Gli diede una figlia, Giovanna, morendo nel puerperio a soli diciannove anni. Il suo corpo fu inumato a Blois, nella cattedrale di St. Laumier. Nel 1624 le spoglie, curiosamente avvolte in bende di lino coperte di mercurio, furono dissotterrate e traslate a Parigi.\nDiscendenza.\nDiede al secondo marito una figlia sola:"}
{"id": "2654380", "revid": "1543377", "url": "https://it.wikipedia.org/wiki?curid=2654380", "title": "Genserico Fontana", "text": "Genserico Fontana fu arrestato insieme a Romeo Rodriguez Pereira. Un testimone ha detto che la moglie, che era detenuta nel carcere di Regina Coeli, era presente quando fu portato via, per essere ucciso alle Fosse Ardeatine, e cap\u00ec che cosa stava accadendo. Una strada \u00e8 a lui intitolata nel quartiere romano della Balduina, tra via Anneo Lucano e via Bignami."}
{"id": "2654382", "revid": "253269", "url": "https://it.wikipedia.org/wiki?curid=2654382", "title": "Ross Malinger", "text": "Biografia.\n\u00c8 figlio di Laura, produttrice, e Brian Malinger, produttore e rappresentante di vendite. Diventato famoso con il film \"Insonnia d'amore\" (1993) nel ruolo di Jonah Baldwin, ha recitato come co-protagonista a fianco di Tom Hanks. \nTra i film di maggior successo in cui ha recitato, si ricordano \"Anche i dentisti vanno in paradiso\" (1997) e \"Peter and the Wolf\" (1996), entrambi a fianco di Kirstie Alley."}
{"id": "2654385", "revid": "98009757", "url": "https://it.wikipedia.org/wiki?curid=2654385", "title": "Nappa (Finlandia)", "text": "Nappa \u00e8 un villaggio nella parte settentrionale del Kymenlaakso. Costituitosi verso la met\u00e0 del XVII secolo, oggi fa parte della cittadina di Kouvola e ha raggiunto e superato i mille abitanti."}
{"id": "2654389", "revid": "219488", "url": "https://it.wikipedia.org/wiki?curid=2654389", "title": "Gianserico Fontana", "text": ""}
{"id": "2654391", "revid": "287204", "url": "https://it.wikipedia.org/wiki?curid=2654391", "title": "Atlanta Hawks 1990-1991", "text": "La stagione 1990-91 degli Atlanta Hawks fu la 42\u00aa nella NBA per la franchigia.\nGli Atlanta Hawks arrivarono quarti nella \"Central Division\" della \"Eastern Conference\" con un record di 43-39. Nei play-off persero al primo turno con i Detroit Pistons (3-2)."}
{"id": "2654392", "revid": "1924342", "url": "https://it.wikipedia.org/wiki?curid=2654392", "title": "Hold On! I'm a Comin'", "text": "Hold On! I'm a Comin', conosciuta anche come Hold On, I'm Comin', \u00e8 una canzone soul di Sam &amp; Dave pubblicata come singolo dalla Atlantic Records nel marzo 1966 e contenuta nell'omonimo album \"Hold On, I'm Comin\"'.\nLa canzone ha riscosso parecchio successo, raggiungendo la prima posizione della classifica \"Billboard Hot Black Singles\" e la numero 21 della \"Billboard Hot 100\" statunitensi.\nUna nuova versione della canzone \u00e8 stata reincisa dal duo nel 1982, durante la campagna elettorale per l'elezione del Governatore della Louisiana, per promuovere l'elezione di Edwin Edwards', con il titolo \"Hold On, Edwin's Coming\" e il testo opportunamente cambiato.\nTre anni pi\u00f9 tardi, uno dei componenti del duo, Dave Prater, si un\u00ec a Sam Daniels componendo un nuovo duo musicale, e reincisero insieme la canzone (con Daniels al posto dell'originale Sam Moore) pubblicando \"Medley/Hold On, I'm Comin\" per Atlantic Records.\nLa canzone \u00e8 stata rieseguita pi\u00f9 volte anche da differenti artisti, tra cui Bryan Ferry, e inclusa in colonne sonore di vari film; in Italia la canzone \u00e8 stata reincisa da Annamaria Di Marco e Stefania Del Prete per il programma televisivo \"Non \u00e8 la RAI\", in cui veniva interpretata da Emanuela Panatta e Pamela Petrarolo. Questa versione \u00e8 stata pubblicata nella compilation del programma \"Non \u00e8 la Rai 2\". La canzone \u00e8 stata utilizzata nel filmato di apertura del videogioco Mafia III."}
{"id": "2654397", "revid": "287204", "url": "https://it.wikipedia.org/wiki?curid=2654397", "title": "Atlanta Hawks 1989-1990", "text": "La stagione 1989-90 degli Atlanta Hawks fu la 41\u00aa nella NBA per la franchigia.\nGli Atlanta Hawks arrivarono sesti nella \"Central Division\" della \"Eastern Conference\" con un record di 41-41, non qualificandosi per i play-off."}
{"id": "2654399", "revid": "287204", "url": "https://it.wikipedia.org/wiki?curid=2654399", "title": "Nappa (ornamento)", "text": "La nappa \u00e8 un ornamento costituito da una serie di fili riuniti a mazzetto a un'estremit\u00e0 degli stessi.\nLe nappe si utilizzano per tende, berretti ma anche armi.\nPer la forma simile, anche la parte finale della coda di certi animali (ruminanti) \u00e8 chiamata nappa."}
{"id": "2654402", "revid": "339392", "url": "https://it.wikipedia.org/wiki?curid=2654402", "title": "We@Bank", "text": ""}
{"id": "2654403", "revid": "35804", "url": "https://it.wikipedia.org/wiki?curid=2654403", "title": "Milan", "text": ""}
{"id": "2654404", "revid": "363629", "url": "https://it.wikipedia.org/wiki?curid=2654404", "title": "Medaglia dell'incoronazione di Giorgio VI", "text": "La medaglia dell'incoronazione di Giorgio VI fu una medaglia commemorativa coniata per celebrare l'incoronazione di Giorgio VI del Regno Unito nel 1937. Cos\u00ec come per tutte le medaglie commemorative inglesi, spettava alle autorit\u00e0 locali designare gli insigniti di questa medaglia oltre che al re stesso.\nVennero coniate in tutto 90.279 medaglie tra cui:"}
{"id": "2654406", "revid": "247222", "url": "https://it.wikipedia.org/wiki?curid=2654406", "title": "Hold On, I'm Comin' (album Sam &amp; Dave)", "text": "Hold On, I'm Comin' \u00e8 l'album di debutto del duo soul Sam &amp; Dave, pubblicato il 1\u00ba aprile 1966 dalla Stax Records di Memphis e registrato con l'ausilio della Booker T. &amp; the MG's e di altri musicisti dello staff di Jim Stewart.\nLa title-track, in realt\u00e0 dal titolo leggermente diverso \"Hold On! I'm a Comin\"', \u00e8 stata un successo mondiale (raggiunse la posizione numero 21 della Billboard Hot 100).\nCuriosa l'ispirazione della canzone (che d\u00e0 anche il titolo all'album), infatti in un momento di pausa di prove le quali non avevano portato ad alcun risultato, David Porter era in bagno facendosi attendere, il coautore Isaac Hayes spazientito gli url\u00f2 di sbrigarsi, Porter in risposta grid\u00f2 \"Hold On! I'm Coming\" (ovvero \"Un momento! Sto arrivando\")."}
{"id": "2654407", "revid": "599013", "url": "https://it.wikipedia.org/wiki?curid=2654407", "title": "Viviana Susin", "text": "Specializzata nelle distanze brevi dello stile libero, in cui per un decennio \u00e8 stata una delle migliori in campo nazionale.\nCarriera.\nSi \u00e8 messa in evidenza nuotando per la Lazio Nuoto in cui ha militato dal 1987 al 1989, anno in cui ha esordito in nazionale maggiore nella Coppa Europa in dicembre. Alla De Gregorio dal 1990, ha vinto i suoi primi titoli italiani ai campionati primaverili di quell'anno per poi partecipare alla Coppa Latina. Nel 1991 ha fatto la doppietta 50\u2013100\u00a0m ai primaverili e si \u00e8 qualificata per i Giochi del Mediterraneo di Atene; in Grecia ha vinto due medaglie, argento nei 50\u00a0m e bronzo con la staffetta 4\u00d7100\u00a0m stile libero. Poche settimane dopo sempre agli europei di Atene ha fatto parte delle due staffette 4\u00d7100\u00a0m che in finale sono arrivate sesta a stile libero e quinta in quella mista.\nNel dicembre 1991 ha nuotato nei primi campionati europei sprint a Gelsenkirchen in cui con Alessandra Cassani, Cristina Chiuso e Cecilia Vianini ha vinto la medaglia d'argento nella 4\u00d750\u00a0m stile libero. I tre anni successivi sono meno positivi, anche se rimane sempre competitiva ai campionati italiani nei 50 e 100\u00a0m non \u00e8 stata convocata in nazionale fino al 2005 (anno in cui \u00e8 passata a nuotare per la Rari Nantes Nomentano) quando \u00e8 stata convocata in Coppa Latina in primavera e agli europei di Vienna in estate dove \u00e8 arrivata quarta con la staffetta mista nuotando in finale con Lorenza Vigarani, Manuela Dalla Valle e Ilaria Tocchini. \u00c8 stata finalista anche agli europei in vasca corta di Rostock nel dicembre 1996 con la 4\u00d750\u00a0m stile libero.\nDal 1997 all'Aurelia, si \u00e8 qualificata per i campionati mondiali in vasca da 25 metri di G\u00f6teborg; eliminata in batteria nelle gare individuali, \u00e8 arrivata in finale con la staffetta mista arrivando settima con Francesca Bissoli, Manuela Dalla Valle e Ilaria Tocchini. A giugno \u00e8 tornata ai Giochi del Mediterraneo a Bari dova ha vinto due medaglie arrivando seconda con la 4\u00d7100\u00a0m stile e prima con la 4\u00d7100\u00a0m mista (con la stessa formazione di G\u00f6teborg). \u00c8 stata convocata anche per gli europei di Siviglia in agosto guadagnando un'altra finale, questa volta settima con la 4\u00d7100\u00a0m stile libero.\nNel gennaio 1998 ha partecipato ai campionati mondiali di nuoto di Perth come staffettista senza per\u00f2 entrare in finale. Anche grazie alle staffette il 1998 e il 1999 sono stati i suoi anni di maggior successo ai campionati italiani in cui ha vinto cinque e sei titoli rispettivamente. Nel gennaio 1999 \u00e8 stata trovata positiva ad un controllo antidoping: a causa di ci\u00f2 \u00e8 stata squalificata per quattro anni ma a partire dal marzo 2000; la squalifica \u00e8 stata cancellata tre anni e mezzo dopo, ma di fatto ha concluso la sua carriera di nuotatrice ad alto livello.\nPalmar\u00e8s.\n\"nota: questa lista \u00e8 incompleta\"\nCampionati italiani.\n20 titoli individuali e 8 in staffette, cos\u00ec ripartiti:"}
{"id": "2654408", "revid": "767487", "url": "https://it.wikipedia.org/wiki?curid=2654408", "title": "Nauzet Alem\u00e1n", "text": "Nauzet debutta con la squadra della sua citt\u00e0, il Las Palmas nella stagione 2003-2004 della Segunda Divisi\u00f3n spagnola, giocando 10 partite.\nSuccessivamente diventa un uomo importante per la sua squadra, soprattutto quando nella stagione 2005-2006, in un match contro la Real Sociedad B segna un goal decisivo nei minuti finali di una partita valida per i play-off di promozione.\nNel luglio 2009, non rinnova il contratto con la sua squadra e firma per il Real Valladolid con cui firma un contratto triennale."}
{"id": "2654409", "revid": "767487", "url": "https://it.wikipedia.org/wiki?curid=2654409", "title": "Cinderellen", "text": "Cinderellen \u00e8 il primo album solista della cantante e tastierista canadese Ellen Reid (ex componente dei Crash Test Dummies), pubblicato nel 2001.\nIl brano \"Send Me Home\" venne pubblicato come singolo nel 2001 e ne venne fatto anche un video.\nTra i musicisti che hanno contribuito alla realizzazione del tour per l'album c'\u00e8 anche Dan Roberts al basso."}
{"id": "2654416", "revid": "363629", "url": "https://it.wikipedia.org/wiki?curid=2654416", "title": "Medaglia dell'incoronazione di Elisabetta II", "text": "La medaglia dell'incoronazione di Elisabetta II fu una medaglia commemorativa coniata per celebrare l'incoronazione di Elisabetta II del Regno Unito. Come per la medaglia realizzata nel 1937 per l'incoronazione del padre Giorgio VI, questa venne coniata con decreto del 2 giugno 1953 e spettava alle autorit\u00e0 locali, oltre che alla regina, la facolt\u00e0 di conferirla ai meritevoli.\nLa medaglia venne coniata in 138.214 esemplari di cui:"}
{"id": "2654417", "revid": "200568", "url": "https://it.wikipedia.org/wiki?curid=2654417", "title": "Vocale quasi anteriore", "text": "Una vocale quasi anteriore \u00e8 un tipo di suono vocalico. \u00c8 caratterizzata da una posizione della lingua simile a quella di una vocale anteriore, ma leggermente pi\u00f9 arretrata nella bocca.\nLe vocali quasi anteriori identificate dall'alfabeto fonetico internazionale sono le\nseguenti:"}
{"id": "2654418", "revid": "767487", "url": "https://it.wikipedia.org/wiki?curid=2654418", "title": "Sexy Can I", "text": "Sexy Can I \u00e8 il primo singolo del cantante R&amp;B statunitense Ray J estratto dal quarto album \"All I Feel\". Prodotto da Noel \"Detail\" Fisher, reca il featuring del rapper Yung Berg ed \u00e8 stato scritto dagli stessi Ray J, Yung Berg e Fisher pi\u00f9 Victor Carraway.\nInformazioni.\nLa canzone \u00e8 inoltre presente nell'album di debutto di Yung Berg \"Look What You Made Me\".\nSi tratta sicuramente del pi\u00f9 grande successo del cantante in tutta la sua carriera (si \u00e8 aggiudicato il disco di platino) e del primo con la collaborazione di Yung Berg ad aver raggiunto posizioni cos\u00ec alte nelle charts, nonch\u00e9 di uno dei singoli che hanno maggiormente spopolato negli USA in quell'anno. Nella \"Billboard Hot 100\" ha debuttato alla posizione n.77 e poco tempo dopo ha raggiunto quasi la vetta piazzandosi alla posizione n.3.\nRemix.\nDella canzone esistono vari remix, ascoltabili su YouTube. Quello ufficiale \u00e8 in collaborazione con Sheek Louch e fa parte della colonna sonora del reality show di Ray J \"For the Love of Ray J\". Un altro \u00e8 col rapper underground Adil Omar, a un altro ancora partecipano sia Omar che Louch e infine ve ne \u00e8 uno a cui partecipa T.I..\nVideoclip.\nDel videoclip esistono due versioni, una esplicita (incensurata) e l'altra no. Nella prima, il giocatore di basket Shaquille O'Neal fa un'apparizione; nella seconda, che vede Ray J e Yung Berg eseguire il brano mentre una modella li guarda attraverso un computer, \u00e8 il gruppo The D.E.Y. a fare un'apparizione."}
{"id": "2654419", "revid": "1714743", "url": "https://it.wikipedia.org/wiki?curid=2654419", "title": "Giovanna di Valois (1391-1433)", "text": "Origine.\nSecondo le \"Note sur l'\u00e9tat civil des princes et princesses n\u00e9s de Charles VI et d'Isabeau de Bavi\u00e8re\", Giovanna era la figlia quartogenita (terza femmina) del re di Francia, Carlo VI, e di Isabella di Baviera, appartenente al casato dei Wittelsbach, era la secondogenita di Stefano III di Baviera-Ingolstadt (\"Herzog Stephan von Bayern sein Tochter\") e di Taddea Visconti, figlia di Bernab\u00f2 (\"dieselbe junckfrau war Hern Barnabos von Meyland Enkelin\"), come ci viene confermato dal \"Nova Subsidia diplomatica ad selecta juris ecclesiastici ..., Volume 10\".Carlo VI di Francia, secondo la \"Chronique des r\u00e8gnes de Jean II et de Charles V. Tome 2\", era il figlio maschio secondogenito (primogenito alla nascita) del re di Francia, Carlo V, e della moglie, Giovanna di Borbone.\nBiografia.\nGiovanna nacque a Melun, il 24 gennaio 1391 e all'et\u00e0 di tre anni fu fidanzata al conte di Montfort, Pietro (che il padre volle ribattezzare col nome di Giovanni), erede del Ducato di Bretagna; il contratto di matrimonio, riportato nelle \"M\u00e9moires pour servir de preuves \u00e0 l'Histoire eccl\u00e9siastique et civile de Bretagne, Tome II\", \u00e8 datato 1392; secondo il \"Chronicum Britanicum\" Pietro (Giovanni) era il figlio maschio primogenito del Duca di Bretagna, Conte di Montfort e Conte di Richmond, Giovanni V e di Giovanna di Navarra, futura Duchessa reggente di Bretagna e futura regina consorte d'Inghilterra; il matrimonio fu celebrato due volte, la prima nel 1396, e poi nel 1397, in quanto nella prima dispensa papale non era stato scritto che gli sposi erano minorenni, il secondo matrimonio, quello ufficiale fu celebrato al Louvre di Parigi il 30 luglio 1397.\nSuo suocero, Giovanni V, mor\u00ec nel 1399; il \"Chronicon Britanicum\" riporta la morte di Giovanni (\"Johannes Britanni\u00e6 dux\") il 2 novembre (\"II mensis novembris\") 1399 (\"MCCCXCIX\"), a Nantes (\"in castro de turre nova Nannetensi\") e fu sepolto nella chiesa di San Pietro a Nantes (in choro ecclesi\u00e6 B. Petri Nannetensis).&lt;br&gt;Dopo la morte di Giovanni V, il re di Francia Carlo VI, ottenne la tutela di tutti i figli di Giovanni, i quali erano tutti ancora minorenni, incluso suo marito, il nuovo duca Giovanni VI.&lt;br&gt;All'et\u00e0 di circa undici anni, suo marito, Giovanni (Pietro), fu incoronato duca di Bretagna, nella cattedrale di Rennes col nome di Giovanni VI, sotto la tutela del duca di Borgogna, Filippo II l'Ardito, mentre la madre, Giovanna era reggente del ducato.\nNella lotta che contrapponeva i duchi di Bretagna ai conti di Penthi\u00e8vre quando questi ultimi cercarono di conquistare il ducato, nel 1420, Giovanna fu efficace nel difendere il ducato: i conti di Penthi\u00e8vre avevano invitato Giovanni VI a una manifestazione presso Loroux e l\u00ec lo avevano arrestato. Essi diffusero poi la voce che egli era morto e gli cambiarono prigione giornalmente per rendere difficile la sua localizzazione. Giovanna di Valois, la moglie di Giovanni VI, chiam\u00f2 i nobili bretoni a raccolta, essi risposero e, saputo che era detenuto nel castello di Ch\u00e2tonceaux, lo assediarono e Giovanni fu liberato; Giovanna di Valois aveva costretto la contessa Marguerite de Clisson a liberare suo marito e, dopo che Giovanni era stato liberato la cittadella di Ch\u00e2tonceaux venne distrutta e il suo nome cambiato in Champtoceaux.\nGiovanna mor\u00ec a Vannes, il 27 settembre 1433 e fu tumulata nella cattedrale di San Pietro a Vannes; il \"Chronicum Britanicum\" riporta che Giovanna (\"Johanna senior filia regis Franci\u00e6 ducissa Britanni\u00e6\") mor\u00ec a Vannes il 20 settembre e fu sepolta nella chiesa cattedrale di San Pietro a Vannes (\"in ecclesia cathedrali S. Petri Venetensis\").\nFigli.\nGiovanna a Giovanni VI diede sette figli.:"}
{"id": "2654421", "revid": "33921", "url": "https://it.wikipedia.org/wiki?curid=2654421", "title": "Cry to Me", "text": "Cry to Me \u00e8 una canzone scritta da Bert Berns e originariamente cantata da Solomon Burke nel 1962, che raggiunse la quinta posizione della classifica statunitense.\nLa canzone \u00e8 stata oggetto di cover pi\u00f9 volte, la prima delle quali \u00e8 stata eseguita da Betty Harris e raggiunse la decima posizione della classifica nel settembre del 1963.\nNel 1964 venne incisa in italiano da Iva Zanicchi, con il testo italiano scritto da Francesco Specchia, con il titolo \"Come ti vorrei\" e in uno stile pi\u00f9 blues.\nDue anni pi\u00f9 tardi, nel 1965, la canzone \u00e8 stata reinterpretata dai Rolling Stones che la inserirono nel loro album \"Out of Our Heads\", e sempre nello stesso anno \u00e8 stata registrata un'altra versione dal gruppo musicale \"Pretty Things\".\nTom Petty ne fece una sua interpretazione slow-tempo dal vivo durante l'evento No Nukes nel 1979 poi inserita nel rispettivo triplo album che ne segu\u00ec.\nNel 1980 fu registrata una nuova versione da Eric Burdon, inserita nell'album \"Darkness Darkness\", mentre nel 1993 in Italia fu registrata un'altra versione da Antonella Tersigni, interpretata all'interno del programma televisivo \"Non \u00e8 la RAI\" da Ambra Angiolini e pubblicata nella compilation \"Non \u00e8 la Rai 2\". L'anno successivo, sempre nell'ambito della medesima trasmissione, \u00e8 stata incisa una cover della versione in italiano, \"Come ti vorrei\", da Michela Resi, ed \u00e8 stata interpretata da Micaela Milano.\nIl brano \u00e8 stato inoltre inserito nella colonna sonora del film \"Dirty Dancing - Balli proibiti\", del 1987 e in quella del film \"Operazione U.N.C.L.E.\", del 2015."}
{"id": "2654425", "revid": "171881", "url": "https://it.wikipedia.org/wiki?curid=2654425", "title": "Giovanna di Vaois", "text": ""}
{"id": "2654426", "revid": "21880", "url": "https://it.wikipedia.org/wiki?curid=2654426", "title": "Serinus canarius", "text": ""}
{"id": "2654431", "revid": "21880", "url": "https://it.wikipedia.org/wiki?curid=2654431", "title": "Heinrich Friedrich Link", "text": ""}
{"id": "2654433", "revid": "547034", "url": "https://it.wikipedia.org/wiki?curid=2654433", "title": "Andrea Quarta", "text": "Originario di Carmiano, \u00e8 per molti il giocatore italiano pi\u00f9 forte degli ultimi anni e in assoluto uno dei pi\u00f9 forti di tutti i tempi. Cresciuto biliardisticamente nella scuola di Nestor Gomez, a Pompei, attualmente vive a Moncalieri. Vanta un palmar\u00e8s con innumerevoli trofei vinti a livello nazionale ed internazionale.\nPalmar\u00e8s.\nI principali risultati\nFibis Challenge.\nVittorie complessive nel circuito Professionistico "}
{"id": "2654434", "revid": "287204", "url": "https://it.wikipedia.org/wiki?curid=2654434", "title": "Atlanta Hawks 1988-1989", "text": "La stagione 1988-89 degli Atlanta Hawks fu la 40\u00aa nella NBA per la franchigia.\nGli Atlanta Hawks arrivarono terzi nella \"Central Division\" della \"Eastern Conference\" con un record di 52-30. Nei play-off persero al primo turno con i Milwaukee Bucks (3-2)."}
{"id": "2654436", "revid": "287204", "url": "https://it.wikipedia.org/wiki?curid=2654436", "title": "Atlanta Hawks 1987-1988", "text": "La stagione 1987-88 degli Atlanta Hawks fu la 39\u00aa nella NBA per la franchigia.\nGli Atlanta Hawks arrivarono secondi nella \"Central Division\" della \"Eastern Conference\" con un record di 50-32. Nei play-off vinsero il primo turno con i Milwaukee Bucks (3-2), perdendo poi la semifinale di conference con i Boston Celtics (4-3)."}
{"id": "2654438", "revid": "1714743", "url": "https://it.wikipedia.org/wiki?curid=2654438", "title": "Michela di Valois", "text": "Biografia.\nEra figlia del re Carlo VI di Francia e di Isabella di Baviera. \nNelle sue vene scorreva quindi il sangue delle dinastie Valois e Wittelsbach.\nVenne data in moglie a Filippo III di Borgogna, che spos\u00f2 nel giugno del 1409 a Parigi.\nMichela mor\u00ec nel 1422 senza riuscire a dare figli al marito."}
{"id": "2654440", "revid": "619191", "url": "https://it.wikipedia.org/wiki?curid=2654440", "title": "Peste equina africana", "text": "La peste equina africana \u00e8 una malattia virale degli equidi domestici e selvatici, trasmessa dalle punture dei moscerini \ndel genere \"Culicoides\". \u00c8 endemica in quasi tutta l'Africa; casi isolati si sono avuti in Spagna e Portogallo.\nEziologia.\n\u00c8 provocato da un virus del genere \"Orbivirus\", del quale si conoscono almeno nove sierotipi. Il virus si \ntrasmette tramite gli insetti vettori; il cane pu\u00f2 infettarsi tramite l'ingestione di carne di cavallo infetta.\nPatogenesi.\nDopo il pasto di sangue dei \"Culicoides\" il virus si moltiplica nei linfonodi e nella milza, dando poi origine a una \nviremia e all'infezione dell'endotelio dei vasi sanguigni: il danno vascolare spiega poi gli edemi e le \nemorragie provocati dal virus in varie parti del corpo.\nSintomi.\nNelle forme acute prevale il coinvolgimento del polmone, con conseguenti tosse e dispnea, oltre che febbre; \nin quelle croniche si osservano idrotorace, idropericardio ed edemi del sottocute, tipicamente localizzati alla \ntesta e al collo. \nPrevenzione.\nEsistono vaccini utilizzati nelle regioni dove la malattia \u00e8 endemica che riducono la gravit\u00e0 dei sintomi, ma non \nla circolazione del virus. Altre misure di prevenzione sono la lotta agli insetti vettori e le restrizioni alle importazioni \ndi animali dalle aree infette. "}
{"id": "2654441", "revid": "287204", "url": "https://it.wikipedia.org/wiki?curid=2654441", "title": "Atlanta Hawks 1986-1987", "text": "La stagione 1986-87 degli Atlanta Hawks fu la 38\u00aa nella NBA per la franchigia.\nGli Atlanta Hawks vinsero la \"Central Division\" della \"Eastern Conference\" con un record di 57-25. Nei play-off vinsero il primo turno con gli Indiana Pacers (3-1), perdendo poi la semifinale di conference con i Detroit Pistons (4-1)."}
{"id": "2654442", "revid": "1566286", "url": "https://it.wikipedia.org/wiki?curid=2654442", "title": "Carlo Franci", "text": "Biografia.\nFiglio del baritono Benvenuto, inizia gli studi musicali presso l'Accademia di Santa Cecilia a Roma sotto la guida di Goffredo Petrassi e Franco Ferrara: con il primo studia composizione e con il secondo direzione d'orchestra. Contemporaneamente si dedica allo studio del pianoforte con il maestro Libero Barni.\nFiniti gli studi viene chiamato a dirigere famose orchestre internazionali, tra le quali la London Symphony Orchestra e i Wiener Philharmoniker, oltre a quelle nazionali della RAI e alla direzione di opere in importanti teatri come La Scala, il Metropolitan, la Fenice di Venezia.\nSi dedica anche alla composizione: nel 1958 compone, su libretto di Luigi Silori, \"L'Imperatore\", un'opera scenica che viene rappresentata per la prima volta al Teatro Donizetti di Bergamo nello stesso anno. La critica la definisce come \"un lavoro di prevalente e buon sinfonismo, e di sottile efficacia coloristica, con un certo sacrificio della parte vocale\". Compone inoltre diverse colonne sonore per il cinema.\nIncide per le etichette Decca, Philips, Sony, Musicaimmagine, Giadamaster."}
{"id": "2654443", "revid": "1305772", "url": "https://it.wikipedia.org/wiki?curid=2654443", "title": "Rock Your Baby", "text": "Rock Your Baby \u00e8 una brano musicale disco scritto da Harry Wayne Casey e da Richard Finch dei KC and the Sunshine Band e inciso da George McCrae nel 1974, pubblicato dalla TK Records.\nIl singolo ha raggiunto la prima posizione della classifica \"Billboard Hot 100\" per due settimane nel luglio 1974 e ha raggiunto la vetta della classifica \"R&amp;B\", entrambe statunitensi. Contemporaneamente, sempre nel luglio 1974, ha raggiunto la vetta della classifica britannica rimanendovi per tre settimane, nei Paesi Bassi per otto settimane, in Norvegia per due settimane, in Svizzera, in Germania, in Australia, Canada, Italia, Austria, Nuova Zelanda e Svezia.\nDell'album sono state incise alcune cover da artisti italiani o comunque attivi in Italia; la prima \u00e8 del 1975, incisa da Ronnie Jones, la seconda del 1993, incisa da Beatrice Magnanensi per il programma televisivo \"Non \u00e8 la RAI\" dove \u00e8 stata interpretata da Angela Di Cosimo, pubblicata nella compilation \"Non \u00e8 la Rai sTREnna\", mentre la seconda \u00e8 stata pubblicata nel 2004 da Spagna nel disco \"L'arte di arrangiarsi\"."}
{"id": "2654444", "revid": "125133012", "url": "https://it.wikipedia.org/wiki?curid=2654444", "title": "Ordine del Crisantemo", "text": "L', ufficialmente noto come \u00e8 il pi\u00f9 alto ordine cavalleresco del Giappone, fondato dall'Imperatore Meiji. Anche se tecnicamente l'ordine possiede una sola classe, esso pu\u00f2 essere conferito con il collare o con il gran cordone.\nStoria.\nIl 27 dicembre 1876 (Meiji 9) fu istituito il Supremo Ordine del Crisantemo come ordine cavalleresco pi\u00f9 alto dell'Impero del Giappone, superiore all'Ordine del Sol Levante, istituito l'anno precedente e primo ordine cavalleresco del Giappone. All'epoca, l'Ordine del Crisantemo era diviso in due classi: , conferito sotto forma di gran cordone e appeso dalla spalla destra al fianco sinistro, e , conferito sotto forma di stella appesa al lato sinistro del petto. Il 4 gennaio 1888 (Meiji 21) fu istituito il e l'Ordine del Crisantemo aveva ufficialmente tre classi. Nonostante ci\u00f2, l'Ordine della Medaglia del Crisantemo non fu mai conferito da solo, ed era di fatto trattato come un emblema secondario del Gran Cordone e del Collare. In seguito alla revisione del sistema di onorificenze del 3 novembre 2003 (Heisei 15) questa situazione fu formalizzata e, mentre con il vecchio sistema la Stella veniva assegnata separatamente dal Gran Cordone o dal Collare, adesso, in conformit\u00e0 con gli altri ordini, vengono conferiti assieme.\nClassi.\nL'Ordine del Crisantemo nasce come ordine a una sola classe, tuttavia, pu\u00f2 essere concesso con varie insegne:\nNon pu\u00f2 succedere che il Collare dell'Ordine venga assegnato senza Stella e Gran Cordone. Se il decorato non possedeva queste insegne prima della premiazione, gli verranno assegnate assieme al Collare.\nSecondo la legge giapponese e le convenzioni internazionali, bisogna indossare solo le insegne della classe pi\u00f9 alta posseduta di ogni ordine, tuttavia il Collare dell'Ordine del Crisantemo non viene quasi mai indossato da solo, invece \u00e8 spesso accompagnato da un Gran Cordone (in genere quello dell'Ordine dei Fiori di Paulonia, ma in passato anche quello dell'Ordine del Nibbio d'oro, oppure, in caso di visite internazionali, la fascia dell'ordine pi\u00f9 alto del paese ospitante), perci\u00f2 chi non possiede alcun Gran Cordone oltre a quello dell'Ordine del Crisantemo lo potr\u00e0 indossare; in tal caso, comunque, \u00e8 ugualmente accettabile non indossarne alcuno. Ad ogni modo, il Collare dell'Ordine del Crisantemo non dovrebbe avere una Stella da petto, viene quindi usata quella del grado di Gran Cordone.\nCriteri di assegnazione.\nAttualmente, il Gran Cordone dell'Ordine del Crisantemo \u00e8 l'onorificenza pi\u00f9 alta a cui un cittadino giapponese non appartenente alla Famiglia Imperiale possa aspirare in vita, ma si tratta comunque di un'eventualit\u00e0 estremamente rara, poich\u00e9 sia il Collare che il Gran Cordone vengono generalmente conferiti postumi. L'ultimo collare \u00e8 stato assegnato il 29 novembre 2019 (Reiwa 1) a Yasuhiro Nakasone."}
{"id": "2654445", "revid": "287204", "url": "https://it.wikipedia.org/wiki?curid=2654445", "title": "Atlanta Hawks 1985-1986", "text": "La stagione 1985-86 degli Atlanta Hawks fu la 37\u00aa nella NBA per la franchigia.\nGli Atlanta Hawks arrivarono secondi nella \"Central Division\" della \"Eastern Conference\" con un record di 50-32. Nei play-off vinsero il primo turno con gli Detroit Pistons (3-1), perdendo poi la semifinale di conference con i Boston Celtics (4-1)."}
{"id": "2654450", "revid": "330634", "url": "https://it.wikipedia.org/wiki?curid=2654450", "title": "Budino (Foligno)", "text": ""}
{"id": "2654451", "revid": "121768085", "url": "https://it.wikipedia.org/wiki?curid=2654451", "title": "Conflitto evitabile", "text": "Conflitto evitabile o Il conflitto evitabile (\"The Evitable Conflict\") \u00e8 un racconto fantascientifico scritto da Isaac Asimov. Pubblicato per la prima volta nel giugno del 1950 sulla rivista Astounding Science Fiction, fa parte dell'antologia \"Io, Robot\" ed \u00e8 stata inclusa anche in altre raccolte di racconti di Asimov.\n\u00c8 stato pubblicato in italiano per la prima volta nel 1963.\nTrama.\nLe \"Macchine\", potenti computer positronici che vengono utilizzati per ottimizzare l'economia mondiale e la produzione di alimenti, iniziano a dare istruzioni che sembrano andare contro le loro funzioni. Anche se ognuno di questi problemi \u00e8 insignificante, il solo fatto che esistano crea un grosso allarme nel Coordinatore Mondiale Stephen Byerley (gi\u00e0 apparso in La prova). Cos\u00ec questo decide di consultare gli altri quattro Coordinatori Regionali (rispettivamente della Regione Orientale, Tropicale, Europea e Settentrionale) per sapere che ne pensassero, e infine decide di rivolgersi alla robo-psicologa Susan Calvin.\nDopo un lungo discorso, insieme scoprono che le \"Macchine\" hanno generalizzato la prima legge della robotica facendola diventare \"Un robot non pu\u00f2 danneggiare l'Umanit\u00e0, n\u00e9 pu\u00f2 permettere che, a causa del suo mancato intervento, l'Umanit\u00e0 riceva danno\" (un'anticipazione alla Legge Zero successivamente ipotizzata da R. Daneel Olivaw in I robot e l'Impero). Alla fine del racconto, la dottoressa Calvin conclude che le anomalie \"sono atti deliberati dalle \"Macchine\", che consentono loro di perpetrare un piccolo danno a singole persone selezionate al fine di evitare un grande danno all'avvenire di tutta l'umanit\u00e0\".\nIn effetti, le \"Macchine\" hanno preso la decisione che l'unico modo per seguire la Prima Legge \u00e8 quello di prendere il controllo dell'umanit\u00e0, che per ironia del caso, \u00e8 uno degli eventi che le Tre Leggi dovrebbero prevenire in qualsiasi modo. Asimov \u00e8 tornato su questo tema ne Il sole nudo e in I robot dell'alba, in cui l'influenza e il controllo non \u00e8 una cospirazione limitata come quella delle \"Macchine\", ma invece \u00e8 l'influenza che una moltitudine di robot riesce ad applicare inconsapevolmente sullo sviluppo dell'umanit\u00e0."}
{"id": "2654453", "revid": "287204", "url": "https://it.wikipedia.org/wiki?curid=2654453", "title": "Atlanta Hawks 1984-1985", "text": "La stagione 1984-85 degli Atlanta Hawks fu la 36\u00aa nella NBA per la franchigia.\nGli Atlanta Hawks arrivarono quinti nella \"Central Division\" della \"Eastern Conference\" con un record di 34-48, non qualificandosi per i play-off."}
{"id": "2654454", "revid": "287204", "url": "https://it.wikipedia.org/wiki?curid=2654454", "title": "Atlanta Hawks 1983-1984", "text": "La stagione 1983-84 degli Atlanta Hawks fu la 35\u00aa nella NBA per la franchigia.\nGli Atlanta Hawks arrivarono terzi nella \"Central Division\" della \"Eastern Conference\" con un record di 40-42. Nei play-off persero al primo turno con i Milwaukee Bucks (3-2)."}
{"id": "2654456", "revid": "287204", "url": "https://it.wikipedia.org/wiki?curid=2654456", "title": "Atlanta Hawks 1982-1983", "text": "La stagione 1982-83 degli Atlanta Hawks fu la 34\u00aa nella NBA per la franchigia.\nGli Atlanta Hawks arrivarono secondi nella \"Central Division\" della \"Eastern Conference\" con un record di 43-39. Nei play-off persero al primo turno con i Boston Celtics (2-1)."}
{"id": "2654457", "revid": "22229", "url": "https://it.wikipedia.org/wiki?curid=2654457", "title": "Compiti di Petersberg", "text": ""}
{"id": "2654461", "revid": "111433", "url": "https://it.wikipedia.org/wiki?curid=2654461", "title": "Hagen (mitologia)", "text": "Hagen di Tronje (H\u00f6gni nei testi norreni) \u00e8 un personaggio della mitologia nordica legato al ciclo dei Nibelunghi, conosciuto soprattutto per aver preso parte, in maniera pi\u00f9 o meno diretta a seconda delle tradizioni, al tradimento di Sigfrido/Sigur\u00f0r.\nNella tradizione Norrena.\nH\u00f6gni, in accordo con la tradizione norrena trasmessaci dall\"Edda poetica\" e dalla \"V\u00f6lsungasaga\", \u00e8 uno dei principi Nifl\u00fangar, figlio di Gj\u00faki e Grimhildr e fratello di Gunnarr (Gunther) e Gu\u00f0r\u00fan (Crimilde).\nQuando Sigur\u00f0r (Sigfrido) giunge alla corte dei Niflungar (altro nome usata per indicare la stirpe dei figli di Gj\u00faki, i Gjukungar), H\u00f6gni e Gunnarr stringono con l'eroe un patto di fratellanza; questo li porta, tempo dopo, a rifiutarsi di uccidere Sigur\u00f0r, allorquando la regina Brynhildr (Brunilde) chiede loro di compiere l'azione come riscatto per il proprio onore. I due principi incaricano quindi del compito Guthormr, loro fratello (fratellastro secondo l'Edda di Snorri), che ferisce a morte Sigur\u00f0r, rimanendo a propria volta ucciso dall'eroe. Brynhildr in seguito si suicida per il dolore della perdita dell'eroe che lei stessa aveva condannato a morte.\nGu\u00f0r\u00fan, moglie di Sigur\u00f0r, si riappacifica dopo diversi anni coi fratelli e viene data in sposa al re degli Unni Atli (Attila). Atli, udendo narrare del tesoro dei Niflungar e volendo vendicare la morte di Brynhildr, sua sorella, decide di invitare Gunnarr e H\u00f6gni ad un banchetto per tendere loro un agguato e chiedere come riscatto l'oro.\nGudrun, intesi gli intenti del marito, incide su un anello rune per avvertire i fratelli del pericolo e, avvoltolo in peli di lupo, lo invia loro. Nonostante Kostbera e Glaumvor, mogli rispettivamente di H\u00f6gni e Gunnarr, abbiano sogni di cattivo auspicio e mettano al corrente i principi dell'avvenimento recato dell'anello (l'interpretazione delle rune \u00e8 prerogativa femminile), Gunnarr e H\u00f6gni scelgono di partire ugualmente. Li accompagnano, tra gli altri, Solarr e Snaevarr, figli di H\u00f6gni, e Orkningr, suo cognato.\nArrivati al palazzo di Atli, i Nifl\u00fangar cadono nell'imboscata e, nonostante l'eroica resistenza entrambi i figli di Gj\u00faki vengono imprigionati. Quando Atli chiede a Gunnarr dove \u00e8 nascosto il tesoro, egli si dice disposto a rispondere in cambio della morte di H\u00f6gni, l'unico oltre a lui a conoscere il segreto. Atli fa uccidere uno schiavo e ne porta il cuore a Gunnarr: questi vedendolo dice che esso non pu\u00f2 essere il cuore di H\u00f6gni, infatti trema nel piatto su cui \u00e8 posto come ancor pi\u00f9 tremava nel petto da cui venne estratto. Viene strappato quindi il cuore a H\u00f6gni, che ride e non trema nel sopportare il dolore: Gunnarr riconosce il cuore del fratello e si rifiuta di rivelare il nascondiglio del tesoro, essendo ora l'unico detentore del segreto. \nAtli getta quindi Gunnarr nella fossa dei serpenti, dove il re muore per il veleno di una vipera.\nIn seguito Gu\u00f0r\u00fan si far\u00e0 aiutare da Nifl\u00fangr, figlio postumo di H\u00f6gni, a vendicare i Nifl\u00fangar: ella uccider\u00e0 Atli, i figli avuti da lui e dar\u00e0 alle fiamme il palazzo del re degli Unni.\nNel Nibelungenlied.\nD'accordo con \"la Canzone dei Nibelunghi\" Hagen \u00e8 il pi\u00f9 fidato vassallo di Gunther, re dei Burgundi, nonch\u00e9 suo parente. Egli \u00e8 figlio di Aldarian e fratello di Dankwart, il marescalco.\nNonostante non venga narrato diffusamente del passato di Hagen, emerge pi\u00f9 volte nel poema l'idea che nella prima giovinezza l'eroe abbia viaggiato a lungo (quando degli stranieri si presentano alla corte di Gunther, il re chiede sempre a Hagen di spiarli per comprendere da dove vengono). Si accenna anche al fatto che da bambino abbia vissuto come ostaggio alla corte del re degli Unni.\nHagen \u00e8 un eroe astuto e valoroso, con un grande senso dell'onore. Quando Brunilde, moglie di Gunther e regina di Islanda, viene pubblicamente umiliata da Crimilde, sorella del re e sposa di Sigfrido, Hagen prende senza esitare la decisione di uccidere Sigfrido per riscattare l'onore della regina. Egli col pretesto di proteggere l'eroe, riesce a farsi rivelare da Crimilde l'unico punto debole del marito, il cui corpo era divenuto invulnerabile grazie al sangue di un drago, fatta eccezione che per una zona tra le spalle. In seguito lo colpisce a tradimento durante una battuta di caccia.\nAnni dopo, Attila, re degli Unni, chiede in sposa Crimilde; la donna, dopo qualche esitazione, acconsente, premeditando la vendetta contro Hagen e suo fratello, colpevoli di aver ucciso il suo amato sposo.\nElla chiede anche che le venga reso il tesoro dei Nibelunghi, appartenuto a Sigfrido: questo porta ad una disputa con i Burgundi.\nCrimilde, diversi anni dopo, invita i fratelli e la loro corte ad una festa nella reggia di Attila, con l'intento di vendicare il marito e riavere il tesoro a lui appartenuto. Hagen, sospettando l'inganno, cerca invano di dissuadere Gunther dal partire. Tuttavia accetta di seguire il re, fosse anche in una trappola. Durante il viaggio Hagen interroga le Ondine di un fiume riguardo l'esito del viaggio: esse gli predicono che sarebbero morti tutti, fatta eccezione per il cappellano di corte. Hagen cerca di sovvertire la predizione gettando il sacerdote nella corrente del fiume, ma questi riesce a salvarsi. Allora comprende l'ineluttabilit\u00e0 della loro fine.\nGiunti alla corte di Attila, mentre i pi\u00f9 nobili sono a banchetto con il re, la regina Crimilde ordina la strage dei restanti Burgundi: di tutti si salva il solo Dwankart, che corre a palazzo per chiedere l'aiuto del fratello. Hagen allora fa tutto il possibile per anticipare l'inevitabile scontro, uccidendo sotto gli occhi dei genitori il figlio del re degli Unni.\nTrovandosi assediati nella sala del banchetto, i Burgundi resistono strenuamente. Hagen si batte valorosamente al fianco del compagno d'armi Volker il suonatore, finch\u00e9 sopravvivono soltanto lui e Gunther. Interviene allora Teodorico di Verona, anch'egli ospite di Attila, e prende prigionieri i due eroi.\nPortato innanzi alla regina Crimilde, Hagen chiede come prezzo per rivelare il nascondiglio del tesoro la testa di Gunther. Quando la regina gliela porta, ridendo afferma di essere ormai l'unico custode del segreto e di non essere disposto a rivelarlo. \nLa regina furibonda lo uccide.\nNel Waltharius e nella \u00dei\u00f0rekssaga.\nLa figura di Hagen svolge un ruolo fondamentale anche in un poemetto latino, il \"Waltharius\", in cui si narrano le vicende dell'omonimo eroe (conosciuto anche come Gualtiero di Aquitania). Per scongiurare lo scontro con il potente sovrano degli Unni Attila, Ghibicone, re dei Franchi, consegna Hagano (Hagen), giovane di nobili natali, come ostaggio al re invasore; la stessa sorte tocca a Waltharius, figlio del re d'Aquitania, e a Hiltgund, fidanzata di Waltharius e figlia del re di Borgogna. I tre giovani crescono insieme alla corte del grande sovrano orientale nelle grazie del re e della regina, diventando pressoch\u00e9 indispensabili per la sicurezza del regno: Hagano e Waltharius si distinguono per il loro valore e vengono eletti capi dell'esercito degli Unni. Quando Guntharius (Gunther), succeduto al padre Ghibicone sul trono di Worms, si rifiuta di pagare il tributo ad Attila, Hagano fugge dalla Pannonia e ritorna in patria. Dopo non molto tempo anche Waltharius e Hiltgund lasciano di nascosto la corte unna, portando parte del tesoro di Attila. Allorquando Guntharius viene informato del fatto che Waltharius sta attraversando il suo regno con un ricco tesoro, decide di organizzare una spedizione per prenderglielo. Hagano, che pure accompagna il suo re, si rifiuta di combattere contro Waltharius, amico d'infanzia e compagno d'armi. Waltharius sconfigge ed uccide tutti i cavalieri burgundi al seguito di Guntharius, compreso Patavridus, nipote di Hagano. Pregato da Guntharius, Hagano decide infine di vendicare il parente e, insieme al re, sfida il cavaliere fuggiasco; al termine di un terribile scontro ognuno dei tre eroi si trova mutilato: Waltharius recide una gamba a Guntharius, ma perde a sua volta la mano destra per opera di Hagano e si vendica colpendo il volto di quest'ultimo e cavandogli un occhio e sei denti. Hagano e Waltharius, allo strenuo delle forze, decidono di riappacificarsi e stringono nuovamente un patto di fratellanza. Quindi si separano in amicizia, dopo aver riportato a Worms Guntharius, gravemente ferito.\nLe vicende mitiche di Teodorico da Verona (Diedrich von Bern in tedesco, \u00dei\u00f0rekr af Bern in norreno) narrate nella \"\u00dei\u00f0rekssaga\" sono strettamente legate al ciclo nibelungico: anche qui Hagen/H\u00f6gni svolge un ruolo significativo. Il racconto segue in linea di massima la tradizione germanica del Nibelungenlied, anche se non mancano alcune differenza significative. Anzitutto H\u00f6gni \u00e8 presentato come fratellastro di Gunnarr, cio\u00e8 come figlio della regina Oda e di un elfo, che la aveva sedotta e violentata in seguito ad un incontro in un giardino. H\u00f6gni, in accordo con il Waltharius, \u00e8 descritto come guercio, essendo stato privato di un occhio da Valtari (Waltharius). In seguito all'ardua resistenza dei Burgundi, presi in trappola nel palazzo di Attila, narrata in maniera pi\u00f9 o meno conforme alle vicende del Nibelungenlied, H\u00f6gni affronta l'eroe \u00dei\u00f0rekr (Teodorico) in un duello che si protrae per moltissimo tempo: \u00dei\u00f0rekr, figlio di un demone, si adira a tal punto per non riuscire a sopraffare il figlio di un elfo da rigurgitare dalla bocca una vampata di fuoco che ustiona gravemente l'avversario. In seguito \u00dei\u00f0rekr, orripilato dalla crudelt\u00e0 di Grimhildr (Crimilde) che uccide a sangue freddo i fratelli Gernoz (Gernot) e Gislher (Giselher), porta H\u00f6gni nella propria dimora a Susa. Qui l'eroe, ormai ferito a morte, giace con una dama e le consegna le chiavi per il tesoro dei Nibelunghi: sar\u00e0 Aldrian, il figlio nato da questa unione, a vendicare il padre rinchiudendo Attila nel nascondiglio del tesoro e lasciandolo l\u00ec a morire di stenti.\nNella cultura di massa.\nAnime e Manga.\nNel doppiaggio originale dell'anime \"I cavalieri dello zodiaco\" il vero nome del Cavaliere di Asgard Artax \u00e8 \"Hagen di Merak\".\nTelevisione.\nNel film TV \"La saga dei Nibelunghi\" il personaggio \u00e8 interpretato da Julian Sands e segue le vicende della storia cos\u00ec come viene proposta nella sua variante germanica, dunque \u00e8 presentato come figlio del nano Alberich e come lo scaltro \u00e8 manipolatore consigliere di re Gunther. Sar\u00e0 lui a dare a Crimilde il filtro d'amore preparato dal padre che far\u00e0 s\u00ec che Sigfrido cada folle d'amore ai suoi piedi, ed uccider\u00e0 Alberich, Sigfrido e Gunther, per poi essere ucciso a sua volta da Brunilde."}
{"id": "2654462", "revid": "287204", "url": "https://it.wikipedia.org/wiki?curid=2654462", "title": "Tormo (Crespiatica)", "text": "Tormo \u00e8 una delle 2 frazioni del comune lombardo di Crespiatica (assieme a Benzona) posta a sudovest del centro abitato, verso il capoluogo provinciale.\nStoria.\nLa localit\u00e0, di antichissima origine e posta sulla strada Lodi-Crema, costituiva un comune autonomo. Il nome della frazione deriva dal fiume Tormo, affluente dell'Adda.\nIn et\u00e0 napoleonica (1809-16) Tormo coi suoi 246 abitanti fu frazione di Corte Palasio, recuperando l'autonomia con la costituzione del Regno Lombardo-Veneto.\nAll'unit\u00e0 d'Italia (1861) il comune contava 235 abitanti. Nel 1879 fu aggregato a Crespiatica.\nDal 1880 al 1931 Tormo fu servita da una fermata della tranvia Lodi-Crema-Soncino.\nMonumenti e luoghi d'interesse.\nAl centro della frazione \u00e8 posta la neoclassica villa Cavezzali Gabba, costruita nella prima met\u00e0 dell'Ottocento, con numerose stanze affrescate e con dipinti di importanti maestri italiani dell'Ottocento (Hayez, Podesti, Palagi, ecc.).\nLa villa \u00e8 circondata da un bel parco e vanta un tempietto neoclassico ora divenuto chiesa parrocchiale.\nInfrastrutture e trasporti.\nFra il 1880 e il 1931 in localit\u00e0 Tormo era presente una fermata della tranvia Lodi-Crema-Soncino."}
{"id": "2654463", "revid": "1442080", "url": "https://it.wikipedia.org/wiki?curid=2654463", "title": "Vocale centrale", "text": "Una vocale centrale (o prevelare) \u00e8 un tipo di suono vocalico impiegato in alcune lingue parlate. \u00c8 caratterizzata da una posizione a met\u00e0 strada tra una vocale anteriore e una vocale posteriore.\nLe vocali centrali identificate dall'alfabeto fonetico internazionale sono le seguenti:\nOccasionalmente, si vedranno i simboli \"ad hoc\" per le vocali centrali quasi chiuse."}
{"id": "2654464", "revid": "180559", "url": "https://it.wikipedia.org/wiki?curid=2654464", "title": "Papa-Oom-Mow-Mow", "text": "Papa-Oom-Mow-Mow \u00e8 un brano musicale in stile doo wop scritto da Carl White, Al Frazier, Sonny Harris e Turner Wilson Jr. e cantato dai The Rivingtons, pubblicato come singolo nel 1962 dall'etichetta Liberty e inserita nell'album \"Doin' the Bird\" del gruppo.\nLa canzone, caratterizzata da un testo nonsense, ha raggiunto la posizione numero 48 della \"Billboard Hot 100\" e la 35 della \"Cashbox Chart\".\nCover.\nNegli anni successivi alla pubblicazione originale alcuni artisti hanno realizzato alcune cover del brano; i primi furono i Beach Boys, nel 1965, che inserirono una loro versione della canzone nel loro album \"Beach Boys' Party!\".\nDue anni dopo, nel 1967, ne fu incisa un'altra versione dai The Freshmen, che raggiunse la top10 della classifica irlandese, superando come risultati in classifica la versione originale. Nel 1975 furono realizzate altre due cover del brano, dai The Sharonettes e Gary Glitter, entrambe entrate della \"Top40\" della classifica britannica.\nIn Italia, nel 1964, fu incisa dall'Equipe 84, Pap\u00e0 e Mamm\u00e0 versione beat della canzone dei Rivingtons e nel 1993, un'altra versione fu incisa da Tania Savoca e Barbara Boncompagni per il programma televisivo \"Non \u00e8 la RAI\", durante il quale venne interpretata da Shaila Risolo e Valentina Abitini, e che venne pubblicata sulla compilation \"Non \u00e8 la Rai sTREnna\"."}
{"id": "2654465", "revid": "332419", "url": "https://it.wikipedia.org/wiki?curid=2654465", "title": "Sam Pellom", "text": ""}
{"id": "2654467", "revid": "287204", "url": "https://it.wikipedia.org/wiki?curid=2654467", "title": "Atlanta Hawks 1981-1982", "text": "La stagione 1981-82 degli Atlanta Hawks fu la 33\u00aa nella NBA per la franchigia.\nGli Atlanta Hawks arrivarono secondi nella \"Central Division\" della \"Eastern Conference\" con un record di 42-40. Nei play-off persero al primo turno con i Philadelphia 76ers (2-0)."}
{"id": "2654468", "revid": "152625", "url": "https://it.wikipedia.org/wiki?curid=2654468", "title": "Papa Oom Mow Mow", "text": ""}
{"id": "2654469", "revid": "357043", "url": "https://it.wikipedia.org/wiki?curid=2654469", "title": "Provincia Granda", "text": ""}
{"id": "2654470", "revid": "357043", "url": "https://it.wikipedia.org/wiki?curid=2654470", "title": "Granda", "text": ""}
{"id": "2654472", "revid": "104904504", "url": "https://it.wikipedia.org/wiki?curid=2654472", "title": "Crocefisso Maggio", "text": "Nato a Torchiarolo (BR) il 2 maggio 1962, il giorno della tradizionale festa del paese devoto al \"Crocefisso\", \u00e8 tra i pi\u00f9 noti campioni di Biliardo Professionistico specialit\u00e0 \"Italiana 5 birilli\". Cresciuto biliardisticamente come autodidatta, si avvicina non giovanissimo alle manifestazioni agonistiche, dimostrando un talento ed una capacit\u00e0 creativa e realizzativa che non trova eguali nella storia di questa disciplina sportiva.\nPalmar\u00e8s sintetico.\nI principali risultati\nBTP.\nVittorie complessive nel circuito FIBiS"}
{"id": "2654479", "revid": "767487", "url": "https://it.wikipedia.org/wiki?curid=2654479", "title": "William Hudson", "text": "Nel 1761 fu nominato membro della Royal Society."}
{"id": "2654481", "revid": "1543377", "url": "https://it.wikipedia.org/wiki?curid=2654481", "title": "Caterpillar Challenger", "text": "Il Caterpillar Challenger, lanciato sul mercato nel 1987, fu il primo trattore al mondo ad impiegare cingoli in gomma. \nIl modello \"Challenger 65\" era dotato del sistema \"Mobile-Trac\" (MTS) che consisteva in una coppia di cingoli in gomma e di un sistema di sospensioni. I cingoli in gomma combinavano la capacit\u00e0 di trazione tipica dei cingoli in acciaio con la versatilit\u00e0 degli pneumatici in gomma. \nIl \"Challenger 65\" era dotato di un motore da 270 HP ed era usato prevalentemente nei lavori di aratura.\nNel 1995 Caterpillar introdusse le prime macchine \"row crop\" con i modelli Challenger 35, 45 e 55. Questi trattori avevano una potenza che variava da 175 a 225 HP.\nDal 2008 al 2016 \u00e8 stato prodotto il modello MT 775 C, il quale monta un motore C9 Acert da 305 HP, ha un peso totale di 15 tonnellate e raggiunge una velocit\u00e0 massima di 40 km/h.\nAd oggi il Caterpillar \"Challenger MT875B\" \u00e8 il modello di trattore in produzione pi\u00f9 grosso con una potenza lorda di 570 HP. Il MT875B ha stabilito il record mondiale di erpicatura per la maggior superficie di terreno lavorato nell'arco di 24 ore equipaggiato con un erpice da 46 piedi. Nel corso del record sono stati lavorati 1590 Acri (644 ettari) di terreno. Il consumo fu di 4,42 litri di gasolio per ettaro (1,8 litri per acro)."}
{"id": "2654484", "revid": "1305772", "url": "https://it.wikipedia.org/wiki?curid=2654484", "title": "The Right Thing", "text": "The Right Thing \u00e8 un singolo del gruppo musicale britannico Simply Red, il primo estratto dall'album \"Men and Women\" nel 1987.\nDescrizione.\nLa canzone riporta alcune influenze di musica funk e ha raggiunto la posizione numero 11 della classifica britannica, la numero 27 della statunitense Billboard Hot 100 e ottenne per\u00f2 il suo maggior successo in Italia, dove raggiunse la quarta posizione della classifica settimanale e risult\u00f2 il 26\u00b0 singolo pi\u00f9 venduto del 1987.\nA causa di alcuni impliciti riferimenti sessuali contenuti nella canzone, la pubblicazione del brano \u00e8 stata bloccata a Singapore.\nCover.\nLa canzone \u00e8 stata reinterpretata in Italia da Claudia Arvati per la realizzazione del programma televisivo \"Non \u00e8 la RAI\" nel 1991, dove veniva interpretata da Claudia Gerini. Sempre per lo stesso programma la canzone \u00e8 stata reincisa e interpretata da Francesca Pettinelli nel 1993; questa versione fu inserita nella compilation \"Non \u00e8 la Rai sTREnna\"."}
{"id": "2654485", "revid": "200568", "url": "https://it.wikipedia.org/wiki?curid=2654485", "title": "Vocale quasi posteriore", "text": "Una vocale quasi posteriore \u00e8 un tipo di suono vocalico impiegato in\nalcune lingue parlate. \u00c8 caratterizzata da una posizione della lingua simile a quella di una vocale posteriore, ma leggermente pi\u00f9 avanzata nella\nbocca.\nLa sola vocale quasi posteriore identificata dall'alfabeto fonetico internazionale \u00e8:\na cui teoricamente si aggiungerebbe la"}
{"id": "2654489", "revid": "767487", "url": "https://it.wikipedia.org/wiki?curid=2654489", "title": "Ordine di Salomone", "text": "L'Ordine di Salomone fu un ordine cavalleresco dell'Impero di Etiopia.\nStoria.\nLa dinastia salomonica, l'antica casa imperiale d'Etiopia, si riteneva discendente direttamente da Salomone e dalla Regina di Saba, dai quali sarebbe nato Re Menelik I dopo che ella si rec\u00f2 in visita a Salomone a Gerusalemme. Il loro figlio divenne Imperatore di Etiopia.\nCome principale ordine dell'Impero etiope, esso spettava nel massimo grado di Gran Cordone ad ogni Imperatore d'Etiopia assieme a tutti gli altri titoli regi, come completamento del riconoscimento sociale della propria posizione di monarca dello Stato.\nL'ordine venne fondato nel 1874 dall'Imperatore Giovanni IV d'Etiopia il quale lo concep\u00ec come il grado supremo dell'Ordine del Sigillo di Salomone. Esso consisteva infatti in un collare in oro che doveva essere conferito a capi di Stato e massime autorit\u00e0. Nel 1922 invece divenne un vero e proprio ordine separato dal precedente ed avente una sola classe di benemerenza.\nTra gli insigniti notabili ricordiamo la regina Elisabetta II d'Inghilterra ed i re Haakon VII e Olav V di Norvegia, oltre all'Imperatore Akihito del Giappone."}
{"id": "2654490", "revid": "390153", "url": "https://it.wikipedia.org/wiki?curid=2654490", "title": "Omar Hasan Ahmad Al-Bashir", "text": ""}
{"id": "2654493", "revid": "400694", "url": "https://it.wikipedia.org/wiki?curid=2654493", "title": "Body piercing", "text": ""}
{"id": "2654494", "revid": "200568", "url": "https://it.wikipedia.org/wiki?curid=2654494", "title": "Bashir", "text": ""}
{"id": "2654495", "revid": "1305772", "url": "https://it.wikipedia.org/wiki?curid=2654495", "title": "Stazione meteorologica di Foligno-Cave", "text": "La stazione meteorologica di Foligno-Cave \u00e8 una stazione meteorologica di Foligno.\nCoordinate geografiche.\nLa stazione meteorologica si trova nell'area climatica dell'Italia centrale, in Umbria, nel comune di Foligno, a 216 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +4,7 \u00b0C; quella del mese pi\u00f9 caldo, agosto, \u00e8 di +24,2 \u00b0C.\nLe precipitazioni medie annue si aggirano ai 850 mm, mediamente distribuite in 89 giorni, con un minimo relativo in estate ed un picco in autunno. ."}
{"id": "2654496", "revid": "1444345", "url": "https://it.wikipedia.org/wiki?curid=2654496", "title": "I Love to Love", "text": "I Love to Love \u00e8 un singolo del gruppo musicale tedesco La Bouche, pubblicato il 27 novembre 1995 come quarto estratto dal primo album in studio \"Sweet Dreams\".\nTracce.\nLato A:\nLato B:"}
{"id": "2654498", "revid": "1514393", "url": "https://it.wikipedia.org/wiki?curid=2654498", "title": "Chiesa di Santa Maria in Palmis", "text": ""}
{"id": "2654500", "revid": "1305772", "url": "https://it.wikipedia.org/wiki?curid=2654500", "title": "Spurio Nauzio Rutilo (disambigua)", "text": "Spurio Nauzio Rutilo \u00e8 il nome di alcuni personaggi della storia romana. Tra gli altri si ricordano:"}
{"id": "2654515", "revid": "6923", "url": "https://it.wikipedia.org/wiki?curid=2654515", "title": "\u0130smail Gasp\u0131ral\u0131", "text": "Noto intellettuale di etnia tatara, Gasp\u0131ral\u0131 conosciuto anche come Gasprinsky, rappresenta una delle pi\u00f9 importanti figure della storia della Crimea. \u00c8 stato uno dei primi intellettuali musulmani dell'Impero Russo a rendersi conto della necessit\u00e0 di una riforma dell'istruzione e della cultura e della modernizzazione delle comunit\u00e0 turche e musulmane dell'impero zarista.\nIl suo cognome deriva dalla citt\u00e0 di Gaspra, in Crimea.\n\u00c8 considerato l'ispiratore del movimento riformista-islamico russo noto come jadidismo.\nBiografia.\nGasp\u0131ral\u0131/Gasprinski ha comunicato le sue idee soprattutto attraverso il giornale \"Terc\u00fcman\" (Interprete) da lui fondato nel 1883, ed esistito fino al 1918, che aveva sottoscrittori nel Caucaso, tra i musulmani nell'impero russo, in Egitto e in Iran.\nNelle sue pubblicazioni ha richiamato all'unit\u00e0 e alla solidariet\u00e0 i popoli turchi dell'Impero russo e sostenuto la loro modernizzazione attraverso l'europeizzazione. Gasp\u0131ral\u0131 credeva che l'unico modo per arrivare alla modernizzazione fosse attraverso l'istruzione. Ha ampiamente sostenuto l'introduzione di una riforma dell'istruzione, criticando il sistema di istruzione tradizionale nelle scuole musulmane concentrandosi molto sulla religione e mettendo a punto un nuovo metodo di insegnare a leggere ai bambini in modo efficace nella loro lingua madre.\nGasp\u0131ral\u0131/Gasprinski sostenne e svilupp\u00f2 una lingua letteraria comune \"pan-turchica\" o \"pan-turcmena\" per i popoli turcofoni dell'impero russo, una variante semplificata del turco che ometteva le parole importate dall'arabo e dal persiano, che potesse essere compresa \"dal barcaiolo del Bosforo e dal cammelliere di Kashgar\".\nNel suo libro \"Russian Muslims\" del 1881 Gasp\u0131ral\u0131/Gasprinski scriveva:\n \"La nostra ignoranza \u00e8 la ragione principale della nostra arretratezza. Non abbiamo accesso a tutto quanto \u00e8 stato scoperto e a ci\u00f2 che sta accadendo in Europa. Dobbiamo essere in grado di leggere al fine di superare il nostro isolamento, dobbiamo apprendere idee europee da fonti europee. Dobbiamo introdurre nelle nostre scuole primarie e secondarie argomenti che permetteranno ai nostri studenti di avere accesso a tali fonti\".\nGasp\u0131ral\u0131/Gasprinski fond\u00f2 anche una rivista per le donne, \"Alem-i Nisvan\" (Il mondo delle donne), a cura di sua figlia \u015eefiqa, cos\u00ec come una pubblicazione per bambini, \"Alem-i Subyan\" (Il mondo dei bambini).\nGasp\u0131ral\u0131/Gasprinski \u00e8 stato uno dei fondatori dell'Unione dei Musulmani (\"Ittifaq-i Muslimin\"), creata nel gennaio 1906 a Pietroburgo e che riuniva i membri dell'intellighenzia dei vari popoli turchi di fede musulmana dell'Impero russo. Fu anche uno dei principali organizzatori del Primo Congresso dei Musulmani di tutta la Russia, congresso volto a introdurre riforme sociali e religiose tra i popoli musulmani di Russia.\nNel 1912, Gasp\u0131ral\u0131/Gasprinski visit\u00f2 l'India britannica. Mor\u00ec in Crimea nel 1914."}
{"id": "2654516", "revid": "1543377", "url": "https://it.wikipedia.org/wiki?curid=2654516", "title": "I Love to Love (But My Baby Loves to Dance)", "text": "I Love to Love (But My Baby Loves to Dance) \u00e8 una canzone di Tina Charles di genere disco, prodotta da Biddu e pubblicata nel 1976 dall'etichetta CBS e inserita nell'omonimo album.\nNel 1987 la canzone ha vissuto una seconda giovinezza grazie a un remix eseguito dai The DMC con l'ausilio del campionatore.\nNel 1993 la canzone \u00e8 stata oggetto di una cover in Italia, venendo ricantata da Anna Maria Di Marco per il programma televisivo \"Non \u00e8 la RAI\" dove veniva interpretata da Emanuela Panatta; questa versione fu inserita nella compilation \"Non \u00e8 la Rai sTREnna\" con il titolo I Love to Love.\nClassifiche.\n1 Remix"}
{"id": "2654519", "revid": "110157", "url": "https://it.wikipedia.org/wiki?curid=2654519", "title": "Superba \u00e8 la notte", "text": "Superba \u00e8 la notte \u00e8 una raccolta di poesie della scrittrice italiana Alda Merini pubblicata nel 2000 dall'editore Einaudi. \n\"Superba \u00e8 la notte\" \u00e8 un volume che \u00e8 il risultato di un lavoro minuzioso compiuto su numerose poesie inviate all'editore Einaudi e a Ambrogio Borsani. I versi che compongono la raccolta sono stati scritti nel periodo che va dal 1996 al 1999. Non essendo stato possibile dare al materiale un ordine cronologico i curatori si sono basati sull'omogeneit\u00e0 tematica e stilistica complessiva dell'opera.\nSettanta sono le poesie riportate nella raccolta dedicata \"al giovane poeta Roberto Dossi e alle mie adorate figliole Manuela, Flavia, Barbara e Simona\".\nLeggendo le poesie ci si trova immersi e travolti da fortissimi contrasti dove, come scrive Borsani\"L'estate pu\u00f2 esplodere all'improvviso in mezzo alle bacche gelate dell'inverno. Inni e maledizioni crescono da semi primordiali sepolti in un terreno fertilizzato dal dolore. Il linguaggio fiorisce con esplosioni violente o con un sospiro\"."}
{"id": "2654521", "revid": "1442080", "url": "https://it.wikipedia.org/wiki?curid=2654521", "title": "Vocale posteriore", "text": "Una vocale posteriore (o velare) \u00e8 un tipo di suono vocalico impiegato in certe lingue. \u00c8 caratterizzata da una posizione della lingua il pi\u00f9 possibile arretrata nella bocca, ma senza una costrizione eccessiva, che implicherebbe l'emissione di una consonante. Le vocali posteriori sono talvolta chiamate anche vocali cupe, perch\u00e9 sono percepite come dotate di un suono pi\u00f9 cupo di quello delle vocali anteriori.\nLe vocali posteriori identificate dall'alfabeto fonetico internazionale sono\nle seguenti:"}
{"id": "2654524", "revid": "729019", "url": "https://it.wikipedia.org/wiki?curid=2654524", "title": "Wacom", "text": "Wacom Co., Ltd. (\u682a\u5f0f\u4f1a\u793e\u30ef\u30b3\u30e0 pronunciato /'w\u0251\u02d0k\u0252m/ o /'w\u00e6k\u0252m/) \u00e8 una societ\u00e0 produttrice di tavolette grafiche e prodotti per grafica con sede a \u014ctone in Giappone. Rappresenta il principale produttore di tavolette grafiche al mondo, con una quota di mercato che ad agosto 2009 raggiunge il 95,4% in Giappone e l'86% nel mondo\nIl nome \"Wacom\" \u00e8 una parola giapponese composta dai termini \"Wa\" (armonia, cerchio) e \"Komu\" (computer).\nDigitalizzatori per tablet.\nFin dalla creazione dei primi tablet Wacom ha collaborato con le principali case produttrici fornendo la propria tecnologia \"Penabled\". Questa particolare tecnologia di digitalizzatore attivo supporta fino a 2056 livelli di pressione, garantendo al Tablet PC avanzate funzionalit\u00e0 di inchiostro digitale e la possibilit\u00e0 di scrivere in modo naturale sullo schermo appoggiando il polso sullo stesso.\nDigitalizzatori multitocco.\nDurante il mese di ottobre 2009 Wacom ha reso disponibili alle case produttrici un nuovo tipo di digitalizzatore capacitivo in grado di fornire funzionalit\u00e0 multitocco ai Tablet PC, fermando in questo modo il monopolio N-Trig nel settore che continuava fin dal 2007. Attualmente presente su alcuni modelli Lenovo e Fujitsu, il digitalizzatore \u00e8 capace di riconoscere la presenza contemporanea di due dita sullo schermo e di attivare le funzionalit\u00e0 Windows Touch presenti nel sistema operativo Windows 7."}
{"id": "2654525", "revid": "438678", "url": "https://it.wikipedia.org/wiki?curid=2654525", "title": "Vigili e vigilesse", "text": "Vigili e vigilesse \u00e8 un film italiano del 1982 diretto da Franco Prosperi.\nStella Carnacina, che nella pellicola interpreta il personaggio di Annetta, lo defin\u00ec \"un film abbastanza stupidino, di cassetta\".\nTrama.\nUn gruppo di poliziotti e poliziotte di diversi comuni sono a Roma per seguire un corso che li porter\u00e0 in un viaggio studio a Londra."}
{"id": "2654527", "revid": "767487", "url": "https://it.wikipedia.org/wiki?curid=2654527", "title": "Neal Smith", "text": "\u00c8 noto soprattutto per la sua collaborazione con Alice Cooper."}
{"id": "2654528", "revid": "1723025", "url": "https://it.wikipedia.org/wiki?curid=2654528", "title": "Ordine del liberatore San Mart\u00edn", "text": "L'Ordine del liberatore San Mart\u00edn \u00e8 la massima onorificenza cavalleresca di stato dell'Argentina.\nStoria.\nL'ordine cavalleresco \u00e8 dedicato alla memoria del generale Jos\u00e9 de San Mart\u00edn, liberatore dell'Argentina dal giogo coloniale e fondatore del moderno Stato sudamericano.\nEsso venne fondato con decreto n\u00ba 5.000 del 17 agosto 1943 e venne stabilito che esso servisse come ricompensa per i funzionari civili o militari stranieri i quali avessero ottenuto grandi meriti e riconoscimenti in Argentina o avessero portato grande onore allo Stato. Esso, data la sua natura, pu\u00f2 essere concesso nella forma del collare anche ai capi di Stato stranieri in segno di amicizia e riconoscenza.\nClassi.\nL'Ordine \u00e8 suddiviso nelle seguenti classi di merito:"}
{"id": "2654529", "revid": "767487", "url": "https://it.wikipedia.org/wiki?curid=2654529", "title": "Dennis Dunaway", "text": "Biografia.\n\u00c8 famoso per aver fatto parte della band Shock rock Alice Cooper, dalla sua nascita fino al 1974.\nNel 1982 ha anche collaborato con il Cantante e chitarrista del gruppo Blue \u00d6yster Cult Buck Dharma."}
{"id": "2654532", "revid": "110157", "url": "https://it.wikipedia.org/wiki?curid=2654532", "title": "Mr. Big Stuff", "text": "Mr. Big Stuff \u00e8 stato il singolo di debutto della cantante statunitense Jean Knight, estratto dall'omonimo album e pubblicato nel 1971 dalla Stax Records con successo.\nLa canzone raggiunse la prima posizione della classifica \"Soul/Hip Hop/R&amp;B\" rimanendovi cinque settimane e la seconda posizione della \"Billboard Hot 100\", entrambe statunitensi, diventando una delle canzoni di maggior successo dell'etichetta.\nNel 1980 il rapper Heavy D riprese la canzone e ne incise una cover, che per\u00f2 si differenziava dall'originale in alcune cose, riscuotendo un buon successo. In Italia, nel 1993, ne fu incisa una cover da Barbara Boncompagni e Beatrice Magnanensi, interpretata nell'ambito del programma \"Non \u00e8 la RAI\" da Barbara Lelli e Letizia Catinari, inserita nella compilation \"Non \u00e8 la Rai sTREnna\"."}
{"id": "2654533", "revid": "767487", "url": "https://it.wikipedia.org/wiki?curid=2654533", "title": "Glen Buxton", "text": "\u00c8 probabilmente pi\u00f9 famoso per la sua collaborazione con Alice Cooper.\n\u00c8 stato inserito al 90\u00ba posto nella lista dei 100 migliori chitarristi secondo Rolling Stone."}
{"id": "2654536", "revid": "1305772", "url": "https://it.wikipedia.org/wiki?curid=2654536", "title": "Bagni di Vinadio", "text": "Bagni di Vinadio \u00e8 una frazione del comune di Vinadio.\nGeografia del territorio.\n\u00c8 una frazione e localit\u00e0 di villeggiatura dell'esteso comune di Vinadio, dal cui capoluogo dista circa 12\u00a0km.\n\u00c8 nel vallone di San Bernolfo (destra orografica della valle Stura di Demonte) all'altezza di circa 1300 \nSi trova al centro di una conca (in corrispondenza della confluenza del rio Ischiator nel torrente Corborant), in posizione rialzata, su un declivio.\nLa frazione \u00e8 suddivisa tra Besmorello e Strepeis; pi\u00f9 distanti vi sono Callieri e San Bernolfo (dai caratteristici tetti in paglia o in losa (pietra) e dalle pareti costruite da tronchi di legno, incastrati)\nTurismo alpino.\nIl centro di Bagni di Vinadio ha un importante stabilimento termale, risalente all'epoca romana.\n\u00c8 sede invernale di piste per sci di fondo.\nD'estate numerose sono le passeggiare per escursionisti o alpinisti esperti. \nCime di notevole rilevanza alpinistica sono il Becco Alto d'Ischiator, 2.998 m s.l.m., e la cima di Corborant, 3.010 m s.l.m. \nNumerosi i laghi alpini, ai piedi delle 2 cime.\nNella zona si trovano 2 rifugi alpini: il rifugio Migliorero, propriet\u00e0 del Club Alpino Italiano di Fossano, situato a circa 2.000 m., sul pianoro dell'Ischiator, alle falde dell'omonima cima; il rifugio De Alexandris-Foches, situato presso il colle di San Bernolfo, lungo la mulattiera per il colle di Collalunga. Entrambi sono inseriti nel percorso delle Grande Traversata delle Alpi.\nVi sono manifestazioni per la festa patronale di san Giovanni Battista."}
{"id": "2654537", "revid": "123643563", "url": "https://it.wikipedia.org/wiki?curid=2654537", "title": "Ordine del Sole del Per\u00f9", "text": "L'Ordine del Sole del Per\u00f9 (\"La Orden El Sol del Peru\") \u00e8 la pi\u00f9 alta delle onorificenze conferite dalla Repubblica del Per\u00f9 per premiare i pi\u00f9 meritevoli ufficiali militari e notabili civili. Questa \u00e8 tra l'altro l'onorificenza americana pi\u00f9 antica in quanto venne fondata nel 1821.\nStoria.\nL'Ordine venne originariamente fondato l'8 ottobre 1821 per merito del generale Jos\u00e9 de San Mart\u00edn il quale, raggiungendo Lima, volle premiare quanti si fossero distinti con lui nella rivolta anti-spagnola. Date le precarie condizioni statali dell'epoca, per\u00f2, l'Ordine venne concesso in maniera confusa e discontinua nei successivi quattro anni per poi cadere in disuso.\nVenne recuperato nel 1921 in occasione del primo centenario della sua fondazione.\nClassi.\nEsso \u00e8 suddiviso in cinque classi di benemerenza:"}
{"id": "2654542", "revid": "254401", "url": "https://it.wikipedia.org/wiki?curid=2654542", "title": "Teatro Rina e Gilberto Govi", "text": "Teatro Rina e Gilberto Govi, noto pi\u00f9 semplicemente come Teatro Govi, \u00e8 un teatro italiano con sede a Genova. \u00c8 intitolato alla memoria di Gilberto Govi e di sua moglie Rina Gaioni, attori simbolo del panorama teatrale genovese. Il foyer del locale \u00e8 intitolato a un altro celebre attore genovese, Alberto Lupo.\nStoria.\nLa struttura ha sede in via Pastorino 23R, nel quartiere di Bolzaneto, in Valpolcevera, nata dalla ristrutturazione dell'antico cinema-teatro \"Verdi\", che era destinato alla chiusura. Con quasi quattrocento posti a sedere, \u00e8 il secondo palcoscenico in Liguria per ampiezza. La sede \u00e8 stata completamente ristrutturata a partire dalla fine degli anni novanta.\nA curare il recupero della struttura \u00e8 stata l'Associazione Amici del Teatro Rina e Gilberto Govi, costituita appositamente nel 1999 con l'intento di dotare la Valpolcevera di un fulcro di aggregazione socio-culturale. Il recupero ha visto una ristrutturazione e una messa a norma di tutti gli impianti e locali. L'opera di restauro, durata sei anni, \u00e8 stata sostenuta con finanziamenti delle istituzioni locali.\nIl nuovo teatro \u00e8 operativo dal 17 febbraio 2007.\nCartellone.\nIl cartellone del teatro ogni anno propone un'ampia offerta di spettacoli: prosa, danza, teatro dialettale, spettacoli della Compagnia goliardica Mario Baistrocchi (una cui rappresentazione ha inaugurato la struttura), concerti di musica jazz, cabaret, musical, concerti rock, opera, operetta, teatro ragazzi.\nMolti i personaggi illustri del mondo dello spettacolo che hanno calcato il palco del teatro dalla sua riapertura: Antonella Ruggiero, Enrique Balbontin, Enrico Intra, Franco Cerri, Camillo Milli, Alberto Camerini, i Delirium, il duo comico \"Bianchi e Pulci\" e molti altri ancora.\nCompagnia stabile.\nLa Compagnia Stabile del Teatro R&amp;GG \u00e8 entrata in organico nella stagione 2007/2008. Con due testi gi\u00e0 in repertorio, la compagnia ha iniziato a produrre nuovi spettacoli, che poi ha portato in tourn\u00e9e in Italia. Alcuni ancora in repertorio, altri in archivio, gli spettacoli prodotti sono:"}
{"id": "2654544", "revid": "357043", "url": "https://it.wikipedia.org/wiki?curid=2654544", "title": "La Granda", "text": ""}
{"id": "2654545", "revid": "1958029", "url": "https://it.wikipedia.org/wiki?curid=2654545", "title": "Prima Divisione 1949-1950", "text": "La Prima Divisione fu il massimo campionato regionale di calcio disputato in Italia nella stagione 1949-1950.\nI 48 posti in palio per la promozione nella categoria superiore furono spartiti dal Consiglio federale del 15 settembre 1949.\nAbruzzi.\nClassifica.\nVerdetti\nBasilicata.\nIl campionato non fu disputato.\nAlle dimissioni in data 6 giugno 1949 del precedente Commissario Provinciale di Potenza, il dottor Giovanni Brienza, la F.I.G.C. nomin\u00f2 a luglio quale nuovo Commissario l'avvocato Umberto Di Pasca.\nQuesti, gi\u00e0 Commissario della Lega Giovanile di Potenza, eredit\u00f2 una situazione veramente precaria: 6 sole societ\u00e0 affiliate, 6.000 lire in cassa, una macchina da scrivere e solo due campi di calcio disponibili (quello del e del Matera).\nPosta la sede del Commissariato Provinciale nel suo retrobottega, l'avvocato si dette molto da fare: arrivarono le affiliazioni di ben 30 nuove societ\u00e0 sportive.\nFortemente condizionato dalla mancanza di campi sportivi per poter indire in tempo il campionato di Prima Divisione e quindi poter agganciare la vincente alle finali per la promozione in Promozione riusc\u00ec soltanto a organizzare un campionato di Seconda Divisione facendolo partire solo alla fine di marzo. Ad aprile, portando alla F.I.G.C. l'elenco delle nuove societ\u00e0 affiliate e l'andamento della stagione sportiva 1949-1950, Di Pasca ottenne l'elevazione del Commissariato Provinciale a Lega Regionale Lucana e quindi solo dalla stagione successiva indire il campionato lucano di Prima Divisione. Tuttavia il , in qualit\u00e0 di migliore e pi\u00f9 attrezzata squadra della Lega Regionale Lucana, venne iscritta fin dall'inizio alla Lega Interregionale Sud e quindi ammessa al campionato di Promozione dove gi\u00e0 militava il Potenza.\nBibliografia.\nGiornali\nLibri:"}
{"id": "2654547", "revid": "110157", "url": "https://it.wikipedia.org/wiki?curid=2654547", "title": "When Something Is Wrong with My Baby", "text": "When Something Is Wrong with My Baby \u00e8 una canzone scritta da Isaac Hayes e David Porter e cantata da Sam &amp; Dave, pubblicata nel 1967 dalla Stax Records e dalla Atlantic Records.\nLa canzone ha riscosso un particolare successo, tanto da essere stata reinterpretata da numerosi altri artisti che ne hanno eseguito delle cover.\nCover.\nHall &amp; Oates hanno eseguito una reinterpretazione del brano insieme a David Ruffin e Eddie Kendrick dei Temptations all'Apollo Theatre durante un concerto a New York nel 1985 mentre due anni prima, nel 1983, il brano era gi\u00e0 stato ricantato da Johnny Gill e inserito nel suo eponimo album di debutto.\nNel 1989 Linda Ronstadt e Aaron Neville ne fecero un duetto, mentre nel 1994 la ricantarono Patti LaBelle e Travis Tritt.\nLa canzone fu inoltre reinterpretata da Herman Brood, mentre Guy Sebastian la cant\u00f2 insieme a Jimmy Barnes e dal gruppo musicale Booker T. &amp; the MG's durante un concerto a Sydney.\nIn Australia nel 1991 fu interpretata da John Farnham e Jimmy Barnes, mentre in Italia \u00e8 stata ricantata da Pamela Petrarolo, con la quale si esibiva nel programma televisivo \"Non \u00e8 la RAI\" e che venne inclusa nella compilation \"Non \u00e8 la Rai sTREnna\" e nel primo album della Petrarolo, \"Io non vivo senza te\"."}
{"id": "2654548", "revid": "98077", "url": "https://it.wikipedia.org/wiki?curid=2654548", "title": "Incubatore d'azienda", "text": ""}
{"id": "2654553", "revid": "767487", "url": "https://it.wikipedia.org/wiki?curid=2654553", "title": "Michael Bruce", "text": "\u00c8 probabilmente pi\u00f9 famoso per la sua collaborazione con Alice Cooper."}
{"id": "2654555", "revid": "125224768", "url": "https://it.wikipedia.org/wiki?curid=2654555", "title": "Erik Jan Hanussen", "text": "Herschmann Chaim Steinschneider era conosciuto con una dozzina di nomi d'arte, ma quello che pi\u00f9 d'ogni altro lo rese famoso fu \u201cErik Jan Hanussen\u201d. Ebreo di origini morave, convertito al protestantesimo, coetaneo di Adolf Hitler (era nato solo quarantatr\u00e9 giorni dopo rispetto al F\u00fchrer), nonch\u00e9 connazionale e suo astrologo preferito, nel decennio compreso tra il 1920 ed il 1930, nella Germania del periodo della Repubblica di Weimar divenne una celebrit\u00e0 seconda\u00a0\u2013 per fama\u00a0\u2013 solo a quella del suo contemporaneo Harry Houdini. , ma di l\u00ec a poco venne arrestato dalla Gestapo, torturato, ucciso (ed il suo cadavere orribilmente sfigurato), probabilmente a causa della gelosia che alcuni gerarchi nazisti nutrivano nei suoi confronti, in considerazione del rapporto privilegiato che lo legava al dittatore nazista.\nBiografia.\nErik Jan Hanussen - al secolo Herschmann Chaim Steinschneider - nacque a Vienna il 2 giugno 1889 fuori dal vincolo matrimoniale; la madre fu fatta partorire in una cella del commissariato del quartiere di Ottakring al fine di evitare uno scandalo. Il suo certificato di nascita \u00e8 conservato, invece, nell'archivio dell'anagrafe della citt\u00e0 di Prossnitz. Sua madre, Julie Cohen, apparteneva a una nota famiglia ebraica molto ortodossa che non tollerava la di lei relazione con l'attore girovago e nullatenente Siegfried Steinschneider, anch'egli di religione ebraica.\nNel 1888, al momento della notizia della gravidanza, i due amanti fuggirono in Moravia, una regione dell'attuale Repubblica Ceca, allora facente parte dell'Impero austro-ungarico, al fine di evitare le prevedibili ritorsioni del padre di lei, noto commerciante di pellami. L'anno dopo, al momento della nascita del figlio, a causa delle ristrettezze economiche, essi dovettero far ritorno a Vienna, dove il padre venne incarcerato per diversi mesi. Una volta scarcerato, Siegfried penetr\u00f2 nottetempo nella camera da letto dell'amata e rap\u00ec lei e il figlio, per fuggire a Hermannstadt (attuale Sibiu, in Romania), dove la madre si ammal\u00f2 di tubercolosi.\nA causa delle peggiorate condizioni di salute della madre, la famiglia fece ritorno a Vienna nel 1892. Alla morte della consorte 1896, il padre si trasfer\u00ec col figlio nella citt\u00e0 di Boskowitz, dove i due rimasero fino all'ottobre del 1900 quando fecero ritorno a Vienna, in seguito alle nuove nozze del padre. Nel 1903 Hanussen fugg\u00ec di casa e si un\u00ec a un circo. Da allora non ebbe pi\u00f9 contatti col padre e inizi\u00f2 una vita errabonda fatta di cabaret, avanspettacolo, spettacoli di illusionismo, di funambolia e persino d'intrattenimento sui battelli da crociera nel Mediterraneo, fino allo scoppio della Prima guerra mondiale. Spos\u00f2 la sua prima moglie, la suggeritrice teatrale viennese Herta Samter, il 19 maggio 1912, e dalla stessa divorzi\u00f2 il 19 luglio 1920.\nNel 1914 venne inviato sul fronte orientale a combattere come mitragliere contro i russi. Prese parte alla difesa di Przemy\u015bl e alla battaglia di Gorlice-Tarn\u00f3w nel maggio del 1915. Alla fine del 1915 partecip\u00f2 anche alla conquista di Zamo\u015b\u0107. A partire dal 1916 furono numerose le sue assenze dal fronte in quanto impegnato negli spettacoli per ricreazione delle truppe. Termin\u00f2 la guerra sul fronte bosniaco a Sarajevo nel 1918. Fu proprio durante la guerra che assunse l'identit\u00e0 di Erik Jan Hanussen, generalit\u00e0 tipicamente danesi.\nAssunto presso uno dei migliori teatri viennesi, l'Apollo Theater, nel gennaio del 1919, divenne ricco e famoso, suscitando al contempo ammirazione in alcuni, invidie e odio in altri (che non esitarono a definirlo cialtrone e ciarlatano). Nel febbraio di quell'anno contribu\u00ec a risolvere il giallo delle banconote rubate alla zecca austriaca, ma la brutta figura rimediata dal capo della polizia della capitale austriaca gli valse l'espulsione dalla citt\u00e0. Nel 1920 si rifugi\u00f2 in Cecoslovacchia con la sua nuova moglie, sposata in quell'anno (3 agosto 1920), l'attrice Theresia Luksch (in arte Risa Lux), che era incinta e che gli dar\u00e0 una bambina, Erika Steinschneider, futura attrice dell'avanspettacolo italiano del secondo dopoguerra e interprete di alcuni sketch pubblicitari del fortunato programma della Rai \"Carosello\".\nLa fama di illusionista inizi\u00f2 a pervadere l'Europa, tanto che nel 1921 abbandon\u00f2 moglie e figlia e si mise a visitare diversi paesi: Grecia, Ungheria, Turchia, Siria, Giordania, Arabia Saudita, Palestina, Egitto, Libano, Iraq, Iran, Libia e Algeria. Non sempre i suoi spettacoli risultarono graditi alle autorit\u00e0 locali: Rodi (allora l'isola greca era sotto protettorato italiano) gli neg\u00f2 l'approdo; a Creta rischi\u00f2 il linciaggio; a Bona (oggigiorno Annaba) e a Memel (oggigiorno Klaip\u0117da in Lituania) fu espulso. Nel 1924, durante una trionfale tourn\u00e9e negli Stati Uniti, gli fu recapitato a New York il telegramma con il quale la moglie aveva richiesto il divorzio per potersi risposare a Merano. Nel 1925 venne ricoverato d'urgenza all'ospedale di Berlino a causa d'una grave setticemia.\nTra il 1920 ed il 1925 - prima di diventarne amico - fu l'antagonista di Siegmund Braitbart (1883-1925), un erculeo attore ebraico proveniente dalla regione austriaca della Galizia. In questo periodo riusc\u00ec a lanciare nel mondo dello spettacolo tre ragazze di umili origini che godettero di un decennio di relativa fama, tali Martha Kohn, Rose Presl e Anna Schedel, che - curiosamente - adottarono tutte il medesimo nome d'arte Marta (o Martha) Farra, cosicch\u00e9, contemporaneamente, si esibivano a Siviglia, a New York e a Budapest tre artiste con il medesimo nome. Entr\u00f2 anche in contatto con Siegfried Herz, un istrione molto conosciuto nella Berlino del primo dopoguerra. Nel 1926 organizz\u00f2 una serie di spettacoli a Breslavia, a Chemnitz, a Lipsia, a Dresda.\nTra il 1927 e il 1929 fu quasi ininterrottamente presente in Cecoslovacchia: a Praga (dove fece la conoscenza dello scrittore teatrale Karel \u010capek), Brno, Bratislava, Marienbad, Teplitz-Sch\u00f6nau, Karlsbad Lobositz e Leitmeritz, dove fu implicato in un celebre processo per circonvenzione di incapaci, dal quale per\u00f2 usc\u00ec assolto (1928-1929). Il 1\u00ba gennaio 1928 spos\u00f2 la sua terza e ultima moglie, la telegrafista berlinese Elfriede Charlotte R\u00fchle (detta Fritzi), da cui si separ\u00f2 nel dicembre 1930, per divorziare effettivamente nel febbraio 1932. Ricchissimo, successivamente al divorzio, divenne famoso per le orge e la droga che veniva consumata in tali occasioni durante le gite sul suo yacht privato.\nTra il 1931 e il 1932 organizz\u00f2 tourn\u00e9e a Danzica, nei Paesi Bassi, in Svizzera e in Danimarca. La Norvegia, invece, gli proib\u00ec l'ingresso sul proprio suolo nazionale e la progettata tappa in Spagna non si tenne affatto. Nel 1932 divenne il proprietario del quotidiano \"Berliner Wochenschau\", che usc\u00ec il 25 marzo di quell'anno riportando in prima pagina, a caratteri cubitali e scritti in inchiostro rosso, il titolo: \"Hanussen predice la vittoria elettorale di Adolf Hitler!\".\nLa frequentazione coi nazisti e la morte.\nHanussen raggiunse un grande successo nella Berlino del primo dopoguerra, esibendosi nei cabaret e suscitando l'interesse di personalit\u00e0 della cultura, da Sigmund Freud a Thomas Mann, dello spettacolo e soprattutto di Adolf Hitler, che inizi\u00f2 a frequentarlo con regolare assiduit\u00e0 a partire dal 1932, sebbene alti gerarchi nazisti s'intrattenessero con lui gi\u00e0 dal 1924, al momento del loro rilascio dalla prigione di Landsberg am Lech, a causa del tentato golpe passato alla storia come \"il putsch della birreria\". Difficile appare, invece, l'accoglienza della testimonianza di alcuni nazisti circa l'incontro tra il medium e Hitler nei primi anni venti del secolo scorso, sia per incongruenze temporali sia per inconciliabilit\u00e0 di luoghi. Pertanto, come riportato in alcuni documenti, non \u00e8 credibile l'asserzione secondo cui nei primi mesi del 1920 il futuro dittatore nazista prese lezioni dall'astrologo e indovino Hanussen, secondo la testimonianza del suo collega di partito Otto Strasser, in quanto, all'epoca, Hanussen viveva a Vienna mentre \u00e8 accertato che Hitler non si mosse da Monaco di Baviera.\n\u00c8 difficile per gli storici ricostruire i passaggi chiave del rapporto tra Hanussen e i nazisti fra la primavera del 1932 e la primavera del 1933, in quanto, dopo l'omicidio dell'illusionista, gli alti gerarchi nazisti cancellarono tutte le prove della loro frequentazione con il veggente.\nTra le personalit\u00e0 di spicco del nazismo solite a frequentare il mago si ricordano Karl Ernst, comandante delle SA di Berlino, e il suo vice, Edmund Heines. Hanussen era solito scrivere vaticini \"su misura\". Nel periodo compreso tra il 1930 e il 1932 il partito nazista letteralmente decuplica i consensi e Hanussen s'inserisce nella scia dei suoi sostenitori. Il fotografo personale di Hitler, Heinrich Hoffmann, ammaliato dalla formidabile capacit\u00e0 di sedurre e di spaventare il pubblico durante un'esibizione del mago, nel \"Palazzo dell'Occultismo\" nella Lietzenburgerstra\u00dfe a Berlino, parl\u00f2 di Hanussen a Hitler.\n\u00c8 certo che tra la fine di giugno e l'inizio di luglio del 1932, su richiesta di Hitler in persona, il conte Wolf von Helldorf, uno dei pi\u00f9 noti gerarchi nazisti in Berlino, nonch\u00e9 amico di vecchia data di Hanussen e ospite assiduo dei suoi festini orgiastici, lo present\u00f2 ufficialmente al futuro dittatore. Non \u00e8 noto, per\u00f2, quanti incontri avvennero tra Hanussen e Hitler, specialmente dopo il mese di dicembre 1932. Per certo si sa che tali incontri avvenivano nel cuore della notte e che - da allora - sia il ritmo della voce, che il gesticolare di Hitler si modellarono su quelli di Hanussen.\nIl futuro dittatore si sent\u00ec dire da Hanussen che \"Sono i cuori degli uomini che vanno conquistati, non le loro povere menti, con le parole e con la mimica del volto e del corpo intero. Non \u00e8 il contenuto d'una frase a decidere il suo effetto sul pubblico, bens\u00ec il modo in cui essa viene pronunciata: \u00e8 il tremare o il tuonare della voce dell'oratore a toccare le corde del cuore umano\".\nNell'agosto 1932 Hanussen predisse a Hitler il successo all'elezione per la carica di cancelliere entro il gennaio dell'anno successivo, come realmente avvenne, \"non appena i pi\u00f9 prestigiosi nomi della finanza tedesca si saranno accordati sul vostro nome e nessuno potr\u00e0 cambiare questa decisione\". Nuovamente, dopo l'esito delle elezioni del 6 novembre che sfociarono in un risultato sfavorevole ai nazisti, ebbe a ripetere a Hitler: \"Non vi angosciate! Vedo la vittoria arridervi, non la si pu\u00f2 fermare! Il destino \u00e8 scritto nelle stelle e nulla avr\u00e0 il potere di mutarlo! \u00c8 volere del Fato che voi diventiate il futuro supremo condottiero della Germania!\"\nGli predisse anche la caduta del governo del generale Kurt von Schleicher, a opera del suo acerrimo nemico Franz von Papen (Schleicher aveva cercato di manovrare Papen dopo averlo fatto eleggere cancelliere: \"Io non ho affatto bisogno di una testa\" - alludendo a quella di Papen - \"Bens\u00ec di un cappello!\"), il che avrebbe spianato la strada al potere dei nazionalsocialisti. In tale occasione Hanussen utilizz\u00f2 la frase del famoso bollettino napoleonico del dicembre 1812 che sintetizz\u00f2 la catastrofica Campagna di Russia: \"L'armata \u00e8 a pezzi. Sua Maest\u00e0 l'Imperatore gode d'ottima salute!\". Infatti, all'inizio di gennaio 1933, il presidente della repubblica, Paul von Hindenburg, convoc\u00f2 il cancelliere Schleicher per dimissionarlo. La caduta di Schleicher lasci\u00f2 il posto a un governo di coalizione in cui Hitler era cancelliere e Papen vicecancelliere. Ma i dicasteri chiave erano nelle mani dei nazisti.\nGrazie alle sue rinomate predizioni Hanussen divenne ricco e potente, ma anche molto scomodo. L'essersi poi schierato a favore dei nazisti pubblicamente si risolse per lui in un disastro, in quanto la stampa comunista, grazie ai documenti passati dall'ex segretario Ernest Juhn, licenziato da Hanussen in precedenza, pubblic\u00f2 alcuni certificati (di nascita, scolastici, matrimoniali) in cui era inequivocabile la sua origine ebraica, il che gli fece perdere gli appoggi in seno al partito nazista cui s'era iscritto a febbraio del 1933.\nDurante una seduta nel suo palazzo, la sera del 24 febbraio 1933, presenti anche molti gerarchi nazisti tra il pubblico, Hanussen, in trance, balbetta: \"Una folla...vedo una gran folla accalcarsi per le strade e tutti acclamare le nostre valorose SS... vedo le fiaccole ardenti nella notte scura e il fuoco della liberazione del popolo tedesco... poi vedo bruciare un palazzo prestigioso... ecco \u00e8 in fiamme la cupola di cristallo del Reichstag!\". Non \u00e8 noto se Hanussen avesse saputo direttamente da Hitler dei progetti d'incendio del Reichstag, preso a pretesto per instaurare leggi liberticide e la dittatura. Fatto sta che, non conscio del pericolo cui sta andando incontro, Hanussen si ripet\u00e8 due giorni dopo.\nE quando, il giorno prima dell'incendio del Reichstag, il 26 febbraio 1933, nel contesto di una seduta spiritica, ebbe la visione di \"un grande edificio consumato dal fuoco\", il fatto quasi certamente dest\u00f2 le ire dei gerarchi nazisti, mai del tutto scagionati dalla presunta colpevolezza di piromania (sebbene abbia pagato con la vita un olandese seminfermo di mente ed aderente al partito comunista tedesco, Marinus van der Lubbe). Nel suo libro, Mel Gordon cita anche la proposta fatta da diversi storici tedeschi secondo i quali Hanussen fu l'organizzatore (o uno degli organizzatori) dell'incendio che permise ad Hitler di ottenere da Hindenburg la emanazione del decreto legge \"Per la salvaguardia del Popolo Tedesco\", decreto che gli permise di instaurare la dittatura.\nSolo ora Hanussen comprende il fatale errore e si rende irreperibile, cambiando continuamente domicilio per fuggire alla Gestapo. Hanussen fu arrestato dalle SA la mattina del 24 marzo 1933 e portato nella sede della Gestapo di Berlino, sulla General Pape Stra\u00dfe, dove gli venne notificata l'espulsione dal partito. Venne interrogato per diverse ore e torturato. Gli vennero sequestrati tutti i suoi averi e tutte le cambiali riportanti le somme da lui prestate a diversi gerarchi nazisti.\nArrestato nuovamente l'indomani, 25 marzo 1933, venne duramente picchiato, caricato a forza in automobile e portato in un luogo isolato lungo l'autostrada che da Berlino conduceva a Breslavia, e al termine tre uomini delle SA, Rudolf Steinle, Kurt Egger e Wilhelm von Ohst, ognuno dei quali impugnava una pistola, gli spararono a bruciapelo un colpo alla testa, uccidendolo. La sua morte avvenne a un anno esatto di distanza dal suo vaticinio in favore della vittoria del Partito nazista.\nIl suo corpo, in avanzato stato di decomposizione venne rinvenuto nel bosco di Staakowen alla periferia settentrionale di Berlino, tra Neuhof e Baruth, dal contadino Mathias Hummel il 7 aprile 1933, orrendamente mutilato. L'8 aprile anche il giornale del Partito Nazista diede la notizia del ritrovamento del corpo di uno sconosciuto crivellato di proiettili, salvo poi comunicarne l'identit\u00e0 ufficiale soltanto due giorni dopo, il 10 aprile. L'11 aprile venne sepolto con rito cattolico (Hanussen s'era convertito al cristianesimo nel gennaio 1933) nel cimitero di Stahusdorf, alla presenza di sole sei persone, tra le quali l'ultima ex moglie. La sua tomba \u00e8 tuttora visibile e ben conservata.\nI probabili motivi alla base dell'eliminazione di Hanussen.\nNon \u00e8 dato conoscere quale motivazione (o quale serie di motivazioni) abbiano condotto all'efferato omicidio dell'illusionista ebreo. Hitler continuava a tenerlo in grande considerazione nonostante l'appartenenza alla razza ebraica. Di pi\u00f9, il dittatore era un noto cultore dell'esoterismo, e fin dalla giovinezza era addentro ai circoli antisemiti a matrice esoterica, tanto che la rivista \u201cOstara\u201d, di cui Hitler era assiduo lettore negli anni viennesi (ne richiedeva addirittura degli arretrati) coniugava i due aspetti. La pubblicazione, fondata nel 1905, prendeva il nome da un'antica dea pagana germanica della primavera ed era diretta da un seguace dell'occultista ed erudito viennese Guido von List, un frate che aveva lasciato la tonaca, Jorg Lanz von Liebenfels, personalit\u00e0 nota per il suo marcato antisemitismo.\nLe seguenti sono le ipotesi ritenute maggiormente probabili da Mel Gordon e da alcuni scrittori di nazionalit\u00e0 ungherese, ceca e polacca che si cimentarono nel redigere la biografia di Hanussen:\n- il mago era forse divenuto scomodo per Hitler in quanto era a conoscenza dei compromessi tramite i quali Hitler era stato eletto cancelliere;\n- un'intervista rilasciata da Hanussen a un noto quotidiano statunitense mise pesantemente in ombra la figura di Hitler, in quanto egli dichiar\u00f2: \"Hitler? S\u00ec, un ottimo direttore d'orchestra! Per\u00f2, - rammentate bene - lo spartito... ebbene quello l'ho scritto io!\", in risposta a una precedente intervista in cui Hitler aveva detto: \"E perch\u00e9 mai dovrei marciare su Berlino - come Benito Mussolini nel 1922 - se io a Berlino ci sono gi\u00e0?\";\n- l'invidia e la gelosia manifestata da alcuni alti gerarchi nei confronti dell'illusionista per la simpatia a lui manifestata dal dittatore nazista. Hanussen era detestato da Rudolf Hess (temeva di perdere la sua influenza sul dittatore a favore del chiaroveggente), da Hermann G\u00f6ring (gli predisse la caduta del Terzo Reich), da Ernst R\u00f6hm (omosessuale, era ospite dei festini orgiastici organizzati da Hanussen), da Joseph Goebbels (il quotidiano di Hanussen era in concorrenza con \"Der Angriff\" quello edito dal gerarca);\n- sembra accertato che il chiaroveggente avesse previsto anche la caduta del Terzo Reich in una raccolta di profezie data poi alle stampe;\n- non ultimo l'accenno all'incendio del Reichstag che frutt\u00f2 ai nazisti l'indizione d'una elezione farsa pesantemente condizionata nel suo risultato (peraltro scontato) dalle violenze e dalle intimidazioni operate dalle SA. Hitler promise all'esausto popolo tedesco che quelle sarebbero state \"Le ultime elezioni per i prossimi 1.000 anni!\". Infatti esse spianarono la strada alla dittatura monopartitica ufficializzata tra il 14 luglio 1933 (abolizione di tutti i partiti tedeschi a eccezione della NSDAP) e il 3 agosto 1934 (morte del presidente della repubblica, Paul von Hindenburg e successione di Hitler alla carica di capo di Stato con mantenimento anche della funzione di capo del governo). Nasceva ufficialmente il Terzo Reich e moriva la Repubblica di Weimar.\nBibliografia.\nPochi libri sono stati scritti sulla sua figura. Uno dei pi\u00f9 recenti e completi \u00e8 quello redatto da Mel Gordon"}
{"id": "2654556", "revid": "61051", "url": "https://it.wikipedia.org/wiki?curid=2654556", "title": "Agromyzidae", "text": "Gli Agromizidi o mosche minatrici (Agromyzidae ), sono una famiglia di insetti fitofagi dell'ordine dei Ditteri (Brachycera: Cyclorrhapha: Acalyptratae). Alcune specie di questa famiglia sono considerate di grande importanza economica per gli ingenti danni causati su diverse colture.\nImportanza.\nGli Agromizidi sono una delle poche famiglie, nell'ambito dei Ditteri, che comprendono specie esclusivamente adattate alla fitofagia allo stadio larvale. Circa tre quarti degli Agromizidi sono rappresentati da larve fillominatrici, da cui il nome comune di \"mosca minatrice\" che ricorre anche in molte altre lingue.\nLa formazione di mine non \u00e8 una prerogativa esclusiva di questa famiglia, in quanto comportamenti simili ricorrono anche in altri ditteri (es. Chloropidae, Anthomyiidae, Syrphidae, ecc.). D'altra parte, non tutti gli Agromizidi hanno larve fillominatrici, in quanto un quarto della famiglia comprende specie che attaccano altre parti di pianta (semi, radici, steli di piante erbacee e germogli di piante legnose). La maggior parte della famiglia \u00e8 di limitata importanza economica, ma il comportamento invasivo di alcune specie, associato ad una spiccata polifagia, assegna agli Agromizidi un posto di primo piano fra i ditteri di maggiore importanza agraria a causa dei gravi danni che possono recare in specifici comparti dell'agricoltura.\nDescrizione.\nAdulto.\nGli adulti sono insetti di piccole o piccolissime dimensioni, con corpo generalmente lungo 2-3 mm ma, nell'ambito della famiglia, variabile da 1 a 6\u00a0mm. La livrea \u00e8 nera, grigia o gialla, spesso con caratteristiche pigmentazioni zonali, a volte con riflessi metallici verdi.\nIl capo \u00e8 dicoptico in entrambi i sessi, con fronte e vertice larghi e inserzioni delle antenne distanziate. La chetotassi \u00e8 caratterizzata dalla presenza delle vibrisse e di un numero variabile di setole fronto-orbitali. Presenti normalmente le setole verticali e setole postocellari, queste ultime sempre divergenti. Le antenne sono brevi e di tipo aristato, con primo flagellomero generalmente breve, globoso od oblungo.\nIl torace \u00e8 ampio e leggermente allungato ma pi\u00f9 stretto del capo, di profilo rettangolare, con calli omerali ben sviluppati. La chetotassi comprende setole acrosticali e dorsocentrali in numero variabile e, per ogni lato, una setola omerale, 1-2 notopleurali, due (raramente una) scutellari. Sopralari, infralari e postalari presenti o assenti secondo il genere. Sulle pleure \u00e8 presente una setola sul episterno dorsale e una sull'episterno ventrale e, in genere, sul proepisterno. Le zampe sono sottili e relativamente lunghe e presentano setole in numero e posizione variabile sulle tibie anteriori e medie. Le ali sono relativamente ampie, in genere ialine, con lobo anale poco pronunciato e alula piccola ma ben sviluppata.\nLa nervatura alare \u00e8 caratterizzata, in generale, dalla posizione basale delle nervature trasversali e dalla netta evidenza delle vene longitudinali. La costa si estende fino alla terminazione di R4+5 o di M1+2 e presenta un'interruzione in corrispondenza della terminazione della subcosta. La conformazione della subcosta \u00e8 un elemento morfologico fondamentale ai fini sistematici in quanto \u00e8 determinante per la distinzione fra le due sottofamiglie: \nLa radio \u00e8 divisa in tre rami, con R1 breve e ricurva, settore radiale originata all'altezza della vena omerale e rami R2+3 e R4+5 di vario sviluppo, terminanti sul margine costale, molto prima dell'apice, oppure in posizione subapicale. La media \u00e8 indivisa e posizionata al centro della regione remigante, in genere terminante sul margine posteriore poco dopo l'apice. La cubito \u00e8 divisa nei due rami anteriori, CuA1 e CuA2, il primo \u00e8 ben sviluppato e posizionato nella regione remigante posteriore, il secondo \u00e8 breve e ricurvo e termina sull'anale. Il tratto comune A1+CuA2 \u00e8 lungo ma incompleto e non raggiunge il margine. Vene trasverse radio-mediale (r-m) e medio-cubitale basale (bm-cu) sempre presenti, medio-cubitale discale (dm-cu) a volte assente; in quest'ultimo caso, la cellula discale \u00e8 assente. Cellula cu\"p\" piccola, nettamente pi\u00f9 breve della vena A1+CuA2.\nL'addome \u00e8 conico-cilindrico, affusolato nella parte posteriore, composto da sei uriti apparenti. Nelle femmine il tergite e lo sternite del settimo urite sono fusi in modo da formare una guaina sclerificata in cui si ritrae l'ovopositore. Nel maschio, gli sterniti sesto e settimo sono assenti.\nStadi giovanili.\nL'uovo \u00e8 di forma ovale, di colore bianco o giallastro. La larva \u00e8 apoda, di forma cilindrica e affusolata alle due estremit\u00e0. La lunghezza della larva matura, di norma, \u00e8 dell'ordine di 2-3 mm, ma nel genere \"Phytobia\", comprendente forme minatrici della zona cambiale, pu\u00f2 raggiungere anche i 2,5\u00a0mm. Il sistema tracheale \u00e8 metapneustico nella prima et\u00e0 e anfipneustico negli stadi successivi e gli stigmi sono portati da brevi processi dorsali disposti in posizione frontale sul primo segmento toracico e caudale sull'ultimo segmento addominale.\nIl pupario ha un aspetto variabile, dalla tipica forma a barilotto, ricorrente in molti Ciclorrafi, ad una forma marcatamente allungata. La superficie esterna pu\u00f2 mostrare o meno una segmentazione, \u00e8 liscia o pi\u00f9 o meno rugosa. Il colore varia dal nero al bruno al bianco giallastro.\nBiologia.\nCiclo.\nIl ciclo biologico pu\u00f2 essere, secondo la specie, univoltino o polivoltino. In questo caso, il numero di generazioni che si susseguono nel corso dell'anno dipende dalle condizioni ambientali e aumenta nelle regioni tropicali o subtropicali all'aperto o in quelle temperate in serra. Il fattore ambientale pi\u00f9 importante \u00e8 la temperatura, che influisce sia sulla durata dello stadio larvale sia sulla durata della ninfosi. Lo sviluppo postembrionale si svolge attraverso tre stadi di larva e uno di pupa.\nCirca tre quarti delle specie degli Agromizidi hanno forme larvali che si sviluppano come fillominatrici a spese di piante sia erbacee sia arbustive. Il resto della famiglia comprende invece forme che minano steli e germogli, semi, frutti, radici e, in qualche caso, anche forme galligene. La relazione trofica si manifesta in genere con la monofagia o l'oligofagia, mentre meno frequente \u00e8 la polifagia, al punto da potersi considerare rara nell'ambito della famiglia: Spencer (1973) individuava appena 13 agromizidi polifagi su un totale di 1800 specie conosciute.\nLe uova sono infisse, per mezzo di punture praticate con l'ovopositore, appena sotto l'epidermide delle piante ospiti, in corrispondenza degli organi che subiranno l'attacco. L'incubazione si svolge in pochi giorni e la larva neonata si sviluppa nutrendosi a spese dei tessuti interni. La durata dello sviluppo larvale varia in funzione di fattori sia esogeni (ambiente, pianta ospite) sia endogeni (specie). I fattori intrinseci alla specie riguardano essenzialmente il tipo di ciclo:\nLa ninfosi dei fillominatori si svolge in generale nel terreno: al termine dello sviluppo, la larva fuoriesce dall'organo colpito e si lascia cadere a terra, impupandosi, oppure \u00e8 il pupario che cade, dopo che la larva \u00e8 fuoriuscita dalla mina e ha subito la muta. Raramente, invece, l'impupamento ha luogo all'interno della foglia, alla fine della mina. Nel caso degli agromizidi che minano i semi o gli steli, la ninfosi si svolge invece all'interno dell'organo colpito, almeno nella maggior parte delle specie. La durata dello stadio di pupa pu\u00f2 variare, in funzione della specie, da un minimo di cinque giorni a periodi dell'ordine di 6-10 mesi.\nAspetto delle mine.\nLa forma delle mine, pur variando nell'aspetto da individuo a individuo, \u00e8 riconducibile a tipi fondamentali utili ai fini del riconoscimento. Le mine prodotte dagli Agromizidi rientrano nei tipi seguenti:\nIn merito alla posizione, la mina pu\u00f2 svilupparsi a ridosso del margine oppure lungo la nervatura principale o una delle principali nervature laterali. Si possono verificare anche comportamenti particolari, riscontrati ad esempio in \"Liriomyza huidobrensis\": le sue larve scavano ofionomi adiacenti alla nervatura principale e possono penetrarvi seguendola fino ad inoltrarsi nel picciolo, oppure possono ripercorrere a ritroso l'ofionomio per iniziare una nuova mina in un altro punto. Anche la posizione dei detriti nella mina pu\u00f2 essere un elemento caratterizzante: questi possono essere lasciati in masse isolate disperse lungo la mina, oppure in strisce pi\u00f9 o meno continue, oppure in un'unica massa alla fine della mina.\nLa parte attaccata nella maggior parte dei casi \u00e8 il tessuto a palizzata, perci\u00f2 la mina \u00e8 pi\u00f9 evidente sulla pagina superiore della foglia. Meno frequentemente, la mina si sviluppa immediatamente sotto l'epidermide oppure nel tessuto lacunoso.\nNutrizione degli adulti.\nGli adulti si nutrono assumendo sostanze succherine e succhi vegetali di varia natura. Le femmine di varie specie sfruttano per tale scopo l'ovopositore per praticare punture di alimentazione e, in qualche caso, tale attivit\u00e0 ricorre in modo cos\u00ec significativo da concorrere alla definizione del danno. Le punture di alimentazione praticate dalle femmine sono sfruttate occasionalmente anche dai maschi.\nTipologie di danno.\nI danni causati dagli Agromizidi si configurano in differenti modalit\u00e0 ma quelli pi\u00f9 evidenti sono causati dalla formazione delle mine da parte delle larve fillominatrici, ai quali si pu\u00f2 aggiungere quelli causati dalle femmine con il loro ovopositore.\nLe mine rappresentano un fattore di danno sotto due differenti aspetti: uno di tipo quantitativo, l'altro di tipo qualitativo. Il danno quantitativo consiste nella perdita parziale della capacit\u00e0 di assimilazione dell'apparato fogliare, che si traduce in una riduzione dell'assimilazione netta; questa riduzione, accumulandosi con la sottrazione dei tessuti attaccati, si ripercuote in definitiva in un calo della resa di non facile stima. L'entit\u00e0 di questo danno dipende dall'intensit\u00e0 degli attacchi e da caratteristiche intrinseche delle piante: le parti colpite sono destinate alla necrosi, ma la pianta pu\u00f2 reagire anche formando calli cicatriziali che circoscrivono il danno. La capacit\u00e0 di sopravvivenza della singola foglia va messa in relazione al modo in cui si sviluppa la mina e alle caratteristiche anatomiche proprie della specie vegetale, ma un attacco intenso pu\u00f2 provocare anche alla filloptosi, ovvero al disseccamento precoce seguito dalla caduta dell'intero organo. Al danno diretto causato dalla larva si aggiunge spesso il danno indiretto dovuto all'insediamento di microrganismi patogeni (funghi e batteri). Il danno qualitativo consiste invece nel deprezzamento o nella perdita di valore commerciale che il prodotto subisce a causa della presenza delle mine. Questo aspetto riguarda in particolare i fiori recisi, le piante ornamentali e gli ortaggi fogliosi.\nIl secondo principale fattore di danno \u00e8 costituito dalle punture praticate dalle femmine, sia per deporre le uova sia per alimentarsi. L'entit\u00e0 del danno e la tipologia sono associate alla frequenza delle punture e al contesto specifico e consistono in deprezzamenti di natura estetica, avvizzimento di piantine in semenzaio, predisposizione all'ingresso dei fitopatogeni e, occasionalmente, trasmissione di virus ad alta infettivit\u00e0, quali i \"mosaici\".\nAgromizidi dannosi.\nIn passato la famiglia degli Agromizidi non costituiva un problema dal punto di vista economico e questi ditteri erano ritenuti di secondaria importanza e rientravano fra le avversit\u00e0 minori delle coltivazioni. Periodicamente e in contesti locali, specie di agromizidi si sono presentate un problema temporaneo, in genere per non pi\u00f9 di due stagioni consecutive, in quanto, per cause naturali, il fitofago si trovava in condizioni ambientali favorevoli alla pullulazione e ad un incremento dell'intensit\u00e0 degli attacchi, con conseguenti danni di una certa rilevanza a determinate colture.\nNel corso della seconda met\u00e0 del XX secolo si \u00e8 invece riscontrato un trend crescente dei danni economici causati da alcune specie di agromizidi. I contesti in cui si verificano tali danni fanno ritenere che la causa principale sia da imputarsi all'impatto ambientale dell'uso sistematico, per lunghi periodi, di insetticidi ad ampio spettro d'azione, il cui effetto di lungo periodo si ripercuote principalmente sull'entomofauna utile, mentre alcuni agromizidi hanno anche sviluppato una resistenza genetica ad alcuni principi attivi. In determinati contesti, la riduzione delle popolazioni degli antagonisti naturali favorisce perci\u00f2 gli agromizidi ad alto potenziale biologico, ma la maggior parte delle specie di questa famiglia, tuttavia, \u00e8 rappresentata da insetti i cui danni si mantengono entro la soglia di tolleranza.\nLa limitata dannosit\u00e0 degli agromizidi si deve alla combinazione di una serie di fattori che si identificano, fondamentalmente, nella biologia dell'insetto, nelle relazioni trofiche che regolano la dinamica delle biocenosi e nella tipologia prevalente dell'attacco:\nL'importanza economica degli Agromizidi riguarda perci\u00f2 un numero limitato di specie e si riscontra in contesti specifici. In generale si tratta di specie che manifestano una spiccata polifagia associata ad un ciclo polivoltino e che trovano le migliori condizioni di diffusione sulle colture in serra o in agrosistemi degradati. Benuzzi \"et al.\" (2000) indicano come pi\u00f9 dannose sette specie, tutte polifaghe, di cui cinque appartenenti al genere \"Liriomyza\" (\"L. bryoniae\", \"L. huidobrensis\", \"L. strigata\", \"L. sativae\" e \"L. trifolii\") e due appartenenti al genere \"Chromatomyia\" (\"C. horticola\" e \"C. singenesiae\").\nAltra peculiarit\u00e0 associata agli agromizidi particolarmente dannosi \u00e8 la facilit\u00e0 con cui si diffondono dal loro areale d'origine spostandosi su altri continenti, a causa dell'intensit\u00e0 degli scambi commerciali. Dato il potenziale rischio economico associato a questi insetti, alcuni agromizidi sono sotto osservazione da parte degli organismi e delle autorit\u00e0 competenti in materia di profilassi fitosanitaria in ambito nazionale o internazionale. Cinque sono le specie interessate da regolamenti in ambito europeo:\nUna lista di agromizidi particolarmente dannosi \u00e8 riportata nella seguente tabella:\nIn ambito forestale, la dannosit\u00e0 degli Agromizidi resta invece limitata. Le essenze attaccate appartengono a poche famiglie (Salicaceae, Betulaceae, Fagaceae, Ulmaceae e Oleaceae) e l'attivit\u00e0 trofica della maggior parte degli agromizidi di interesse forestale si svolge a spese delle foglie, con la formazione di mine che coinvolgono il tessuto a palizzata a palizzata (generi \"Agromyza\", \"Amauromyza\", \"Aulagromyza\", \"Japanagromyza\"). La foglia reagisce in genere producendo un tessuto cicatriziale di sostituzione che riempie il lume della mina e che, essendo pi\u00f9 ricco di clorofilla, compensa almeno in parte la perdita della superficie assimilante riducendo l'entit\u00e0 del danno. Fra gli altri danni causati da agromizidi si annoverano la produzione di galle sui germogli (genere \"Hexomyza\") e la formazione di mine nel legno di nuova apposizione, in corrispondenza del cambio (genere \"Phytobia\").\nAntagonisti naturali.\nGli Agromizidi sono in generale controllati efficacemente da un numero elevato di antagonisti naturali. Per molte specie studiate \u00e8 stato individuato un antagonista o, pi\u00f9 spesso, un complesso di antagonisti, per la maggior parte rappresentato da Imenotteri parassitoidi, tutti attivi contro gli stadi giovanili. I pi\u00f9 frequenti sono parassitoidi endofagi della famiglia dei Braconidae e, in misura minore, ectofagi appartenenti alle famiglie degli Pteromalidae e degli Eulophidae. Meno frequenti sono le segnalazioni di altri imenotteri parassitoidi, appartenenti alle famiglie degli Eurytomidae, degli Aphelinidae, degli Aphidiidae e dei Cynipidae.\nQuesti ausiliari formano in genere una complessa biocenosi antagonista, specifica per ogni agromizide, spesso composta anche da numerose specie, anche se variabile nella composizione secondo la regione. A titolo d'esempio, Darvas et al. (2000) riportano per le tre \"Liriomyza\" pi\u00f9 dannose in Europa le segnalazioni riassunte nella tabella seguente:\nSulle pupe di \"Liriomyza trifolii\" \u00e8 stata accertata anche l'attivit\u00e0 di un nematode parassita, \"Steinernema carpocapsa\". Questo nematode, disponibile anche in commercio come bioinsetticida, non trova tuttavia impiego contro gli agromizidi in quanto svolge la sua attivit\u00e0 nel terreno e, quindi, adatto per la lotta contro gli insetti terricoli.\nI predatori svolgono un ruolo secondario nel controllo naturale degli agromizidi e sono attivi sia contro gli adulti sia contro gli stadi giovanili. Si tratta in tutti i casi di predatori polifagi e non specificamente associati agli Agromizidi. Sugli adulti sono risultati attivi i ditteri \"Drapetis\" sp. e \"Platypalpus (=Tachydromia) annulatus\", della famiglia degli Hybotidae, e \"Coenosia attenuata\", della famiglia dei Muscidae. Sulle larve \u00e8 segnalata invece l'attivit\u00e0 del \"Cyrtopeltis modestus\", un miride predatore e secondariamente fitofago, attivo anche sugli aleurodidi.\nAgromizidi utili.\nCome si \u00e8 detto nell'introduzione, gli Agromizidi si sono rivelati in qualche caso utili per il controllo biologico delle piante infestanti. In condizioni operative, l'impiego di agromizidi per questo scopo, si \u00e8 limitato a due soli casi:\nAltri casi di impiego degli agromizidi per il controllo biologico delle piante parassite o infestanti sono invece limitati ad ambiti di studio o ad ipotesi di impiego:\nIn generale, condizioni che possono favorire l'impiego di agromizidi nella lotta biologica alle infestanti sono la specificit\u00e0 del rapporto trofico e l'introduzione in regioni non comprese nel loro areale originario, in modo da svincolare il fitofago dalla biocenosi naturale antagonista.\nFilogenesi.\nGli Autori che si sono occupati di filogenesi degli Acalyptratae negli ultimi decenni concordonano in linea di massima nell'inserimento degli Agromizydae all'interno dell'albero cladistico degli Opomyzoidea, per quanto non siano del tutto accertate e condivise le relazioni filogenetiche nell'ambito di questa superfamiglia. Griffiths (1972) metteva in relazione gli Agromyzidae con la famiglia dei Clusiidae basando la sua analisi sugli organi genitali maschili, mentre Hennig, basandosi sulla chetotassi e altri caratteri morfologici del capo, sulla frattura della costa, sulle spermateche dell'apparato genitale femminile, ribadiva la stretta correlazione fra gli Agromyzidae e gli Odoniidae.\nSpencer (1987) considera gli Agromizidi un gruppo monofiletico in base alla chetotassi del capo, alla morfologia della nervatura alare, alla morfo-anatomia degli uriti pregenitali del maschio e del settimo urite della femmina.\nMcAlpine (1989) descrive l'albero filogenetico degli Opomyzoidea individuando quattro linee che identifica con altrettanti \"taxa\" intermedi fra il rango di famiglia e quello di superfamiglia (\"suprafamily\"). Nell'ambito del cladogramma mette in relazione gli Agromyzidae con le famiglie dei Fergusoninidae e degli Odiniidae, formando la soprafamiglia degli Agromyzoinea, e colloca questo clade come intermedio fra la linea Clusiidae+Acartophthalmidae (Clusioinea) e il resto degli Opomyzoidea:\nNella sua analisi, McAlpine indica 11 autapomorfie per il clade degli Agromyzoinea e 13 per la famiglia degli Agromyzidae, questi ultimi individuati fondamentalmente come caratteri che differenziano gli Agromizidi dall'altra principale famiglia. Nell'analisi segnala anche alcuni caratteri plesiomorfici che avvicinano gli Agromizidi ai Clusiidae.\nTassonomia.\nGli Agromizidae sono tradizionalmente classificati nell'ambito della sottosezione degli Acalyptratae. Pur non essendoci pieno consenso sulle relazioni filogenetiche con le altre famiglie, \u00e8 abbastanza condivisa l'inclusione degli Agromizidi nella superfamiglia degli Opomyzoidea. Di largo consenso \u00e8 anche la suddivisione classica nelle due sottofamiglie degli Agromyzinae e dei Phytomyzinae, risalente all'inizio degli anni trenta, sulla base della conformazione della subcosta e della struttura anatomica dell'apparato cefalo-faringeo nelle larve. In realt\u00e0 sussistono delle eccezioni nel genere \"Phytobia\" che, per la conformazione della subcosta e dell'apparato cefalo-faringeo, presenta affinit\u00e0 con gli Agromyzinae. Nel complesso, secondo Spencer (1987), la ripartizione in queste due sottofamiglie si pu\u00f2 ritenere fondata dal punto di vista filogenetico. Una recente analisi cladistica su base molecolare, condotta da Scheffer \"et al.\" (2007), confermerebbe la natura monofiletica delle due sottofamiglie.\nSecondo Spencer (1987), la famiglia comprende oltre 2500 specie, con un totale stimato dell'ordine di 3500. Fonti pi\u00f9 recenti indicano un numero di specie descritte pari a 2860. La determinazione, generalmente basata sulla dissezione degli organi genitali maschili, \u00e8 tuttavia complessa in quanto diversi studi hanno riscontrato l'esistenza di molte specie morfologicamente e anatomicamente indistinguibili e identificabili solo su base molecolare. La ripartizione in generi \u00e8 caratterizzata dall'esistenza di numerose sinonimie, a causa di un'eccessiva caratterizzazione delle mine fogliari occorsa in passato. Negli ultimi decenni, pertanto, molti generi sono stati ridotti a sinonimi minori oppure portati al rango di sottogeneri. La letteratura i cataloghi sono tuttavia eterogenei in merito, in quanto diversi sottogeneri sono spesso trattati al rango di generi. Spencer (1987) segnalava l'esistenza di 27 generi validi. Secondo il BioSystematic Database of World Diptera sono invece 32 i generi validi, mentre Scheffer \"et al\". (2007) segnalano 28 generi validi. Il quadro corretto, sulla base delle osservazioni riportate in nota, comprenderebbe 29 generi validi:\nSottofamiglia Agromyzinae\nSottofamiglia Phytomyzinae\nFossili.\nDiversi sono i fossili attribuiti agli Agromizidi, con classificazioni basate anche su tracce delle mine e i danni prodotti (icnotaxa). La presenza degli Agromyzidae risale al Cenozoico, in epocae mediamente pi\u00f9 tardiva rispetto ad altri Ciclorrafi. Infatti, oltre ai reperti risalenti al Paleogene (Eocene-Oligocene), si annoverano anche diversi fossili ritrovati in sedimenti del Miocene e del Pliocene. Diverse classificazioni sono ritenute incerte e provvisorie perch\u00e9 non supportate da sufficienti informazioni. Alcune specie sono attribuite a generi esistenti (\"Agromyza\", \"Melanagromyza\", \"Phytomyza\") altre sono invece incluse nei seguenti generi estinti:\nL'attribuzione agli Agromyzidi degli icnotaxa \"Cunicolonomus\", \"Foliofossor\" e \"Loconomus\" sono considerate dubbie.\nEvoluzione.\nLa posizione degli Agromizidi nel flusso evolutivo dei Ditteri \u00e8 associata ad un fondamentale stato di incertezza a causa della complessit\u00e0 della presenza di varie abitudini alimentari nell'ambito dell'intero ordine. La presenza della fitofagia endofitica ricorrente come adattamento specifico si riscontra in vari gruppi fino a interessare circa 30 famiglie, ma i casi pi\u00f9 significativi, in termini di estensione all'interno della famiglia, ricorre fra i Cecidomidi e in alcuni gruppi di Ditteri Schizofori, fra cui alcune famiglie di Acalyptratae (ivi compresi gli Agromizidi) e, fra i Calyptratae, la famiglia degli Anthomyiidae. La fitofagia endofitica, riscontrata sia nei Nematocera sia nei Brachycera all'interno di gruppi specifici differenziatisi in epoche cronologicamente distanti, depongono a favore della convergenza evolutiva: facendo riferimento ai fitofagi endofitici pi\u00f9 rappresentativi, nella fattispecie i Cecidomidi e gli Agromizidi, i primi fanno parte del flusso evolutivo che ha avuto inizio nel Triassico e si \u00e8 differenziato nel corso del Giurassico, mentre i secondi fanno parte del flusso che ha avuto inizio nel tardo Cretaceo e si \u00e8 differenziato nel corso del Paleogene, con uno sfasamento dell'ordine di 150 milioni di anni. D'altra parte, nell'ambito sia dei Cecidomidi sia degli Agromizidi, compaiono differenti comportamenti alimentari: i Cecidomidi, prevalentemente galligeni, comprendono anche forme micetofaghe, entomofaghe o fitofaghe che si nutrono a spese del cambio e degli strati superficiali del legno o a spese dei semi, mentre gli Agromizidi, prevalentemente fillominatori, comprendono anche forme galligene o che si nutrono a spese del cambio o dei semi. Le correlazioni filogenetiche di queste famiglie mostrano differenti regimi trofici nell'ambito degli specifici alberi: i Cecidomidi si collocano in un vasto raggruppamento, quello degli Sciaroidea, che comprende in prevalenza forme micetofaghe o saprofaghe, mentre gli Agromizidi si collocano in un altrettanto vasto raggruppamento, quello degli Acalyptratae, che comprende tutti i possibili regimi dietetici, con ampia ricorrenza della zoofagia e della saprofagia. Infine, va sottolineato che l'evoluzione dei Cecidomyiidae ha avuto inizio prima della comparsa delle Angiosperme, mentre gli Agromizidi si sono differenziati dopo la comparsa di queste piante. Questo aspetto ha riflessi sullo spettro trofico delle due famiglie: i Cecidomidi hanno un ampio spettro che comprende, in modo rappresentativo, anche le Gymnospermae, mentre gli Agromizidi sono fondamentalmente fillominatori di Angiosperme, prevalentemente erbacee. Tutti questi elementi fanno ritenere che, in entrambi i gruppi, la fitofagia endofitica costituirebbe a tutti gli effetti un adattamento evolutivo secondario.\nPi\u00f9 incerto \u00e8 il flusso evolutivo interno alla famiglia. La presenza di Agromizidi associati alle Gimnosperme solo nelle forme xilocambivore del genere \"Phytobia\" e l'assenza, invece, nelle forme fillominatrici, deporrebbe a favore del carattere primitivo del genere \"Phytobia\", come ipotizzato da Spencer; d'altra parte, Labandeira ipotizza che la fillofagia endofitica, nell'ambito degli Agromizidi, sia un carattere primitivo che ha avuto inizio nel tardo Cretaceo e che altre abitudini alimentari, quali la predazione dei semi e la cambivoria, siano regimi derivati, originati nel Cenozoico.\nDistribuzione.\nGli Agromizidi sono una famiglia cosmopolita, con un'ampia distribuzione che si estende dalla tundra artica all'Equatore, ma circa il 70% della famiglia si concentra nelle regioni temperate dell'emisfero boreale e circa il 45% ha una distribuzione oloartica. I generi con la pi\u00f9 ampia distribuzione sono \"Phytomyza\", comprendente circa 400 specie prevalentemente neartiche e paleartiche, \"Liriomyza\", comprendente circa 250 specie, \u00e8 prevalentemente neotropicale ma \u00e8 largamente rappresentato anche nelle regioni afrotropicale, orientale e australasiana, \"Melanagromyza\", comprendente circa 300 specie, \u00e8 invece il genere pi\u00f9 rappresentativo nei tropici.\nIl catalogo Fauna Europaea riporta la presenza, in Europa, di circa 900 specie appartenenti a 23 generi: \n\"Calicomyza\" (5), \"Galiomyza\" e \"Photomyida (4), \"Gymnophytomyza' (2), \"Nemorimyza\", \"Selachops\" e Xeniomyza (1).\nIn Italia sono segnalate circa 200 specie attribuite a 20 generi:\nDifesa dagli Agromizidi.\nL'adozione di pratiche di difesa nei confronti degli Agromizidi \u00e8 giustificata solo in caso di superamento della soglia d'intervento, per i motivi esposti in precedenza: la maggior parte degli agromizidi \u00e8 infatti poco dannosa o solo occasionalmente dannosa perch\u00e9 efficacemente controllati dai fattori naturali. In Italia, nella maggior parte dei casi, la necessit\u00e0 di un intervento di controllo si verifica con attacchi da parte delle \"Liriomyza\" polifaghe, autoctone o aliene: \"Liriomyza bryoniae\", \"Liriomyza huidobrensis\" e, soprattutto, \"Liriomyza trifolii\".\nLotta chimica.\nLa lotta chimica rappresenta il mezzo tradizionalmente e ancora oggi largamente usato e si basa sull'irrorazione di insetticidi endoterapici (sistemici o translaminari), in grado di penetrare nella pianta e raggiungere i tessuti attaccati dalla larva, oppure insetticidi di copertura e ad elevato potere abbattente contro gli adulti, in particolare le femmine nella loro attivit\u00e0 di ovideposizione e di alimentazione. Quest'ultima tipologia \u00e8 tuttavia di limitata efficacia a causa della mobilit\u00e0 dell'adulto e della dispersione nell'ambiente. Ferma restando la valutazione dell'opportunit\u00e0 di un trattamento, questo deve essere eseguito entro tempi ragionevoli, affinch\u00e9 i danni siano circoscritti, perci\u00f2 si basa su una stima preventiva ma affidabile di un'infestazione grave.\nI problemi relativi alla lotta chimica agli agromizidi sono molteplici, ma fondamentalmente sono riconducibili alla biologia del dittero e alla suscettibilit\u00e0 della biocenosi ad esso correlata.\nPer l'etologia degli adulti e la dinamica di impupamento, lo stadio pi\u00f9 vulnerabile \u00e8 quello di larva, di per s\u00e9 gi\u00e0 dotata di una protezione rappresentata dall'epidermide fogliare; l'efficacia dei trattamenti \u00e8 perci\u00f2 subordinata all'effettiva capacit\u00e0 del principio attivo di raggiungere la larva nel mesofillo fogliare, sia esso sistemico o translaminare. Il ciclo di sviluppo \u00e8 piuttosto breve e il potenziale riproduttivo elevato, con le conseguenze associate a queste condizioni intrinseche: le infestazioni possono insorgere con relativa rapidit\u00e0 e l'uso non oculato di insetticidi, sia endoterapici sia di copertura, determina facilmente la selezione di popolazioni geneticamente resistenti: indagini condotte negli USA, hanno messo in evidenza che i principi attivi usati contro le \"Liriomyza\", hanno avuto in genere una vita commerciale variabile dai 2 ai 10 anni, con una media di tre anni; oltre questo periodo cessa di essere efficace.\nIl secondo ordine di problemi deriva dall'impatto degli insetticidi ad ampio spettro sull'entomofauna utile. Come si \u00e8 detto in precedenza, in letteratura \u00e8 ampiamente documentato il ruolo avuto dall'uso discriminato e ripetuto dei clororganici, prima, e dei fosforganici e dei piretroidi in seguito: questi principi attivi, dotati di scarsa selettivit\u00e0, hanno in generale un impatto a medio termine deleterio sulle popolazioni degli entomofagi, dotati in genere di un minore potenziale biologico rispetto ai fitofagi ad alto potenziale riproduttivo. Le \"Liriomyza\" ed altri agromizidi polifagi e a ciclo polivoltino restano perci\u00f2 favoriti, nel tempo, dall'uso discriminato e ripetuto degli insetticidi a causa della scomparsa o della rarefazione degli antagonisti naturali.\nLotta integrata.\nLe esperienze acquisite da decenni hanno accertato che il controllo biologico degli agromizidi, per mezzo degli antagonisti naturali, \u00e8 il metodo di lotta pi\u00f9 efficace nel lungo periodo: ogni agromizide autoctono, anche nel caso di specie potenzialmente dannose, \u00e8 efficacemente controllato da una complessa biocenosi antagonista, composta per lo pi\u00f9 da Imenotteri Braconidi e Calcidoidi. Questo aspetto si verifica anche per le \"Liriomyza\" aliene, nei loro areali di origine, in agrosistemi non degradati.\nPer la maggior parte delle specie, perci\u00f2, la linea pi\u00f9 efficace \u00e8 il ricorso alle ordinarie pratiche di lotta integrata o altri metodi a basso impatto, che in generale preservino l'attivit\u00e0 degli entomofagi naturali:\nLotta biologica.\nL'impiego mirato di ausiliari, nella lotta agli agromizidi dannosi, consiste nel lancio inoculativo di un parassitoide prodotti in allevamenti massali. Il pi\u00f9 noto e impiegato in varie parti del mondo \u00e8 il \"Diglyphus isaea\" (Hymenoptera: Eulophidae), un parassitoide ectofago di origine paleartica ma diventato cosmopolita. Questo imenottero, pur essendo comune nelle biocenosi indigene, \u00e8 commercializzato da numerose biofabbriche americane ed europee e trova il suo impiego ideale nelle serre, gli agrosistemi pi\u00f9 vulnerabili agli attacchi da \"Liriomyza\". In Italia trova maggiormente impiego nella difesa del pomodoro da mensa, per quanto abbia offerto risultati apprezzabili anche su altre colture.\nI formulati commerciali consistono in flaconi contenenti adulti e un substrato nutritivo a base di miele e altre sostanze zuccherine, di facile impiego in quanto \u00e8 sufficiente lasciare aperto il flacone nel sito dell'intervento. Pi\u00f9 difficile \u00e8 la valutazione del momento d'intervento: il lancio del \"Diglyphus\" \u00e8 efficace se effettuato precocemente, all'inizio delle infestazioni, perci\u00f2 si deve monitorare la dinamica della popolazione del fitofago con il campionamento delle foglie o il monitoraggio degli adulti con l'impiego di trappole cromotropiche. \u00c8 questo l'aspetto pi\u00f9 delicato in quanto si devono adottare soglie d'intervento studiate specificamente per il contesto ambientale in cui si opera, per la specie coltivata e per il fitofago da combattere. Un altro problema consiste nella difficolt\u00e0 di identificazione della specie, in quanto gli agromizidi non sono facilmente identificabili, sia dall'esame degli adulti sia dall'esame delle mine. Dal momento che il parassitoide \u00e8 presente anche in natura e le popolazioni indigene svolgono spesso efficacemente il loro ruolo, \u00e8 opportuno anche valutare la percentuale di parassitizzazione naturale nelle infestazioni in atto. In definitiva, l'approccio con la difesa biologica dagli agromizidi, pur essendo la via pi\u00f9 efficace \u00e8 anche quella pi\u00f9 difficile da adottare in quanto richiede un'adeguata preparazione tecnica dell'agricoltore.\nIn generale, l'impiego del \"Diglyphus\" offre risultati efficaci, se ben condotto, su \"L. trifolii\" e su \"L. bryoniae\", mentre su \"L. huidobrensis\" offre risultati aleatori a causa di difficolt\u00e0 intrinseche dovute sia alla biologia dell'agromizide sia alle caratteristiche delle colture generalmente attaccate da questo dittero.\nAltri ausiliari impiegati in programmi di lotta biologica contro gli agromizidi, sempre con il metodo inoculativo, sono \"Diglyphus begini\" e \"Dacnusa sibirica\". \"Diglyphus begini\", congenere di \"D. isaea\", \u00e8 impiegato specificamente nel Nordamerica. Come \"D. isaea\" \u00e8 un parassitoide attivo su tutte e tre le \"Liriomyza\" citate. \"Dacnusa sibirica\" \u00e8 invece un imenottero braconide, endofago, impiegato soprattutto nel Nord Europa. Al pari dei \"Diglyphus\" citati, attacca sia la \"L. bryonia\" sia le due \"Liriomyza\" aliene."}
{"id": "2654580", "revid": "1305772", "url": "https://it.wikipedia.org/wiki?curid=2654580", "title": "Freeze (esposizione)", "text": "Freeze \u00e8 il titolo di una mostra allestita a Londra nel luglio 1988 all'interno dei Dock Offices, ex uffici portuali ormai abbandonati nella zona delle London Docklands nota come Surrey Commercial Docks (ora Surrey Quays, a Rotherhithe). L'esposizione fu organizzata da Damien Hirst insieme ad altri giovani studenti del Goldsmiths Art College e, stando almeno a quanto si tramanda, avrebbe tenuto a battesimo il neonato gruppo di artisti poi chiamato Young British Artists (YBAs).\nAllestimento e organizzazione.\nPreceduta a febbraio da una pi\u00f9 modesta esposizione delle opere di Angus Fairhurst, \"Freeze\" ebbe in lui e negli altri studenti del Goldsmiths dei validi promotori, soprattutto perch\u00e9 riuscirono ad attirare l'attenzione di Charles Saatchi, un veterano della pubblicit\u00e0 e noto collezionista anglo-iracheno particolarmente interessato alle novit\u00e0. Non a caso, infatti, Hirst e i suoi amici avevano imitato lo stile spettacolare della prima galleria d'arte aperta qualche anno prima (1985) da Saatchi in St John's Wood trasformando un vecchio colorificio fatiscente. Lo stesso collezionista intervenne alla mostra, acquist\u00f2 un'opera esposta da Mat Collishaw e in seguito gioc\u00f2 un ruolo decisivo nell'assicurare ampia visibilit\u00e0 al gruppo degli YBAs. \nA sua volta Michael Craig-Martin, tutore al Goldsmiths Art College e insegnante di molti dei giovani espositori, fece buon uso della propria influenza nel mondo artistico londinese per convincere i critici Norman Rosenthal e Nicholas Serota a visitare la mostra. Vent'anni dopo, in un'intervista a Brian Sherwin, afferm\u00f2: \u00abHo sempre cercato di aiutare i miei studenti con ogni mezzo a mia disposizione, soprattutto nei primi anni dopo aver terminato la scuola. So, per esperienza personale, quanto siano difficili. Ho fatto lo stesso con Damien e la mostra \"Freeze\". Ho incoraggiato la gente ad andarla a vedere; non l'avrei mai fatto se non fossi stato convinto che si trattava di un'esposizione straordinariamente interessante. Perch\u00e9 far perder tempo alla gente? Mi diverte il fatto che cos\u00ec tante persone pensino che quanto avvenuto allora fosse tutto calcolato e perfettamente predisposto: in realt\u00e0 si tratt\u00f2 di un mix fra goliardia giovanile, ingenuit\u00e0, tempismo, fortuna e, naturalmente, opere valide.\u00bb\nInoltre il catalogo di \"Freeze\" conteneva degli elementi di valore sorprendentemente alto per un'esposizione di studenti: dall'impaginazione e grafica curate dal pakistano Tony Arefin al saggio dell'autorevole critico d'arte Ian Jeffrey. Il bel volume patinato e professionale venne finanziato da Olympia &amp; York che, insieme alla London Docklands Development Corporation, erano sia gli sponsor della mostra che i titolari della ristrutturazione e commercializzazione dell'area.\nAnche l'ambiguo titolo \"Freeze\" (\"congelamento\" da un lato, ma inteso pure come \"fermo immagine\") sembra derivare dalla descrizione in catalogo dell'enorme fotografia montata in 15 riquadri retroilluminati di Mat Collishaw \"Bullet Hole\": essa mostra il \"buco di proiettile\" in una testa umana, in una sorta di \u00abcongelamento del momento dell'impatto, un attimo conservato, un fermo immagine\u00bb. Ironia della sorte, l'inaugurazione della mostra dal titolo raggelante coincise con un momento di gran calore in seguito allo scoppio di un incendio in un vicino caseggiato a torre e, come poi raccont\u00f2 Gary Hume, \u00abil fumo e le fiamme ondeggianti sembravano un lampione acceso proprio per la nostra mostra, una sorta di presagio portentoso\u00bb.\n\"Freeze 2\".\nL'incredibile successo di \"Freeze\" sugger\u00ec la riproposizione della formula in una seconda mostra, \"Freeze 2\" appunto, allestita qualche mese dopo con alcuni degli artisti che avevano gi\u00e0 partecipato alla prima, ma soprattutto con nuovi volti provenienti da altre scuole d'arte londinesi. L'esposizione fu recensita dal critico Sacha Craddock e la BBC la document\u00f2 con filmati e interviste ad alcuni partecipanti, mandate successivamente in onda."}
{"id": "2654583", "revid": "62221", "url": "https://it.wikipedia.org/wiki?curid=2654583", "title": "Soglia d'intervento", "text": ""}
{"id": "2654598", "revid": "400694", "url": "https://it.wikipedia.org/wiki?curid=2654598", "title": "Winona Ryder", "text": "Raggiunge la fama internazionale nei primi anni novanta con film quali \"Edward mani di forbice\" (1990) e \"Sirene\" (1990), per il quale ottiene la sua prima candidatura ai Golden Globe. L'apice del successo arriva con \"Dracula di Bram Stoker\" (1992) e \"L'et\u00e0 dell'innocenza\" (1993), che la premia con il Golden Globe per la migliore attrice non protagonista e che le vale la sua prima candidatura al Premio Oscar e ai BAFTA. Per la sua performance di Jo March nel remake di \"Piccole donne\" (1994) ottiene la sua seconda candidatura agli Oscar, la prima come miglior attrice.\nPartecipa a numerosi film di successo, come protagonista in \"Schegge di follia\" (1988), \"Giovani, carini e disoccupati\" (1994), \"La seduzione del male\" (1996) e \"Ragazze interrotte\" (1999), e con ruoli di secondo piano in \"Beetlejuice - Spiritello porcello\" (1988), \"La casa degli spiriti\" (1993), \"Alien - La clonazione\" (1997), \"Celebrity\" (1998), \"Star Trek\" (2009) e \"Il cigno nero\" (2010). Nel 2000 riceve la sua stella sulla Hollywood Walk of Fame. Nel 2016 torna al successo interpretando Joyce Byers nell'acclamata serie televisiva \"Stranger Things\", per la quale ottiene la sua terza candidatura ai Golden Globe.\nBiografia.\nNasce nella contea di Olmsted in Minnesota e prende il nome dalla vicina citt\u00e0 di Winona. \u00c8 figlia di Michael Horowitz (ateo, di origine ebraica, i cui genitori immigrarono dalla Russia e dalla Romania) e Cynthia Istas Palmer Horowitz (buddista, Palmer \u00e8 il cognome del suo primo marito). Il padre \u00e8 scrittore, sceneggiatore, editore e venditore di libri d'antiquariato e ha anche lavorato come archivista del guru in arti psichedeliche Timothy Leary (padrino di Ryder). Molti familiari paterni sono deceduti durante l'Olocausto e precedentemente la famiglia aveva cognome Tomchin, che cambi\u00f2 in Horowitz a partire dal trasferimento dei nonni di Ryder negli Stati Uniti, a causa di un errore del servizio immigrati ad Ellis Island.\nPrende il suo secondo nome da Laura Archera, moglie dello scrittore Aldous Huxley e cara amica dei genitori, mentre il nome d'arte Ryder deriva dal cantante Mitch Ryder, che passava in radio al momento in cui il suo agente era al telefono col padre per sapere con quale nome Winona sarebbe apparsa nel suo primo film, \"Lucas\" (1986). Ha un fratello, Uri (chiamato cos\u00ec in onore del primo astronauta sovietico, Jurij Gagarin), e due fratelli acquisiti dal precedente matrimonio della madre: Jubal e Sunyata Palmer.\nVive un'adolescenza tormentata, soprattutto a causa del suo aspetto androgino e della sua abitudine di vestire abiti da ragazzo che la rende mira di angherie da parte dei coetanei. All'et\u00e0 di 12 anni viene picchiata da un gruppo di coetanee che, trovandola nel bagno delle ragazze, la scambiano per un ragazzo dai modi effeminati. Per questo lascia la \"Petaluma Kenilworth Jr. High School\" e termina gli studi privatamente.\nCarriera cinematografica.\nDopo aver interpretato adolescenti abbastanza fuori dal comune in film come \"Beetlejuice - Spiritello porcello\", \"Schegge di follia\", \"Roxy - Il ritorno di una stella\" e in \"Edward mani di forbice\" e \"Sirene\", raggiunge l'apice della sua carriera al principio degli anni novanta nei film in costume \"Dracula di Bram Stoker\" (1992) di Francis Ford Coppola e \"L'et\u00e0 dell'innocenza\" (1993) di Martin Scorsese. Per quest'ultimo vince il Golden Globe per la migliore attrice non protagonista e ottiene anche la sua prima candidatura agli Oscar 1994 come migliore attrice non protagonista; l'altra candidatura come migliore attrice protagonista arriver\u00e0 nel 1995 per \"Piccole donne\".\nNel 1993 Ryder offre una ricompensa di 200.000 dollari per il ritrovamento della dodicenne rapita Polly Klaas. Purtroppo la ragazzina viene strangolata dal suo rapitore, Richard Allen Davis. Ryder le dedica il film \"Piccole donne\", tratto dal romanzo di Louisa May Alcott, che piaceva molto alla giovane vittima.\nDopo aver lavorato con registi illustri come Burton, Coppola e Scorsese, nel 1994 Ryder interpreta la protagonista femminile nel film dell'allora esordiente regista Ben Stiller, \"Giovani, carini e disoccupati.\" Ryder credeva talmente in questo progetto che non le importava di lavorare con un regista alla sua prima esperienza. Il film, una commedia dedicata alla Generazione X, ha un discreto successo ed \u00e8 uno dei film pi\u00f9 amati dai suoi fans.\nNel 2000 riceve la sua stella nella Hollywood Walk of Fame.\nL'arresto.\nIl 12 dicembre 2001 Ryder, che soffriva di cleptomania, viene fermata per taccheggio nei grandi magazzini di Beverly Hills Saks Fifth Avenue. Nella borsa le trovano una serie di articoli d'abbigliamento per un totale di oltre 4.000 dollari, oltre a una grande quantit\u00e0 di analgesici come ossicodone, valium e vicodin. Viene successivamente processata e condannata a tre anni di libert\u00e0 vigilata, al pagamento di quasi 10.000 dollari di multe, a 480 ore di volontariato, a un trattamento di consulenza psichiatrica.\nIl ritorno sulle scene.\nDopo l'interpretazione come protagonista femminile nel film comico \"Mr. Deeds\" (2002), i cameo in \"S1m0ne\" e \"Ingannevole \u00e8 il cuore pi\u00f9 di ogni cosa\", Ryder decide di prendersi una pausa di due anni prima di tornare nel 2006 con i film \"A Scanner Darkly - Un oscuro scrutare\", presentato al Festival di Cannes, e \"The Darwin Awards - Suicidi accidentali per menti poco evolute\", presentato al Sundance Film Festival.\nContinua in seguito a interpretare ruoli di secondo piano in altri film. Nel 2012, dopo la piccola parte della moglie del serial killer in \"The Iceman\", pare ci sia un ritorno concreto alle scene. Nello stesso anno gira il film \"The Letter\", inedito in Italia, dove \u00e8 la protagonista femminile insieme a James Franco.\nDal 2016 \u00e8 tra i protagonisti della serie Netflix \"Stranger Things\", dove interpreta il personaggio di Joyce Byers, madre di Jonathan e Will.\nVita privata.\n\u00c8 stata fidanzata dal 1988 al 1989 con l\u2019attore Christian Slater, conosciuto sul set di \"Schegge di follia\".\n\u00c8 stata fidanzata dal 1989 al 1993 con l'attore Johnny Depp, suo partner nel film \"Edward mani di forbice\".\nUn'altra relazione importante quella avuta col cantante dei Soul Asylum, David Pirner, dal 1993 al 1997.\nCon Matt Damon \u00e8 stata fidanzata dal 1998 al 2000; avevano gi\u00e0 fissato la data delle nozze, ma poi lui decise di interrompere la relazione.\nDal 2003 al 2004 ha avuto una relazione con Page Hamilton. Nel 2005 conosce Henry-Alex Rubin, un regista pubblicitario che quell'anno gira un documentario su di lei, dedicato al suo caso di taccheggio. La loro relazione termina nel 2006.\nNell'ottobre 2007 si lega al musicista Blake Soper, con il quale rompe dieci mesi dopo, nell'agosto 2008.\nDal 2011 ha una relazione con lo stilista Scott Mackinlay Hahn.\nDoppiatrici italiane.\nNelle versioni in italiano dei suoi film, Winona Ryder \u00e8 stata doppiata da:\nDa doppiatrice \u00e8 sostituita da:"}
{"id": "2654600", "revid": "767487", "url": "https://it.wikipedia.org/wiki?curid=2654600", "title": "Malcolm McEachern", "text": "Biografia.\nUno dei pi\u00f9 famosi cantanti d'opera australiani del tempo, figlio di Archibald Hector McEachern e Rebecca Mary, lavor\u00f2 con Nellie Melba e Ada Crossley. Il 2 febbraio 1916 si spos\u00f2 con la pianista Hazel Hogarth Doyle che in seguito lo affianc\u00f2 nel lavoro nel suo tour americano.\nMalato di tumore all'esofago mor\u00ec in seguito ad un'operazione sostenuta a Londra il 17 gennaio 1945"}
{"id": "2654602", "revid": "1305772", "url": "https://it.wikipedia.org/wiki?curid=2654602", "title": "Fate/tiger colosseum", "text": " \u00e8 un videogioco picchiaduro 3D basato sull'eroge \"Fate/stay night\", realizzato per PlayStation Portable da Capcom e Cavia in collaborazione con Type-Moon. Tutti i personaggi sono disegnati in stile super deformed. Attualmente il gioco \u00e8 stato pubblicato solo per il mercato giapponese.\nIl 28 agosto 2008 ne \u00e8 stato realizzato un seguito dal titolo Fate/tiger colosseum Upper.\nTrama.\nEmiya Shir\u014d \u00e8 uno studente delle superiori che un giorno assiste suo malgrado ad uno strano scontro fra due guerrieri fortissimi. Questo evento gli cambia la vita infatti anche lui verr\u00e0 coinvolto nella battaglia per la conquista del santo graal assistito dalla servant Saber. Se inizialmente le sue capacit\u00e0 come mago sono molto scarse grazie all'aiuto di T\u014dsaka Rin e del suo servant Archer imparer\u00e0 una tecnica unica che gli permetter\u00e0 di combattere in prima linea. In questa guerra per\u00f2 sono coinvolte altre persone a lui care come la sua amica di infanzia Sakura Mat\u014d, il fratello di Sakura Shinji e la professoressa Taiga Fujimura.\nPersonaggi.\nNel videogioco \u00e8 possibile controllare la maggior parte dei personaggi di \"Fate/stay night\" ed i principali di \"Fate/hollow ataraxia\":\nMolti di questi personaggi sono nascosti e devono essere sbloccati completando la \"modalit\u00e0 storia\" con la difficolt\u00e0 impostata sul difficile. L'unico che viene anticipato nella opening del gioco \u00e8 Saber con il cosplay da leone, suo animale preferito, che brandisce un pezzo di carne come arma. Nel trailer gli unici versi prodotti con questo cosplay sono \"Gao Gao Gao!\" che corrisponde al ruggito di un leone.\nPersonaggi aggiuntivi in \"Fate/tiger colosseum Upper\".\nAnche nel sequel sono presenti dei costumi aggiuntivi:\nVendite e critica.\n\"Fate/tiger colosseum\" \u00e8 stato il quarto gioco pi\u00f9 venduto in Giappone durante la settimana in cui \u00e8 stato pubblicato, secondo il Media Create Weekly Ranking ha venduto 54.880 copie per poi raggiungere il terzo posto con 64.530 copie.\nIl gioco ha ricevuto la valutazione 70/70/70/60 da Dengeki e 25 su 40 da Famits\u016b."}
{"id": "2654615", "revid": "287204", "url": "https://it.wikipedia.org/wiki?curid=2654615", "title": "Seealpsee", "text": "Il Seealpsee \u00e8 un lago della Svizzera situato nel Canton Appenzello Interno, compreso nel gruppo dell'Alpstein (prealpi di Appenzello e di San Gallo)."}
{"id": "2654626", "revid": "36426", "url": "https://it.wikipedia.org/wiki?curid=2654626", "title": "Franti\u0161ek \u010c\u00e1p", "text": "Biografia.\nDurante la seconda guerra mondiale diventa uno dei pi\u00f9 importanti registi cecoslovacchi dirigendo diversi film romantici che avevano un buon successo di pubblico. \nHa vinto il Grand Prix alla prima edizione del Festival di Cannes con il film \"Uomini senz'ali\" (\"Muzi bez kr\u00eddel\") (1946).\nIl suo film del 1948 \"B\u00edl\u00e1 tma\", quello preferito dal regista, non venne gradito dalle autorit\u00e0 comuniste, il regista fu costretto a lasciare il paese per poter lavorare e dopo aver diretto tre film in Germania, venne chiamato in Slovenia dal produttore Branimir Tuna per dare impulso alla industria cinematografica locale.\nDagli anni cinquanta fino agli anni sessanta dirige 5 film prodotti dalla Triglav Film oltre a 6 co-produzioni internazionali. \"Vesna\" realizzato nel 1953, una pellicola romantica ambientata all'inizio del secolo, \u00e8 cosniderato uno dei classici della cinematografia slovena.\nDopo tanti successi sia commerciali che di critica la sua attivit\u00e0 rallenta a causa dell'insuccesso di \"Na\u0161 avto\". Lavora quindi per la televisione austriaca e tedesca pur continuando a vivere in Slovenia."}
{"id": "2654627", "revid": "287204", "url": "https://it.wikipedia.org/wiki?curid=2654627", "title": "Frantisek Cap", "text": ""}
{"id": "2654639", "revid": "149732", "url": "https://it.wikipedia.org/wiki?curid=2654639", "title": "Sfintere anale esterno", "text": ""}
{"id": "2654640", "revid": "149732", "url": "https://it.wikipedia.org/wiki?curid=2654640", "title": "Sfintere anale interno", "text": ""}
{"id": "2654643", "revid": "729019", "url": "https://it.wikipedia.org/wiki?curid=2654643", "title": "Gloria Leonard", "text": "Vita e carriera.\nLa Leonard nacque e crebbe nel Bronx, a New York. Lavor\u00f2 a Wall Street come rappresentante della Schweickart and Company per tre anni. Lavor\u00f2 anche in diverse aziende PR, fu una copywriter per l'Elektra Records, lavorando per il pubblicista Johnny Carson.\nCarriera pornografica.\nCominci\u00f2 a recitare nel mondo della pornografia nel 1976, apparendo in vari film fra i quali: \"The Trouble With Young Stuff\", \"All About Gloria Leonard\" (entrambi i film sono stati scritti e diretti da Joseph W. Sarno), \"The Opening of Misty Beethoven\" (diretto da Radley Metzger), \"Fortune Smiles\" e \"Taboo American Style\". Lavor\u00f2 con molte attrici, tra cui Constance Money, Leslie Bovee, Sharon Mitchell, Jennifer Welles e Samantha Fox, prima di ritirarsi dalle scene nel 1984. Diresse anche alcuni film porno e fu sposata con Bobby Hollander. Dopo essersi trasferita nelle Hawaii nel 1993, ritorn\u00f2 a Los Angeles nel 1997 a lavorare per la Private Media Group.\nHigh Society.\nDopo la sua carriera come attrice pornografica Gloria Leonard ha lavorato per 14 anni come editore per il magazine \"High Society\", che fu pioniere nella pubblicazione di foto nude di personaggi famosi e nella creazione di linee telefoniche erotiche. Fu assunta dall'editore stesso della rivista, Carl Ruderman, che cercava un editore femminile per una pubblicazione maschile. Margot Kidder, Ann-Margret e Barbra Streisand cercarono di citare in giudizio la rivista dopo che la stessa aveva pubblicato alcune loro foto che le ritraevano nude.\nLa Leonard istitu\u00ec le prime linee telefoniche erotiche nel 1983 e la rivista combatt\u00e9 una causa legale in loro difesa, su una questione di libert\u00e0 di parola, presso la Corte suprema degli Stati Uniti, vincendo. Fu responsabile di \"High Society\" dal 1977 al 1991. Nei primi anni ottanta la Leonard concluse un accordo con Norman Mailer per scrivere un film porno, tuttavia il progetto non fu mai realizzato.\nApparizioni televisive.\nNel 1984 recit\u00f2 nel ruolo di una venditrice in \"Simon &amp; Simon\", nell'episodio \"Manna dal cielo\". Gloria fu anche ospite in vari talk-show, inclusi \"The Oprah Winfrey Show\", \"Geraldo\", \"Maury\", \"Larry King Live\" e \"The Howard Stern Show\". Condusse anche propri show televisivi quali \"The Leonard Report: For Adults Only\" e successivamente \"Gloria Leonard's Hot Shopper Hour\"."}
{"id": "2654644", "revid": "729019", "url": "https://it.wikipedia.org/wiki?curid=2654644", "title": "Regione oscura della Giraffa", "text": "La regione oscura della Giraffa \u00e8 un complesso di nubi molecolari e oscure visibili in direzione della parte meridionale della costellazione della Giraffa. Si tratta di un sistema di nubi e stelle giovani situate all'interno del Braccio di Orione a circa 1000\u00a0parsec (3300 anni luce) di distanza dal sistema solare; condivide la medesima regione galattica delle nubi molecolari di Cassiopea e si trova al di l\u00e0 dei complessi di formazione stellare di Perseo e del Toro.\nLa regione non \u00e8 stata oggetto di particolari studi fino alla fine del Novecento, quando vennero condotti alcuni monitoraggi sulle regioni oscure che celano la Via Lattea in questo tratto; negli anni novanta si \u00e8 scoperto che sono qui attivi dei fenomeni di formazione stellare, come testimoniato dalla presenza di un gran numero di oggetti stellari giovani e dell'associazione OB catalogata come Camelopardalis\u00a0OB1, composta da alcune stelle brillanti di classe spettrale O e B, pi\u00f9 diverse decine di stelle di classe A.\nGli oggetti pi\u00f9 remoti osservabili in questa regione di cielo appartengono al Braccio del Cigno, noto anche come Braccio Esterno, in cui si estende l'associazione Cam\u00a0OB3 e alcune regioni H II ad essa associate.\nOsservazione.\nLa regione galattica in direzione della costellazione della Giraffa si presenta visivamente molto oscurata: questo \u00e8 infatti il tratto della scia della Via Lattea meno luminoso e appariscente dell'intera volta celeste; pu\u00f2 essere osservato come un debolissimo alone chiaro dall'aspetto molto sfilacciato soltanto nelle notti pi\u00f9 buie e limpide, e anche i campi stellari della regione sono assai poco ricchi. Con un binocolo \u00e8 possibile osservare nella regione alcune deboli associazioni di stelle scarsamente concentrate, mentre gran parte degli astri sono sparpagliati e apparentemente privi di legami. La regione \u00e8 facile da individuare grazie alla presenza della brillante stella Mirfak (), la stella pi\u00f9 brillante della costellazione di Perseo, posta al centro di una brillante associazione di stelle azzurre nota come ammasso di (Mel\u00a020), che rappresenta a sua volta il centro dell'associazione Perseus\u00a0OB3. L'area di cielo a nord di quest'associazione corrisponde alla regione oscura della costellazione della Giraffa.\nLa declinazione del complesso nebuloso \u00e8 fortemente settentrionale, con una media di 56\u00b0N; ci\u00f2 comporta che la sua osservazione sia possibile in particolare dalle regioni poste nell'emisfero boreale terrestre, dove per altro si presenta circumpolare fino alle latitudini temperate inferiori. Dall'emisfero australe \u00e8 possibile osservare il complesso quasi esclusivamente dalla fascia tropicale e subtropicale, da cui per altro si osserva estremamente bassa sull'orizzonte settentrionale. Il periodo pi\u00f9 adatto per la sua osservazione nel cielo serale ricade nei mesi corrispondenti all'autunno e all'inverno boreali, tra la fine di ottobre e tutto il mese di marzo; la parte meridionale della Giraffa appare allo zenit alle latitudini corrispondenti all'Europa settentrionale e al Canada, oltre che alla Russia centro-meridionale.\nStruttura e ambiente galattico.\nLa regione della Giraffa si trova fisicamente nella parte pi\u00f9 esterna del Braccio di Orione, il piccolo braccio di spirale secondario della Via Lattea in cui si trova il sistema solare e gran parte degli oggetti pi\u00f9 luminosi della volta celeste, nonch\u00e9 quasi tutte le stelle osservabili ad occhio nudo da Terra: la linea di vista fra il Sole e la regione \u00e8 interessata da forti oscuramenti operati dalle masse di gas e polvere interstellare disperse lungo il braccio. L'oggetto pi\u00f9 notevole lungo la linea di vista \u00e8 l'associazione Per\u00a0OB3, un'associazione OB le cui componenti stellari pi\u00f9 luminose sono perfettamente visibili anche senza l'ausilio di strumenti, in quanto costituiscono il gruppo di stelle attorno alla brillante stella Mirfak; quest'associazione viene a trovarsi a circa 200-250\u00a0parsec di distanza dal Sole, dunque a un quarto della distanza che lo separa dalla regione della Giraffa qui presa in esame.\nPer\u00a0OB3 si trova nella parte centrale dello spessore del Braccio di Orione; oltre questo si estende l'Anello Lindblad, a circa 300\u00a0parsec, nella cui regione si trova anche la Nube di Perseo, posta per\u00f2 a una latitudine galattica elevata che dunque non ostacola la linea di vista in direzione della Giraffa. Ancora oltre si estende una regione priva di grossi addensamenti nebulosi, in cui gli oggetti pi\u00f9 notevoli sono l'ammasso aperto NGC 752 in Andromeda e M34. L'associazione Cam\u00a0OB1, centrata sulla regione di nebulose oscure della Giraffa, si mostra ancora pi\u00f9 in l\u00e0, sul bordo del braccio di spirale; essa appare in connessione con alcune nebulose a emissione, fra le quali spiccano Sh2-202 e Sh2-205. Una delle nebulose oscure pi\u00f9 dense appartenenti a questo settore galattico, situata nei pressi di Sh2-202, contiene l'oggetto stellare massiccio GL\u00a0490, mentre poco innanzi ad esse si troverebbe il grande complesso di nubi oscure che comprende TGU\u00a0942, TGU\u00a0994, TGU\u00a01003, TGU\u00a01036, TGU\u00a01041, TGU\u00a01027 (nella direzione di ), TGU\u00a01014, TGU\u00a01006 e TGU\u00a0989, disposte a formare una struttura ad anello nella parte meridionale della regione della Giraffa.\nGli altri oggetti visibili nella stessa direzione, come le due stelle di quarta magnitudine associate alle nebulose a riflessione vdB 14 e vdB 15 e i complessi oscuri posti alcuni gradi ad ovest di Sh2-202, appartengono invece alla parte pi\u00f9 remota del Braccio di Orione, disposti fra questo e il Braccio di Perseo, uno dei bracci maggiori della Via Lattea. Tutte le altre regioni nebulose brillanti visibili in questa direzione, ossia Sh2-203, Sh2-204, Sh2-206 e Sh2-207, apparterrebbero invece alla parte pi\u00f9 remota del Braccio di Perseo, a breve distanza dal Braccio Esterno, nella regione galattica in cui giace anche l'associazione Cam\u00a0OB3, le cui stelle principali sono HD\u00a0237211, una supergigante blu di magnitudine 9,05, e BD+63\u00a087, una subgigante bianco-azzurra di magnitudine 10,01. L'area che si estende fra Cam\u00a0OB1 e il Braccio di Perseo appare in questa direzione pressoch\u00e9 priva di complessi nebulosi e di stelle notevoli.\nNubi molecolari e regioni di formazione stellare.\nI maggiori indizi della presenza di fenomeni di formazione stellare nella regione sono dati dalla presenza di alcuni oggetti stellari giovani all'interno delle regioni H II osservabili in questa direzione, come Sh2-202. In questa nube l'oggetto pi\u00f9 notevole \u00e8 la sorgente infrarossa IRAS\u00a003134+5958, che coincide con la stella HBC\u00a0336, una stella T Tauri con forti emissioni H\u03b1; questa stella si trova all'interno dell'ammasso aperto catalogato come Stock 23, la cui reale esistenza \u00e8 messa in dubbio in quanto si sospetta che le sue stelle appaiano associate solo a causa di un effetto prospettico. Altre 12 stelle con forti emissioni H\u03b1 sono state scoperte nei pressi della nube Sh2-205, di cui 4 appartengono alla classe delle T\u00a0Tauri. All'interno degli oscuri banchi di polvere sono stati invece individuati alcuni bozzoli ad alta densit\u00e0: 12 di questi, coincidenti con altrettante protostelle, sono stati individuati nella nube LDN\u00a01400, mentre CB17 (LDN\u00a01389) e CB26 (LDN\u00a01439) sono associati rispettivamente alle sorgenti infrarosse IRAS\u00a004005+5647 e IRAS\u00a004559+5200, coincidenti a loro volta con nuclei protostellari. Un gran numero di altre sorgenti IRAS sono state scoperte nelle nubi circostanti.\nUna delle sorgenti pi\u00f9 interessanti del complesso della Giraffa \u00e8 IRAS\u00a004376+5413: l'oggetto \u00e8 parzialmente avvolto nella nube oscura LDN\u00a01415 ed \u00e8 associato all'oggetto di Herbig-Haro HH\u00a0892; nel corso degli anni duemila questa sorgente ha subito un notevole aumento della sua luminosit\u00e0, in maniera simile a quanto era gi\u00e0 stato osservato in altri oggetti simili localizzati in altre regioni galattiche. Ci\u00f2 ha fatto supporre che la sorgente fosse associata a una giovane stella EX Lupi o a una stella FU Orionis, la cui caratteristica principale \u00e8 proprio un improvviso aumento di luminosit\u00e0 dovuto ad un'imponente eruzione di materia dalla fotosfera protostellare.\nGli oggetti stellari giovani presenti nella regione tendono ad essere raggruppati in associazioni, come \u00e8 ben evidente nella nube di GL\u00a0490 e in Sh2-205, posti nel medesimo settore galattico dell'associazione Cam\u00a0OB1; 42 degli oggetti stellari giovani osservati in questa direzione appartengono effettivamente al Braccio di Orione, mentre altri oggetti pi\u00f9 lontani si trovano sul Braccio di Perseo, a oltre 2000\u00a0parsec.\nAssociazioni OB.\nUn'associazione OB \u00e8 un'associazione stellare di recente formazione che contiene decine di stelle massicce di classe spettrale O e B, ossia blu e molto calde; si formano in contemporanea nelle nubi molecolari giganti, il cui gas residuo viene spazzato via dal forte vento stellare e dalla radiazione UV emessa dalle stesse stelle che ha generato. Nel giro di pochi milioni di anni, gran parte delle stelle pi\u00f9 luminose dell'associazione esplodono come supernovae, mentre le stelle pi\u00f9 piccole sopravvivono per molto pi\u00f9 tempo, in virt\u00f9 della loro massa inferiore. Si crede che la gran parte delle stelle della nostra Galassia siano in origine appartenute ad associazioni OB. Paradossalmente, si possono conoscere pi\u00f9 facilmente le associazioni OB di altre galassie piuttosto che della nostra, a causa della presenza delle nubi oscure che mascherano la gran parte degli oggetti interni alla Via Lattea.\nLe associazioni visibili in direzione della regione oscura della Giraffa appartengono a due bracci di spirale distinti; la pi\u00f9 vicina, direttamente in relazione con i banchi oscuri osservabili in sovrapposizione alla scia della Via Lattea, \u00e8 la Cam\u00a0OB1, appartenente al Braccio di Orione. Cam\u00a0OB3, al contrario, si trova in una regione galattica molto pi\u00f9 remota, sul bordo esterno del Braccio di Orione.\nCamelopardalis OB1.\nCam OB1 \u00e8 l'associazione OB pi\u00f9 vicina del gruppo della Giraffa. Di individua poco a nord dell'Ammasso di e si estende apparentemente su una regione dal diametro di ben 24\u00b0; l'associazione \u00e8 distinguibile in tre gruppi. Cam\u00a0OB1-A \u00e8 la parte pi\u00f9 settentrionale; di essa fanno parte le due stelle HD 21291 (CS\u00a0Cam), una supergigante blu variabile \u03b1 Cygni responsabile dell'illuminazione della nube vdB 14, e HD 21389 (CE Cam), anch'essa supergigante variabile e responsabile dell'illuminazione di vdB 15. A questa sottosezione appartiene anche la nebulosa Sh2-202 e le stelle ad essa associate. Il secondo gruppo \u00e8 Cam\u00a0OB1-B, che appare centrato attorno alla nube Sh2-205, nella parte sudorientale della regione, sul confine con la costellazione di Perseo; il terzo gruppo, Cam\u00a0OB1-C, \u00e8 centrato sull'ammasso NGC 1502. Le dimensioni totali dell'associazione, tenendo conto di una distanza media pari a 1000\u00a0parsec, sono pari a circa 70-90\u00a0parsec, un diametro abbastanza tipico per un'associazione\u00a0OB. La distanza dell'associazione \u00e8 stata stimata tramite un calcolo medio della distanza delle sue componenti, ed equivale a 1010\u00b1210\u00a0parsec (3292\u00b1685\u00a0anni\u00a0luce).\nInizialmente 55 stelle furono indicate come probabili membri dell'associazione, alcune delle quali ne furono escluse in seguito ad uno studio del 2007 che prese in considerazione la distanza fotometrica; delle 43 stelle prese in esame, 2 sono di classe compresa fra O8.5 e O9, 35 sono comprese fra le classi B0 e B3, dalle stelle blu di sequenza principale alle supergiganti, e 6 sono delle supergiganti di classe A, G e K, alle quali vanno aggiunte altre 15 supergiganti blu appartenenti all'ammasso NGC\u00a01502. La met\u00e0 delle stelle dell'associazione si concentrano nel gruppo Cam\u00a0OB1-A, fra cui spicca la giovanissima GL\u00a0490, una stella di grande massa (circa 8-10\u00a0M\u2299), in procinto di entrare nella fase di stella Be di Herbig, mentre nel gruppo Cam\u00a0OB1-B ve ne sono una decina; all'associazione potrebbe essere appartenuta in origine anche la supergigante fuggitiva , responsabile dell'illuminazione della nube vdB 30, facente parte di NGC\u00a01502 fino a 2 milioni di anni fa e ora posta alla distanza del Braccio di Perseo, ad una elevatissima latitudine galattica, oltre che l'ammasso NGC 1444, situato nei pressi di Sh2-205. Nella regione dell'associazione le stelle di massa pi\u00f9 piccola si sono originate a seguito di un ciclo di formazione stellare che ha avuto luogo nel corso di circa 100 milioni di anni, mentre per le stelle massicce che compongono l'associazione in s\u00e9 l'et\u00e0 deve essere ancora verificata con maggiore precisione.\nCamelopardalis OB3.\nL'associazione Cam\u00a0OB3 fa parte degli oggetti galattici di fondo pi\u00f9 remoti osservabili in direzione della Giraffa; la sua distanza \u00e8 stata stimata in circa 3300-4230\u00a0parsec ed \u00e8 dunque situata sulla parte pi\u00f9 esterna del Braccio di Perseo o fra questo e il Braccio del Cigno. Fra le sue stelle pi\u00f9 brillanti, visibili alcuni gradi a sud di NGC\u00a01502 in una regione fortemente oscurata, vi sono HD\u00a0237211 e BD+63\u00a087, due supergiganti, cui si aggiungono una quindicina di stelle di classe O e B di sequenza principale, fra cui spicca BD+56\u00a0866, di classe O9V, e MY Camelopardalis, per un totale di 18 membri accertati. In uno studio del 2008 \u00e8 stato per la prima volta individuato un possibile ammasso aperto associato fisicamente all'associazione Cam\u00a0OB3, le cui coordinate sono AR= e DEC=, che contiene al suo interno le stelle LSI+57\u00b0137, di classe B1.5V, e BD+56\u00a0866, di classe O9V. L'ammasso \u00e8 stato catalogato come Alicante\u00a01; la sua scoperta conferma definitivamente l'esistenza della stessa associazione\u00a0OB, la quale in precedenza era stata messa in dubbio. Secondo gli autori di questa scoperta, Cam\u00a0OB3 si trova alla distanza di 4000\u00a0parsec (circa 13000\u00a0anni\u00a0luce).\nA Cam\u00a0OB3 \u00e8 associata la nebulosa Sh2-204, visibile poco ad ovest dell'ammasso sopra citato, che possiede una forma ad arco notevolmente pronunciata; la sua grande estensione apparente \u00e8 indice delle sue notevoli dimensioni fisiche reali. Ad alcuni gradi di distanza in direzione sudovest si trova la nube Sh2-203, spesso indicata come facente parte dello stesso braccio di spirale dell'associazione Cam\u00a0OB3. L'ambiente galattico dell'associazione comprende pure la nebulosa Sh2-207, la cui fonte primaria della ionizzazione dei gas \u00e8 la stella subgigante blu di tredicesima magnitudine USNO-A2 1425-05097182, e Sh2-206 (NGC 1491), ionizzata dal vento della stella BD+50\u00b0\u00a0886, una stella blu di classe O5 di magnitudine 11,22, dall'elevata temperatura superficiale, responsabile della formazione di un fronte di ionizzazione che avanza alla velocit\u00e0 di 0,03\u00a0kms\u22121."}
{"id": "2654645", "revid": "104458", "url": "https://it.wikipedia.org/wiki?curid=2654645", "title": "Eddie Edwards (sciatore)", "text": " Soprannominato \"The Eagle\" (\"L'aquila\"), divenne celebre per essere stato il primo atleta britannico ad aver partecipato ai giochi olimpici invernali nella specialit\u00e0 del salto con gli sci: alle Olimpiadi di Calgary 1988 giunse ultimo nelle gare dai trampolini K70 e K90.\nLa sua storia \u00e8 stata raccontata nel 2016 nel film biografico \"Eddie the Eagle - Il coraggio della follia\".\nBiografia.\nNato in una nazione priva di grandi tradizioni negli sport sciistici, inizi\u00f2 a sciare a tredici anni sulla pista artificiale della collina di Gloucester, prima di prendere parte nel dicembre 1977 ad una settimana bianca organizzata dalla sua scuola sulle Dolomiti trentine ad Andalo.\nDiscreto sciatore nella discesa libera, tent\u00f2 di qualificarsi per le Olimpiadi invernali del 1984 a Sarajevo.\nPer incrementare la possibilit\u00e0 di qualificarsi alle olimpiadi di Calgary, nel 1985 si trasfer\u00ec a Lake Placid, negli Stati Uniti, per formarsi e partecipare a gare di livello pi\u00f9 elevato, ma si trov\u00f2 subito a corto di fondi. Per realizzare ugualmente il suo sogno olimpico, pass\u00f2 allo sci nordico e in particolare al salto con gli sci, sia per ragioni economiche sia per ottenere una pi\u00f9 facile qualificazione olimpica, dal momento che da oltre 60 anni non vi era alcun saltatore britannico in attivit\u00e0. Sfruttando i regolamenti del Comitato Olimpico Internazionale, che in quel periodo garantivano a ogni Paese la possibilit\u00e0 di iscrivere almeno un rappresentante in ogni gara, Edwards apprese i rudimenti della disciplina e si allen\u00f2 per due anni, in vista di .\nEdwards inizi\u00f2 a saltare a Lake Placid sotto lo sguardo di John Viscome e Chuck Berghorn, di cui utilizz\u00f2 le attrezzature, anche se doveva indossare sei paia di calze per poterne calzare gli scarponi da sci. Eddie era svantaggiato dal suo peso corporeo (circa 82 kg, cio\u00e8 9 kg in pi\u00f9 rispetto ai concorrenti pi\u00f9 pesanti) e dalla mancanza di sostegno economico per la formazione, che era totalmente finanziata da lui stesso: per mantenersi lavor\u00f2 come intonacatore, addetto alle pulizie e spalatore di neve. Essendo affetto da grave ipermetropia era costretto a indossare sotto la maschera da sci occhiali dotati di lenti da vista molto spesse, che a causa dell'alta quota si appannavano facilmente durante i salti.\nNell'estate 1986 and\u00f2 ad allenarsi, a proprie spese, sul trampolino di Kandersteg (Svizzera).\nDebutto nelle competizioni internazionali.\nIl suo esordio internazionale avvenne nella Coppa Europa FIS a St. Moritz il 26 dicembre 1986, dove salt\u00f2 60 metri, classificandosi al 67\u00ba e ultimo posto, cos\u00ec come in molte altre competizioni successive. Pochi giorni dopo, il 30 dicembre 1986, debutt\u00f2 in Coppa del Mondo a Oberstdorf (gara valida anche ai fini del Torneo dei quattro trampolini), dove salt\u00f2 65 metri, piazzandosi 110\u00ba con soli 15 punti. Nella stessa citt\u00e0 partecip\u00f2 nel febbraio 1987 ai campionati del mondo dal trampolino normale, dove giunse ultimo (59 m e 61,5 m), alle spalle dello spagnolo Bernat Sol\u00e0. In seguito vol\u00f2 in Svezia per le gare di coppa del mondo a \u00d6rnsk\u00f6ldsvik e Falun, dove giunse ultimo in entrambe. Il 20 marzo 1987 a Oslo, per la prima volta nella sua carriera, non giunse ultimo: si classific\u00f2 penultimo (85\u00ba posto), davanti all'olandese Gerrit Konijnenberg; lo stesso risultato venne registrato due giorni dopo. Alla fine della stagione sportiva gareggi\u00f2 in Norvegia nella Coppa Europa sui trampolini di Stj\u00f8rdal (dove fece registrare il salto pi\u00f9 corto della competizione -45 metri-, giungendo nuovamente in ultima posizione), Sprova (penultimo) e a Meldal, dove miglior\u00f2 il suo miglior piazzamento: giunse quartultimo, superando il norvegese Ole Tallakstad e gli statunitensi Scott Larson e Blue Teramoto. Nell'ultima gara stagionale a Stj\u00f8rdal giunse di nuovo ultimo.\nLa stagione 1987-1988 inizi\u00f2 con il penultimo posto nella gara di Coppa Europa a St. Moritz (dove super\u00f2 solo il suo connazionale Alan Jones). Prese parte poi a tutte le quattro gare del 36\u00ba Torneo dei quattro trampolini: nelle ultime due gare giunse penultimo. Prima delle Olimpiadi invernali di Calgary partecip\u00f2 ad altre due gare di Coppa del Mondo, posizionandosi rispettivamente all'ultimo e al penultimo posto.\nSuccessivamente prese parte ad altre sette gare di Coppa del Mondo, tutte nel contesto del torneo (miglior piazzamento: 94\u00b0 a Garmisch-Partenkirchen il 1\u00ba gennaio 1989). Prese parte anche alla gara di Oberstdorf (67\u00b0 nel trampolino normale), dove riusc\u00ec a conquistare il record britannico con un salto di 73,5 metri.\nLa partecipazione alle olimpiadi invernali del 1988.\nOttenuto il primato nazionale, Edwards riusc\u00ec cos\u00ec a guadagnarsi la convocazione olimpica: ne fu informato mentre lavorava come intonacatore e risiedeva temporaneamente in un ospedale psichiatrico finlandese (non come paziente, ma a causa della mancanza di fondi per trovare una sistemazione alternativa).\nAlle Olimpiadi di Calgary prese parte alla gara del trampolino normale K70, indossando un nuovo casco regalatogli dalla squadra italiana, mentre gli atleti austriaci gli offrirono un nuovo paio di sci: realizz\u00f2 due salti da 55 metri, classificandosi al 58\u00ba e ultimo posto con 69,2 punti (il penultimo concorrente ottenne 140,4 punti con salti da 71 e 68,5 metri, mentre il vincitore consegu\u00ec 229,1 punti con salti di 89,5 m). A sorpresa partecip\u00f2 anche alla gara dal trampolino lungo K90 e anche in questa gara arriv\u00f2 ultimo (55\u00ba posto) con 57,5 punti (salti da 71 m e 67 m), con ampissimi distacchi dalla penultima posizione (il canadese Todd Gilman salt\u00f2 96 e 86,5 m, ottenendo 110,8 punti) e dal vincitore (Matti Nyk\u00e4nen con 224 punti e salti da 118,5 m e 107 m).\nIl suo caso dest\u00f2 scalpore e curiosit\u00e0 nella stampa sportiva, tanto che perfino l'allora presidente degli Stati Uniti d'America, Ronald Reagan, volle assistere a una sua gara, interrompendo una riunione. Edwards critic\u00f2 i giornalisti, che lo paragonavano a Mr. Magoo per il suo aspetto fisico: \"\"Hanno detto che avevo paura delle altezze. Ma io facevo sessanta salti in un giorno, il che non \u00e8 certo qualcosa che qualcuno con paura delle altezze sarebbe stato in grado di fare\".\nLa sua mancanza di successo commosse il pubblico e lo fece diventare subito una celebrit\u00e0 mediatica nei \"talk show\" in tutto il mondo, grazie soprattutto alla sua apparizione al \"The Tonight Show\" durante i giochi olimpici. Alla cerimonia di chiusura delle Olimpiadi il presidente del Comitato organizzatore, Frank King, celebr\u00f2 gli sforzi di Edwards (\"In questi giochi, alcuni atleti hanno vinto la medaglia d'oro, alcuni hanno battuto dei record, e alcuni di voi hanno addirittura volato come un'aquila\"\"), mentre i circa 100.000 spettatori iniziarono a urlare \"Eddie, Eddie!\". Per breve tempo Edwards divenne un personaggio dello spettacolo, pubblicando il libro umoristico \"On the Piste\" (\"Sulla pista\") e registrando alcuni singoli musicali. Si stima che nel 1988 abbia guadagnato circa 400.000 sterline.\nDopo le Olimpiadi.\nAlla fine della stagione 1987-1988 partecip\u00f2 a due gare di Coppa del Mondo, a Oslo e a Planica (sempre ultimo).\nNella stagione successiva, Edwards inizi\u00f2 con un tour del Nord America in Coppa del Mondo: ultimo a Thunder Bay per due volte, giunse penultimo nella prima gara di Lake Placid e quartultimo nella seconda gara. Partecip\u00f2 poi alle due gare tedesche del 37\u00ba Torneo dei quattro trampolini, che furono le sue ultime apparizioni in Coppa del Mondo, giungendo sempre ultimo. Nel marzo 1989 gareggi\u00f2 in Coppa Europa nelle due gare di Sch\u00f6nwald (penultimo e terzultimo).\nNel 1989 Edwards si schiant\u00f2 dal trampolino del Monte Isel a Innsbruck, rompendosi la clavicola; pur avendo annunciato di voler partecipare ai campionati mondiali di sci nordico 1989 a Lahti, questa fu la sua ultima gara, poich\u00e9 gli organizzatori gli impedirono l'ulteriore partecipazione alle gare di salto con gli sci. Inoltre il CIO cambi\u00f2 le regole nel 1990 ed Edwards non riusc\u00ec a qualificarsi per le successive Olimpiadi.\nLa regola di Eddie \"The Eagle\".\nL'attenzione diffusa che Edwards ricevette a Calgary mise in imbarazzo gli organizzatori delle gare di salto con gli sci; poco dopo la fine delle Olimpiadi invernali, i requisiti di accesso furono rafforzati, in modo da rendere quasi impossibile la partecipazione olimpica a chiunque avesse voluto seguire l'esempio di Edwards, che non pot\u00e9 prendere parte ad altre edizioni dei Giochi olimpici a causa di modifiche regolamentari che imposero requisiti minimi per l'ammissione.\nIn risposta al fenomeno Edwards, nel 1990 il Comitato Olimpico Internazionale (CIO) istitu\u00ec quella che divenne nota come la \"regola di Eddie The Eagle\", che richiede per la partecipazione olimpica di competere preventivamente in eventi internazionali e di essere collocato nel 30% degli atleti migliori, oppure entro i primi 50 concorrenti.\nPer questo motivo Edwards non riusc\u00ec a qualificarsi per le Olimpiadi invernali del 1992 ad Albertville (Francia) e del 1994 a Lillehammer (Norvegia). Ciononostante, ottenne una sponsorizzazione di cinque anni dalla Eagle Airlines, una piccola societ\u00e0 di charter britannica, per finanziare il suo tentativo di qualificarsi ai Giochi olimpici del 1998 a Nagano (Giappone), ma senza successo neppure quella volta.\nRitorno alle competizioni.\nEddie Edwards torn\u00f2 a saltare nelle gare internazionali nel marzo 1996, partecipando a due gare di Coppa Continentale a \u00d6rnsk\u00f6ldsvik, in Svezia, dove giunse nuovamente ultimo. Nella stagione 1996-1997 fece altre tre apparizioni in Coppa Continentale: il 29 dicembre 1996 ottenne il suo miglior piazzamento nelle competizioni internazionali, classificandosi al 36\u00ba posto nella gara di Lake Placid, davanti a ben otto saltatori statunitensi. Chiuse la carriera agonistica a Westby nelle due gare dell'8 e 9 febbraio 1997, dove si classific\u00f2 rispettivamente al 45\u00ba posto (davanti a cinque atleti) e al 41\u00ba posto (davanti a otto saltatori); peraltro in entrambe queste due ultime competizioni fece registrare la rara impresa di ottenere salti con punteggio negativo (-10,6 e -6,3 punti).\nNonostante i suoi pessimi risultati, Edwards giunse vicino alla qualificazione per le Olimpiadi invernali del 1998 a Nagano, riuscendo anche a trovare la sponsorizzazione della piccola compagnia aerea britannica Eagle Airlines: nel campionato statunitense giunse al 29\u00ba posto, ma pur avendo superato la cosiddetta \"regola di Eddie The Eagle\" non riusc\u00ec comunque ad andare alle Olimpiadi.\nIl ritorno in Canada.\nIl 13 febbraio 2008 Edwards ritorn\u00f2 a Calgary per partecipare ai festeggiamenti per il ventesimo anniversario dei Giochi olimpici invernali. Durante la sua visita inaugur\u00f2, insieme a un membro della squadra di bob giamaicana, la nuova teleferica del Parco Olimpico del Canada (attrazione che simula la velocit\u00e0 di un saltatore con gli sci) e guid\u00f2 una processione di sciatori sulle piste del parco, mentre portava in mano una torcia olimpica.\nEdwards venne scelto come tedoforo nella staffetta per le Olimpiadi di Vancouver del 2010, e il 7 gennaio 2010 a Winnipeg port\u00f2 la torcia.\nVita privata.\nEdwards vive a Woodchester, \u00e8 divorziato e ha due figlie. Dopo aver dichiarato bancarotta nel 1992, si \u00e8 iscritto all'Universit\u00e0 di Leicester, dove nel 2003 ha conseguito la laurea in Legge, anche se poi ha continuato la sua attivit\u00e0 di muratore. In seguito ha subito un'operazione agli occhi, abbandonando i caratteristici occhiali.\nIl film.\nL'interesse suscitato dal suo caso gli procur\u00f2 notoriet\u00e0 e vari contratti pubblicitari. Ispirato alla sua vita, nel 2016 \u00e8 stato realizzato il film \"Eddie the Eagle - Il coraggio della follia\", con Taron Egerton nei panni di Eddie Edwards."}
{"id": "2654652", "revid": "125629966", "url": "https://it.wikipedia.org/wiki?curid=2654652", "title": "Atanasiu di Iaci", "text": "Monaco benedettino, fu testimone della venuta in Catania del re aragonese Giacomo II nell'anno 1287, evento al seguito del quale avrebbe compilato la cronaca \"Di la vinuta di lu re Iapicu in Catania\", in siciliano. \nL'autenticit\u00e0 della \"Vinuta\" e la storicit\u00e0 di Atanasiu furono messe in dubbio da V. De Gaetano, che la consider\u00f2 un falso di Pietro Carrera, basandosi sul fatto che l'opera non \u00e8 attestata prima della sua menzione nel libro del Carrera \"Delle memorie historiche della citt\u00e0 di Catania\" (1639). L'opera a detta dello storico seicentesco sarebbe stata ritrovata nella biblioteca del monastero dei Benedettini di Catania.\nFu pubblicata per la prima volta da Pietro Bentivegna di Palermo negli \"Opuscoli di autori Siciliani\" (1760). La \"Vinuta\" fu considerata autentica da Enrico Sicardi per l'edizione del 1917. Anche Giulio Bertoni la considera autentica, basandosi sull'antichit\u00e0 del linguaggio. \nSe autentica, l'opera \u00e8 ritenuta uno dei pi\u00f9 antichi esempi di prosa siciliana.\nA lui \u00e8 stata anche attribuita la cronaca \"Lu rebellamentu di Sichilia\" di anonimo messinese del 1290. \nTrascorse buona parte della sua vita presso il monastero di San Nicol\u00f2 l'Arena di Nicolosi, alle falde dell'Etna, dove mor\u00ec."}
{"id": "2654653", "revid": "76963", "url": "https://it.wikipedia.org/wiki?curid=2654653", "title": "Lucile Watson", "text": ""}
{"id": "2654659", "revid": "1993636", "url": "https://it.wikipedia.org/wiki?curid=2654659", "title": "Universit\u00e0 tecnica nazionale di Atene", "text": "L'Universit\u00e0 tecnica nazionale di Atene (; in inglese \"National Technical University of Athens\", da cui la sigla NTUA), semplicemente chiamata Politecnico di Atene, \u00e8 la pi\u00f9 antica e prestigiosa istituzione della Grecia nel campo della formazione alla tecnologia e ha costantemente contribuito allo sviluppo scientifico, tecnico ed economico del Paese fin dalla sua fondazione avvenuta nel 1836.\nLa sua storia \u00e8 strettamente connessa alle vicende della lotta del popolo greco per l'indipendenza, la democrazia e il progresso sociale.\nIn Grecia il Politecnico viene denominata anche \"Ethnicon Metsovion Polytechnion\" (\"Politecnico Metsoviano Nazionale\") in onore dei suoi primi finanziatori: Nikolaos Stournaris, Eleni Tositsa, Michail Tositsas e Georgios Averof, tutti originari di Metsovo, una piccola citt\u00e0 dell'Epiro, che effettuarono cospicue donazioni all'Istituto nella seconda met\u00e0 del XIX secolo.\nStoria.\n1836: la fondazione.\nIl Politecnico fu creata per decreto Reale, pochi anni dopo la conquista dell'indipendenza greca.\nVenne chiamata \"Scuola Reale delle Arti\", una scuola professionale part-time (limitata alla domenica e i giorni festivi) con lo scopo di formare artigiani, operai edili e capomastri.\nNel 1840, a causa della sua crescente popolarit\u00e0 ed il mutare delle condizioni socio-economiche del nuovo Stato, fu elevata al rango di Scuola Tecnica con orario feriale e collocata nella sua attuale sede.\n1843: la ristrutturazione.\nLa \"Scuola delle Arti\" \u00e8 oggetto del suo maggior intervento di ristrutturazione.\nTre dipartimenti vengono creati: la Scuola professionale part-time, la Scuola feriale e la Scuola Superiore delle Belle Arti.\nIl termine Arti era usato all'epoca sia per le Belle Arti ed anche per l'Ingegneria.\nDa questo ne segu\u00ec una tradizione per cui oggi il Politecnico include un Dipartimento di Architettura e mantiene stretti legami con la Scuola di Belle Arti che nel frattempo \u00e8 divenuta una istituzione indipendente.\n1873: il campus storico.\nLa Scuola per Industria e Belle Arti si svilupp\u00f2 rapidamente per divenire la principale istituzione per l'Educazione superiore, una Universit\u00e0 Tecnica con un elevato numero di studenti e un ricco curriculum di corsi scientifici e professionali. Nel 1873 si trasfer\u00ec nel suo nuovo Campus sub-urbano in via Patission (allora nella periferia di Atene) e fu rinominato (non ufficialmente) come \"Ethnicon Metsovion Polytechnion\" dal nome della citt\u00e0 natale dei benefattori che finanziarono la sua fondazione.\n1887: le scuole (facolt\u00e0).\nL'istituzione venne divisa in tre Scuole di orientamento tecnico: ingegneria strutturale, Architettura e Ingegneria meccanica aprendo cos\u00ec la strada per la sua crescita e stabilendo il suo ruolo di guida nel progresso tecnico ed economico della Grecia durante la rivoluzione industriale.\nContinu\u00f2 a funzionare in tale forma fino al 1914 quando nuove Scuole furono create e il Politecnico Metsoviano, denominazione divenuta ufficiale, fu sottoposto alla supervisione del Ministero dei Lavori Pubblici, una conseguenza del suo stretto legame con la crescita tecnico-economica dello Stato greco.\nIn uno stadio successivo il Politecnico fu associato alle altre Universit\u00e0 greche sotto la supervisione del Ministero dell'Educazione.\n1917: verso lo status attuale.\nL'universit\u00e0 tecnica ateniese assunse l'impostazione attuale in tale anno per via di una speciale Legge che la organizz\u00f2 come Scuola Superiore per l'Ingegneria civile, Meccanica ed Elettrica, Chimica ed Architettura.\nFino agli anni 1950 era l'unica Universit\u00e0 in Grecia ad offrire la laurea in Ingegneria.\nDa allora altre Scuole di Ingegneria sono state create presso le Universit\u00e0 di Salonicco, Patrasso e Tracia, ed altre Universit\u00e0 Tecniche furono poi fondate a Chania in Creta.\n1923: la camera tecnica di Grecia.\nGli allievi della NTUA formano il nucleo della Camera Tecnica di Grecia, una organizzazione professionale molto potente che funge da referente tecnico per lo Stato ed \u00e8 responsabile per la concessione delle abilitazioni professionali per tutti gli ingegneri praticanti in Grecia.\nTra la sua fondazione, avvenuta nel 1923, ed il 1963 la Camera Tecnica di Grecia ebbe 7800 iscritti mentre verso la fine degli anni ottanta del Novecento il numero dei suoi membri raggiunse approssimativamente il numero di 49.000.\nContributi alla storia della Grecia moderna.\nGli studenti della NTUA furono in prima linea per la lotta popolare, particolarmente nella Resistenza Nazionale, sotto l'occupazione nazista del periodo 1941-44 e durante la pi\u00f9 recente lotta contro la Dittatura dei Colonnelli tra il 1967 al 1974.\nDurante il periodo della Resistenza il movimento Studentesco era molto potente ed organizzato.\nSubito dopo l'occupazione della Grecia effettuato dalla truppe tedesche nell'aprile 1941, il movimento per la Resistenza venne organizzato ovunque: citt\u00e0, villaggi, fabbriche e universit\u00e0.\nEntro pochi mesi la Resistenza fu operativa all'interno della NTUA la quale, in aggiunta ai suoi ruoli di istituzione accademica, divenne uno dei maggiori centri per la resistenza attiva.\nDopo un ritardo di 40 anni, il 16 novembre 1984 l'NTUA rese omaggio al Movimento per la Resistenza Nazionale con l'erezione di una colonna commemorativa recante i nomi di 18 studenti che caddero durante la lotta di liberazione. Nel 1985 fu pubblicato un libro commemorativo con il titolo \"La NTUA (ed il suo ruolo) nel Movimento di Liberazione Nazionale 1941-44\".\nLa lotta contro la dittatura militare del periodo 1967-74 culmin\u00f2 con l'assemblea studentesca presso il Campus Patission della NTUA del 14 febbraio 1973 seguita da un attacco da parte della Polizia, di una brutalit\u00e0 senza precedenti, avvenuto all'interno del campus e con l'arresto di molti studenti. A questo seguirono altre dimostrazioni, l'occupazione della Facolt\u00e0 di Legge dell'Universit\u00e0 di Atene il 23 febbraio e il 20 marzo. Ciascuna di queste manifestazioni venne repressa con la forza.\nLa protesta culmin\u00f2 con il suo maggior attacco alla Giunta militare, nota come 'Ribellione del Politecnico', nel novembre 1973.\nGli eventi accaddero mercoled\u00ec 14 novembre e terminarono il 17 novembre 1973 con l'intervento, senza provocazione, dei carri armati dell'esercito e polizia contro gli assediati all'interno del Campus della NTUA ed i loro simpatizzanti esterni in Via Patission. In quei pochi giorni si not\u00f2 una crescita impressionante della ribellione popolare che aveva come riferimento la NTUA. Il popolo greco e la giovent\u00f9 dell'intera Nazione dimostrarono in supporto degli studenti, tutti uniti dagli ideali di Democrazia, Libert\u00e0, Indipendenza, Educazione e Progresso Sociale.\nIl bilancio della 'Ribellione del Politecnico' fu tragico: molti dimostranti furono ammazzati e molti di pi\u00f9 arrestati dalla Polizia Militare e torturati per mesi nelle sue prigioni.\nLa Giunta cadde pochi mesi dopo ed il Politecnico da allora \u00e8 stato commemorato ogni anno il 17 novembre dagli studenti, dagli allievi delle Scuole Superiori, il senato della NTUA, le Autorit\u00e0 greche, i Partiti politici, il Parlamento e, ovviamente, il Popolo dell'intera Nazione.\nLa 'Ribellione del Politecnico' \u00e8 stato uno straordinario evento della storia greca recente. La NTUA ha onorato le sue vittime con un monumento all'interno della sua piazzetta, di fronte al cancello di accesso demolito dai blindati della dittatura in quella notte tragica.\nIl monumento fu posto a fianco alla colonna di commemorazione della Resistenza Nazionale. I due monumenti enfatizzano la continua lotta del Popolo di Grecia e della sua giovent\u00f9 nel corso degli anni."}
{"id": "2654663", "revid": "287204", "url": "https://it.wikipedia.org/wiki?curid=2654663", "title": "Party (Pet Shop Boys)", "text": "Party \u00e8 la sesta raccolta del gruppo musicale britannico Pet Shop Boys, pubblicato il 4 novembre 2009 esclusivamente in Brasile.\nPubblicata per la promozione in Brasile del loro album \"Yes\", la data di pubblicazione della compilation fu fatta coincidere con i concerti brasiliani del del gruppo. La compilation include le hit dei Pet Shop Boys pi\u00f9 famose in Brasile, alcune delle quali sono colonne sonore di alcune soap opere brasiliane (canzoni come \"Being Boring\", \"Domino Dancing\", \"West End Girls\" e la recentissima \"King Of Rome\")."}
{"id": "2654665", "revid": "767487", "url": "https://it.wikipedia.org/wiki?curid=2654665", "title": "Il fidanzato di mia moglie", "text": "Il fidanzato di mia moglie \u00e8 un film del 1943 diretto da Carlo Ludovico Bragaglia.\nTrama.\nEnrico manda a monte il matrimonio con Renata perch\u00e9 scopre che all'anagrafe risulta gi\u00e0 sposata con un certo Giulio, abitante di un paese di campagna. La coppia parte con i genitori di lei alla ricerca del misterioso Giulio il quale sta per sposare Marcella, la figlia di un giudice ma anche il suo matrimonio salta.\nAll'anagrafe risulta tutto in regola e mentre Enrico continua a dare in escandescenze, Renata e Giulio prendono di buon grado la nuova situazione.\nUna serie di equivoci, difficolt\u00e0 e malintesi complica l'intreccio, fino a che si scopre che la colpa \u00e8 di un impiegato del comune, licenziato senza apparente motivo, che per vendicarsi del torto subito ha alterato i registri dello stato civile.\nIntanto i due giovani finiscono per innamorarsi l'uno dell'altra e anche i due ex-promessi sposi si consolano a vicenda, coronando i loro sogni.\nLa critica.\nAdriano Baracco nelle pagine di \"Film\" del 20 novembre 1943: \"\u00abChi di noi, non avrebbe reclamato la testa di Bragaglia, quando questi sfornava una polpetta filmata come \"La scuola dei timidi\"? Invece questa volta non ci ha dato la sua testa, ma l'ha adoperata e ci ha regalato questo divertentissimo film, condotto con uno spirito raro nei nostri film. Eduardo De Filippo ci d\u00e0 la sua migliore interpretazione, finalmente un regista ha saputo approfittare d'un cos\u00ec vivido attore.\u00bb\""}
{"id": "2654666", "revid": "729019", "url": "https://it.wikipedia.org/wiki?curid=2654666", "title": "Aeroporto Internazionale Gregorio Luper\u00f3n", "text": "L'Aeroporto Internazionale Gregorio Luper\u00f3n \u00e8 un aeroporto situato a Puerto Plata, nella Repubblica Dominicana."}
{"id": "2654668", "revid": "729019", "url": "https://it.wikipedia.org/wiki?curid=2654668", "title": "Aeroporto Internazionale di Punta Cana", "text": "L'Aeroporto Internazionale di Punta Cana \u00e8 un aeroporto situato a Punta Cana, nella Repubblica Dominicana."}
{"id": "2654670", "revid": "93556", "url": "https://it.wikipedia.org/wiki?curid=2654670", "title": "Aeroporto Internazionale di Piarco", "text": "L'Aeroporto Internazionale di Piarco \u00e8 un aeroporto situato a Piarco, a circa 25 km ad est della capitale Port of Spain, nello stato di Trinidad e Tobago."}
{"id": "2654674", "revid": "199745", "url": "https://it.wikipedia.org/wiki?curid=2654674", "title": "Gimnostemio", "text": ""}
{"id": "2654676", "revid": "729019", "url": "https://it.wikipedia.org/wiki?curid=2654676", "title": "Sikorsky S-42", "text": "Il Sikorsky S-42 era un idrovolante quadrimotore a scafo centrale ed ala alta a parasole prodotto dall'azienda statunitense Sikorsky Aircraft Corporation negli anni trenta e destinato al servizio di trasporto passeggeri di linea transoceanico.\nBench\u00e9 il nome fosse identificativo di uno dei 3 Martin M-130 costruiti per lo stesso servizio, popolarmente gli S-42 vennero indicati e ricordati come \"China Clipper\", un nome che divent\u00f2 il termine generico che identificava, nell'immaginario popolare, tutta la flotta dei grandi idrovolanti transoceanici della Pan Am, il Boeing 314, il Martin M-130 ed il Sikorsky S-42."}
{"id": "2654677", "revid": "108846801", "url": "https://it.wikipedia.org/wiki?curid=2654677", "title": "Catherine Willoughby", "text": "Infanzia.\nCatherine nacque probabilmente a Corte, da Mar\u00eda de Salinas, amica intima e dama di compagnia di Caterina d'Aragona. Il padre di Catherine, William Willoughby, XI barone Willoughby de Eresby, fu cortigiano alla Corte di Enrico VIII. Catherine nacque il 22 marzo 1519 e fu battezzata il 26 marzo. Il Re aveva favorito un altro matrimonio per consolidare la sua alleanza matrimoniale con la Spagna e aveva persino chiamato Mary Willoughby una delle sue navi da guerra. Sembrava chiaro che Catherine fosse stata chiamata in onore delle Regina, ma la presa di parte di sua madre per Caterina d'Aragona non le impedirono di diventare, in seguito, una dei leader Protestanti.\nMatrimonio.\nNel 1526, Lord Willoughby de Eresby mor\u00ec quando Catherine, a soli sette anni, unica figlia superstite, eredit\u00f2 la baronia e una rendita annuale di 30.000 ducati. La tutela della bambina e del patrimonio ricadde sul re che la vendette a suo cognato, Charles Brandon, duca di Suffolk. Segu\u00ec una battaglia per l'eredit\u00e0 con lo zio della ragazza, il quale sosteneva che le propriet\u00e0 e i titoli dovessero passare a lui anzich\u00e9 in linea femminile. Risolta questa questione, Catherine fu promessa in sposa al figlio ed erede del duca di Suffolk, Henry Brandon, conte di Lincoln. Comunque, nel 1533, alla morte di Maria Tudor, moglie del duca, sorella di Enrico VIII e regina vedova di Francia, Brandon decise di sposare Catherine egli stesso, mentre suo figlio lord Lincoln mor\u00ec l'anno dopo. La giovane Catherine aveva appena quattordici anni, mentre il duca di Suffolk, ancorch\u00e9 noto come un uomo estremamente affascinante, ne aveva cinquanta.\nIl duca e la sua nuova duchessa ebbero due figli, Henry e Charles. Questo matrimonio introdusse Catherine in un ramo significativo della estesa famiglia reale, dato che Enrico VIII nomin\u00f2 i discendenti di sua sorella Maria eredi al trono subito dopo i suoi. \nIl duca e la duchessa furono mandati ad accogliere Anna di Cl\u00e8ves giunta in Inghilterra nel 1539 per sposare il re e nel 1541 aiutarono a far progredire le trattative per il matrimonio tra il re e la sua prossima regina, Catherine Howard. Questo episodio divenne successivamente celebre come l'\"adulterio della regina con il suo parente\", Thomas Culpeper, nonostante il castello di Grimsthorpe di propriet\u00e0 del duca e della duchessa fu \"uno dei pochissimi luoghi sulla via [...] in cui Caterina non maltratt\u00f2 se stessa\".\nPersonalit\u00e0.\nNota per le sue sagacia, lingua tagliente e amore per la conoscenza, dagli ultimi anni del regno di Enrico VIII la contessa del Suffolk fu anche una protestante dichiarata. Divenne confidente dell'ultima moglie del re, Catherine Parr, soprattutto dopo la morte del duca (1545), ed ebbe una grossa influenza sui suoi convincimenti religiosi. Nel 1546, mentre il protestantesimo della regina si faceva sempre pi\u00f9 discusso, il re ordin\u00f2 l'arresto della sua consorte, nonostante i tentativi di lei di dissuaderlo. La contessa del Suffolk a quel punto diede un banchetto e durante un gioco di societ\u00e0 successivo al pasto disse che il vescovo Gardiner era l'uomo da lei meno amato. E chiam\u00f2 il suo spaniel proprio Gardiner, divertendo molto tutti coloro che la sentivano invitarlo a starle alle calcagna. Molti anni dopo, quando il vescovo venne imprigionato durante il regno di Edoardo VI, si tramanda lei abbia detto: \"C'\u00e8 festa tra gli agnelli quando il lupo \u00e8 zittito\".\nA quel tempo si rumoreggiava che il re pensasse proprio alla duchessa del Suffolk - ancora poco pi\u00f9 che ventenne - come alla sua settima moglie. Nel febbraio del 1547, Van der Delft scrisse:\"Esito nel dire che si parla di una nuova regina. Alcuni attribuiscono queste voci alla sterilit\u00e0 della regina, mentre altri pensano che non ci sar\u00e0 nessun cambiamento durante la guerra ora in corso. Madame Suffolk \u00e8 molto chiacchierata e gode di grande favore; ma il re non cambia il proprio atteggiamento con l'attuale regina, nonostante si dica lei sia infastidita dai pettegolezzi.\" Nonostante ci\u00f2 l'amicizia tra le due Caterine rimase inalterata, e dopo la morte di Enrico VIII nel 1547, la duchessa si impegn\u00f2 a fondo per la pubblicazione di uno dei libri della regina, \"Il lamento di un peccatore\". Divenne inoltre la patrona di John Day, il pi\u00f9 importante fra gli stampatori protestanti d'Inghilterra: e infatti dal 1548 Day pubblic\u00f2 molti libri con impresso lo stemma della duchessa del Suffolk. E dall'inizio del 1550 Caterina aiut\u00f2 molte chiese straniere a stabilirsi per favorire i protestanti non inglesi, soprattutto olandesi, in fuga dalle persecuzioni in atto nel continente.\nDopo la morte di Enrico VIII.\nDopo la morte per parto di Catherine Parr, la duchessa del Suffolk si prese cura di sua figlia, Mary Seymour. Ma la missiva di Caterina al suo amico William Cecil, richiedente denaro per le cure alla bambina, \u00e8 l'ultimo documento che ci dimostri l'esistenza di Mary. Anni dopo, la duchesse divenne la custode anche di una delle sue nipoti, Lady Mary Grey, quando il padre di lei venne messo agli arresti per essersi sposato senza il consenso reale.\nNel 1551 entrambi i figli della duchessa, gi\u00e0 studenti a Cambridge, morirono con un'ora di distanza l'uno dall'altro. Riprendendosi da questa disgrazia e dalla prova subita dalla sua Fede, Caterina si costru\u00ec una nuova vita. In questo periodo aveva, come cappellano, Hugh Latimer. Spos\u00f2 il suo secondo marito, Ricahrd Bertie (25 dicembre 1516 - 9 aprile 1582), un membro del suo casato, non essendone innamorata ma avendo in comune con lui i convincimenti religiosi. Ma Caterina continu\u00f2 a venire conosciuta come la contessa del Suffolk, e i suoi sforzi affinch\u00e9 assumesse il nome di Lord Willoughby de Eresby risultarono vani. Nel 1555, durante il regno di Maria I, i Berties furono tra i protestanti inglesi che fuggirono sul continente. La loro persecuzione da parte di Stephen Gardiner, il vescovo di Winchester e Gran Cancelliere, e il loro successivo vagabondare vennero raccontati nel libro dei martiri di Foxe, in un resoconto probabilmente scritto dallo stesso Richard Bertie per l'edizione del 1570. Dopo il loro ritorno in Inghilterra, vissero nella tenuta di Caterina a Grimsthorpe, nel Lincolnshire, e a corte. Figli dell'unione tra Caterina e Richard furono Peregrin Bertie, il quale spos\u00f2 una sorella di Edward de Vere, e Susan Bertie, che prima spos\u00f2 Reginaldo Grey e poi Sir John Wingfield, un nipote dell'amica di Caterina Bess of Hardwick.\nEredit\u00e0 letteraria.\nI difensori della tesi per cui il vero autore delle commedie shakespeariane sarebbe Oxford, ritengono che la forte personalit\u00e0 di Caterina avrebbe fatto da modello per il personaggio di Paulina ne \"Il racconto d'inverno\". L'esilio della duchessa e di Richard Bertie ispir\u00f2 \"La Catastrofe della Duchessa del Suffolk\", una ballata di Thomas Deloney pubblicata dopo il 1607, oltre a \"La Vita della Duchessa del Suffolk\", una commedia di Thomas Drue edita nel 1624 e potrebbe anche essere stata il soggetto de \"I fuggitivi inglesi\", una commedia non pubblicata di William Haughton del Seicento. Il testo de \"La Duchessa di Melfi\", opera di John Webster, inoltre, presenta molti rimandi al secondo matrimonio della duchessa con un suo familiare e alla loro successiva persecuzione; anche se questi paralleli sono meno certi dei precedenti.\nFigli.\nDa Charles Brandon, I Duca di Suffolk ebbe:\nDopo la morte di Brandon si rispos\u00f2 con Richard Bertie da cui ebbe"}
{"id": "2654680", "revid": "767487", "url": "https://it.wikipedia.org/wiki?curid=2654680", "title": "Paul Parker", "text": "Carriera.\nConta 19 presenze in nazionale inglese e ha partecipato ai Mondiali di calcio del 1990."}
{"id": "2654681", "revid": "701660", "url": "https://it.wikipedia.org/wiki?curid=2654681", "title": "Oratorio di Santa Barbara al Celio", "text": "L'oratorio di Santa Barbara \u00e8 una chiesa di Roma, nel rione Celio, in piazza di San Gregorio: esso \u00e8 il pi\u00f9 antico dei tre oratori del Celio, nei pressi della chiesa di San Gregorio.\nStoria.\nL'oratorio \u00e8 identificato come il \"triclinium pauperum\" (mensa dei poveri), ossia il luogo dove santa Silvia ed il figlio papa Gregorio I ogni giorno distribuivano cibo per i poveri. Esso risale al XII-XIII secolo, e deve la sua attuale forma ai rifacimenti fatti eseguire dal cardinale Cesare Baronio tra il 1602 ed il 1603.\nFino al 1870, era tradizione il giorno del gioved\u00ec santo che il papa servisse da mangiare in questo oratorio a 13 poveri.\nSanta Barbara \u00e8 il primo dei tre oratori del Celio, sulla sinistra: con gli altri oratori fu concesso da papa Leone XII nel 1828 al capitolo di Santa Maria Maggiore, a cui ancora oggi compete.\nDescrizione.\nL'edificio \u00e8 costruito su preesistenze di epoca romana del II-III secolo, visibili dal clivo di Scauro.\nL'interno dell'oratorio \u00e8 a pianta rettangolare con parete absidata sul fondo. In questa abside, o nicchia, \u00e8 posta una \"statua di san Gregorio Magno benedicente\", realizzata da Nicolas Cordier nel 1602: per la sua realizzazione il Cordier utilizz\u00f2 un blocco di marmo acquistato dal nipote di Michelangelo, e sul quale lo stesso grande artista vi aveva gi\u00e0 abbozzato un lavoro mai portato a termine.\nAl centro dell'aula \u00e8 posta una lastra di marmo, di epoca romana (III secolo), che poggia su sostegni marmorei decorati con grifoni e palme. \u00c8 questa la lastra sulla quale, secondo la tradizione, i santi Silvia e Gregorio distribuivano il pane ai poveri: e si racconta che un giorno a mensa, oltre ai dodici poveri si sedette anche un ospite inatteso, un angelo. A ricordo di questo fatto, nella met\u00e0 del XV secolo, vi fu incisa la seguente frase in latino: \"Bis senos hic Gregorius pascebat egentes / angelus et decimus tertius accubuit\" (Qui san Gregorio nutriva i poveri / e un angelo sedette come tredicesimo).\nLe pareti dell'oratorio sono affrescate con un ciclo pittorico che ritrae 11 momenti importanti della vita di san Gregorio Magno. Gli affreschi furono eseguiti da Antonio Viviani tra il 1603 ed il 1604:"}
{"id": "2654683", "revid": "701660", "url": "https://it.wikipedia.org/wiki?curid=2654683", "title": "Oratorio di Sant'Andrea al Celio", "text": "L'oratorio di Sant'Andrea \u00e8 una chiesa di Roma, nel rione Celio, in piazza di San Gregorio: esso costituisce uno dei tre oratori del Celio, nei pressi della chiesa di San Gregorio.\nStoria.\nL'oratorio, costruito secondo la tradizione dallo stesso Gregorio Magno nella sua casa paterna, risale al XII-XIII secolo, e deve la sua attuale forma ai rifacimenti fatti eseguire dal cardinale Cesare Baronio tra il 1602 ed il 1608, e continuati in seguito dal cardinale Scipione Borghese, che si avvalse dell'opera di Guido Reni e del Domenichino.\nFu dedicato all'apostolo Andrea, perch\u00e9, secondo la tradizione, l'allora abate del monastero del Celio, Gregorio, torn\u00f2 da un suo viaggio a Costantinopoli con una reliquia dell'apostolo, patrono del patriarcato bizantino.\nSant'Andrea \u00e8 collocato al centro del complesso dei tre oratori: con gli altri oratori fu concesso da papa Leone XII nel 1828 al capitolo di Santa Maria Maggiore, a cui ancora oggi compete.\nDescrizione.\nI lavori di restauro del Seicento hanno invertito l'orientamento dell'oratorio, la cui facciata medievale dava sul clivo di Scauro. Nell'antica controfacciata (l'attuale parete di fondo) sono stati scoperti, appena al di sotto del soffitto ligneo, affreschi molto deteriorati, databili al X-XI secolo, e riproducenti un \"Cristo benedicente fra angeli e profeti\".\nI lavori seicenteschi comportarono anche l'inserimento di un portico composto da quattro colonne di cipollino con capitelli di epoca classica. Sulla porta d'ingresso \u00e8 collocata l'iscrizione: \"Oratorium S. Mariae Virg. et S. Andreae Apost. / a S. Gregorio erectum iterum restitutum\".\nL'interno dell'oratorio ha pianta rettangolare senza absidi o nicchie. Di notevole pregio \u00e8 il soffitto ligneo a cassettoni, realizzato da Vittorio Ronconi nel 1607, nel quale \u00e8 inserito lo stemma della Famiglia Borghese. Nella parete di fondo \u00e8 l'altare, realizzato su disegno di Flaminio Ponzio: lo sovrasta la pala, realizzata da Cristoforo Roncalli, detto il Pomarancio, e raffigurante la \"Madonna in gloria con i santi Andrea apostolo e Gregorio magno\".\nL'oratorio \u00e8 affrescato dalle seguenti opere:"}
{"id": "2654684", "revid": "486946", "url": "https://it.wikipedia.org/wiki?curid=2654684", "title": "Pianeti del ciclo della Fondazione", "text": ""}
{"id": "2654689", "revid": "701660", "url": "https://it.wikipedia.org/wiki?curid=2654689", "title": "Oratorio di Santa Silvia al Celio", "text": "L'oratorio di Santa Silvia \u00e8 una chiesa di Roma, nel rione Celio, in piazza di San Gregorio: esso costituisce uno dei tre oratori del Celio, nei pressi della chiesa di San Gregorio.\nStoria.\nA differenza degli altri due oratori, Santa Barbara e Sant'Andrea, che sono di origini medievali, quello di santa Silvia, dedicato alla madre di san Gregorio Magno, fu fatto edificare dal cardinale Cesare Baronio nel 1603, in posizione speculare rispetto a quello di Santa Barbara.\nLa prematura morte del porporato nel 1607 port\u00f2 alla modifica dei progetti originali, che prevedevano una ricca decorazione delle pareti laterali con figure di santi; l'opera fu portata avanti dal cardinale Scipione Caffarelli-Borghese, tra il 1608 ed il 1609.\nSanta Silvia \u00e8 collocato a destra del complesso dei tre oratori. Con gli altri oratori fu concesso da papa Leone XII nel 1828 al capitolo di Santa Maria Maggiore, a cui ancora oggi compete.\nDescrizione.\nSopra la porta d'entrata vi \u00e8 un timpano in marmo con decorazione a mosaico (XIV secolo).\nAll'interno, l'oratorio \u00e8 a pianta rettangolare con parete di fondo absidata. Qui, sopra l'altare, \u00e8 collocata la \"statua di Santa Silvia\", opera di Nicolas Cordier (1603-04), inserita all'interno di una edicola marmorea composta di due colonne di porfido con capitelli in bronzo e due paraste in alabastro, sovrastati da un timpano.\nIl cardinale Scipione Borghese commission\u00f2 le altre opere presenti nell'oratorio:\nAbbelliscono l'aula alcune vetrate di Jacopo Bissoni."}
{"id": "2654695", "revid": "18323", "url": "https://it.wikipedia.org/wiki?curid=2654695", "title": "Circuito di traffico", "text": ""}
{"id": "2654698", "revid": "1450446", "url": "https://it.wikipedia.org/wiki?curid=2654698", "title": "Labor Day", "text": "Labor Day (in italiano Festa del lavoro o Festa dei lavoratori) \u00e8 una festivit\u00e0 nazionale federale degli Stati Uniti d'America che si celebra il primo luned\u00ec di settembre. Si tratta di una variante particolare che rientra nei festeggiamenti del \"Labour Day\" che si tengono anche in altre parti del mondo.\nStoria.\nLa festivit\u00e0 ebbe origine in Canada in ricordo delle rivendicazioni denominate \"Nine-Hour Movement\" (\"movimento delle nove ore\") che si svolsero ad Hamilton e successivamente a Toronto negli anni Settanta del XIX secolo e che portarono alla stipula del \"Trade Union Act\" che nel 1872 legalizz\u00f2 e tutel\u00f2 l'attivit\u00e0 sindacale in Canada.\nNel 1882 il sindacalista statunitense Peter J. McGuire, dopo aver assistito alle celebrazioni tenutesi a Toronto in ricordo dell'avvenimento, al suo ritorno a New York organizz\u00f2 il primo Labor Day il 5 settembre dello stesso anno.\nNel 1894, su spinta del presidente Cleveland, la festivit\u00e0 venne ufficializzata dal Congresso."}
{"id": "2654699", "revid": "1573940", "url": "https://it.wikipedia.org/wiki?curid=2654699", "title": "Oratorio dei Sette Dormienti", "text": "L'oratorio dei Sette Dormienti \u00e8 una chiesa sconsacrata di Roma, nel rione Celio, in via di porta San Sebastiano.\nStoria.\nL'oratorio, menzionato dal \"codice di Torino\" come oratorio di san Gabriele arcangelo, fu scoperto da Mariano Armellini nel 1875 all'interno di un casale della vigna Pallavicini, ed utilizzato, all'epoca, come deposito di formaggi.\nL'oratorio fu edificato nel XII secolo all'interno di strutture d'epoca romana, resti di una casa romana a pi\u00f9 piani. Data la lontananza dal centro della citt\u00e0, esso fu pi\u00f9 volte abbandonato; dapprima nel XIV secolo, poi, dopo il restauro effettuato da papa Clemente XI nel 1710, di nuovo abbandonato e trasformato in deposito di un casale che, nel frattempo, vi era stato costruito sopra.\n\u00c8 in queste condizioni che lo trov\u00f2 l'Armellini nella seconda met\u00e0 dell'Ottocento. Nel secolo scorso infine l'oratorio fu isolato dal resto delle strutture e restaurato nel 1962.\nBench\u00e9 dedicato all'arcangelo Gabriele, l'oratorio \u00e8 conosciuto come quello dei Sette Dormienti, martiri di Efeso del III secolo che, dopo essere stati murati vivi in una grotta, furono ritrovati due secoli dopo ancora vivi e \"dormienti\".\nL'oratorio e gli ambienti annessi sono ancora di propriet\u00e0 della famiglia Pallavicini, a cui si devono gli ultimi restauri.\nDescrizione.\nAll'epoca della scoperta, cos\u00ec l'Armellini ne descrisse gli interni:\nLe indagini archeologiche hanno permesso di scoprire che l'oratorio fu installato al primo piano di una casa romana del II secolo; nel piano superiore sono stati scoperti resti di mosaici pavimentali ancora in situ. Al primo piano inoltre sono stati identificati resti di una tomba monumentale del I secolo a.C."}
{"id": "2654703", "revid": "1442080", "url": "https://it.wikipedia.org/wiki?curid=2654703", "title": "Open de Tenis Comunidad Valenciana 2009 - Singolare", "text": "Il singolare dell'Open de Tenis Comunidad Valenciana 2009 \u00e8 stato un torneo di tennis facente parte dell'ATP World Tour 2009.\nDavid Ferrer era il campione uscente, ma si \u00e8 ritirato al secondo turno a causa di un infortunio al bicipite femorale.\nAndy Murray ha battuto in finale Michail Ju\u017enyj con il punteggio di 6-3, 6-2."}
{"id": "2654708", "revid": "1442080", "url": "https://it.wikipedia.org/wiki?curid=2654708", "title": "Open de Tenis Comunidad Valenciana 2009 - Doppio", "text": "Il doppio dell'Open de Tenis Comunidad Valenciana 2009 \u00e8 stato un torneo di tennis facente parte dell'ATP World Tour 2009.\nM\u00e1ximo Gonz\u00e1lez e Juan M\u00f3naco erano i campioni uscenti, ma Gonz\u00e1lez ha scelto di non partecipare quest'anno.\nM\u00f3naco ha giocato con Pablo Cuevas, ma hanno perso al secondo turno contro Victor H\u0103nescu e Horia Tec\u0103u.\nFranti\u0161ek \u010cerm\u00e1k e Michal Merti\u0148\u00e1k hanno battuto in finale Marcel Granollers e Tommy Robredo, con il punteggio di 6\u20134, 6-3.\nCollegamenti esterni.\nTabellone principale"}
{"id": "2654709", "revid": "1320609", "url": "https://it.wikipedia.org/wiki?curid=2654709", "title": "Oratorio di Santa Barbara (Roma)", "text": "L\u2019oratorio di Santa Barbara \u00e8 una chiesa di Roma, nel rione Celio, all'interno del monastero dei Santi Quattro Coronati.\nStoria.\nNelle fonti antiche, questa cappella \u00e8 citata per la prima ed unica volta nel \"Liber Pontificalis\" nella biografia di papa Leone IV (847-855), per i doni fatti dal pontefice \"in oratorio beatae Barbarae qui consitum est infra ecclesiam sanctorum IIII Coronatorum\".\nIn origine essa era una cappella laterale dell'antica basilica dei Santi Quattro Coronati, nella sua navata di sinistra; la ristrutturazione medievale di quest'ultima, l'ha isolata ed oggi \u00e8 accessibile solo dal chiostro del monastero annesso alla basilica.\nEssa ha una pianta trapezoidale tendente al quadrato, con tre absidi su tre lati; la volta \u00e8 a crociera, ed \u00e8 sostenuta da quattro mensoloni marmorei. Sull'abside sud resti di affreschi datati al IX secolo molto deteriorati. Gli altri affreschi, lacunosi, sono del XIV secolo: sulle pareti si possono ancora riconoscere: \"Storie di santa Barbara\", sulla volta i \"Simboli degli evangelisti\", sull'abside est una \"Madonna col bambino\".\nSul fianco opposto della basilica fa da \"pendant\" a questa cappella, un'altra intitolata a San Nicola, ma non visitabile in quanto sottoposta alla clausura monastica."}
{"id": "2654717", "revid": "1216132", "url": "https://it.wikipedia.org/wiki?curid=2654717", "title": "Anna Karenina (miniserie televisiva 1974)", "text": "Anna Karenina \u00e8 uno sceneggiato televisivo prodotto dalla RAI e trasmesso fra novembre e dicembre 1974.\nStoria.\nRiduzione televisiva del romanzo omonimo \"Anna Karenina\" di Lev Tolstoj, fu realizzato nella fase finale della stagione dei grandi sceneggiati della RAI basati su celeberrime opere letterarie.\nLa sua produzione avvenne in concomitanza del centenario di pubblicazione dell'opera tolstojana che racconta l'impossibile ricerca della felicit\u00e0 e le vicissitudini di una donna, Anna Karenina appunto, innamorata e votata al suicidio come estremo atto di accusa verso l'atteggiamento gretto e puritano della societ\u00e0 di quell'epoca.\nLa lavorazione della \"fiction\" fu piuttosto laboriosa e lunga (quattro mesi sul \"set\" con l'impiego di numerosi attori per complicate scene corali con danze in salotti ottocenteschi affollati da eleganti dame e azzimati cavalieri).\nCritica.\nRecensendo il lavoro in occasione della ripubblicazione in DVD della Fabbri Editori, il critico Maurizio Porro ha sottolineato come lo sceneggiato evidenziasse la \"modernit\u00e0\" della protagonista Anna, eroina romantica e donna appassionata che \"in pieno '800 si ribella alle convenzioni e alle convenienze familiari. Pazza d'amore per il conte Vronski perde il figlio e il suo posto nell'alta societ\u00e0 che viaggia da Mosca a Pietroburgo\".\nPur nella fase discendente dello stile degli sceneggiati in bianco e nero che di l\u00ec a non molti anni avrebbero lasciato il posto alle pi\u00f9 moderne miniserie televisive, \"Anna Karenina\" secondo Porro registra, soprattutto grazie alla mano del regista Bolchi (capace di \"una sottigliezza e di una ferocia espressiva rare\"), una \"vitalit\u00e0 nuova\".\n\"Tra valzer, inchini e vestiti da sera, ma anche tra discussioni sul futuro e sul ruolo degli operai e dei contadini in una nuova societ\u00e0 - \u00e8 la conclusione del critico - il romanzo \u00e8 esplorato dai riduttori Bolchi e Mainardi con un'aderenza che non rinuncia ad alcune delle ricchezze politiche, religiose, sociali dell'autore\".\nLa morale del racconto, in sostanza, \u00e8 racchiusa nell'affermazione in incipit secondo cui se tutte le famiglie felici lo sono per la medesima ragione, quelle infelici lo sono per ragioni sempre diverse.\nDi medesimo tenore \u00e8 il commento al relativo lemma riportato nell\"'Enciclopedia della televisione\" curata da Aldo Grasso, che sottolinea come, \"venendo incontro alle richieste di un pubblico che sembrava reclamare gli sceneggiati della televisione delle origini\", il lavoro di Bolchi si sforzasse \"di mantenere in vita un genere in cui la RAI incominciava a non credere pi\u00f9\".\n\"Anna Karenina\" \u00e8 stata mandata in onda in replica nel marzo 2010 dal canale satellitare Rai Storia nell'ambito del ciclo \"Rewind\".\nCast.\nOltre agli interpreti principali, il \"cast\" era composto da:"}
{"id": "2654718", "revid": "1573940", "url": "https://it.wikipedia.org/wiki?curid=2654718", "title": "Oratorio di Santa Margherita (Roma)", "text": "L'oratorio di Santa Margherita \u00e8 una chiesa sconsacrata di Roma, nel rione Esquilino, in viale Carlo Felice.\nEsso \u00e8 inserito all'interno della quarta torre delle Mura aureliane; la trasformazione dell'ambiente in oratorio risale al Medioevo, cos\u00ec come della stessa epoca (XIII-XIV secolo) sono un ciclo di affreschi con immagini di san Paolo e di Santa Margherita di Antiochia: scoperti nel 1932, furono staccati e ora sono conservati nel museo della basilica di Santa Croce in Gerusalemme.\nL'ambiente, conosciuto anche come \"prigione di santa Margherita\", divenne luogo di isolamento e di eremitaggio nel XIII secolo di una tal Madonna Bona. Ancora officiato nel XVII secolo, quando papa Clemente IX vi concesse delle indulgenze, fu poi abbandonato. Durante il XX secolo fu restaurato da Antonio Mu\u00f1oz nel 1914 ed ancora nel 1978. Oggi \u00e8 in corso un progetto di recupero statico e conservativo della struttura e degli ambienti, assieme al miglioramento delle condizioni climatiche al fine di poter riposizionare \"in loco\" gli affreschi medievali."}
{"id": "2654719", "revid": "986213", "url": "https://it.wikipedia.org/wiki?curid=2654719", "title": "James Eric Drummond", "text": "Biografia.\nNacque nello Yorkshire del Nord, in Inghilterra e studi\u00f2 a Eton.\nInizi\u00f2 la sua carriera al Foreign Office nel 1900. Nel 1906 divenne segretario di gabinetto di Lord Edmond Petty-FitzMaurice, sottosegretario di Stato agli Affari Esteri inglese.\nFu poi segretario del Primo ministro Asquith fino al 1915, dopo di che fu segretario del Ministro degli esteri Edward Grey (1915-16) e del suo successore Arthur Balfour (1916-19) col quale partecip\u00f2 alla Conferenza di pace di Parigi (1919).\nAlla Societ\u00e0 delle Nazioni.\nSu proposta del Presidente degli Stati Uniti Wilson, divenne segretario generale della Lega delle Nazioni dalla nascita dell'organizzazione nel 1919 fino al 1933 quando divenne ambasciatore in Italia, carica che ricopr\u00ec fino al 1939.\nNel 1937, dopo la morte del fratello, eredit\u00f2 il titolo di conte di Perth con diritto ad entrare nella Camera dei Lord.\nA Roma l'ambasciatore si adoper\u00f2 per attenuare i contrasti nati fra Italia e Gran Bretagna in occasione della Guerra d'Etiopia, e lavor\u00f2 all'accordo italo-britannico stipulato il 16 aprile 1938 passato alla storia come \"accordo dei due imperi\" o \"accordo di Pasqua\".\nCollocato a riposo per limiti di et\u00e0, durante la Seconda guerra mondiale diresse l'Ufficio di propaganda politica per l'estero del Ministero dell'Informazione inglese.\nLa carriera politica.\nDal 1949 fino alla sua morte ricopr\u00ec la carica di vice presidente del Partito liberale nella Camera dei Lord."}
{"id": "2654722", "revid": "247222", "url": "https://it.wikipedia.org/wiki?curid=2654722", "title": "The Inner Mystique", "text": "The Inner Mystique fu il secondo disco in ordine di pubblicazione de The Chocolate Watchband uscito nel febbraio del 1968. \u00c8 un altro disco a due facce, nel quale interagiscono Garage rock e Rock psichedelico. Perde la suggestione del precedente. Nessun brano \u00e8 firmato dai musicisti, presenti solo nelle cover selvagge e trascinanti come \"\"I'm Not Like Everybody Else\" (Kinks) e \"It's All Over Now, Baby Blue\"\" (Bob Dylan). Il resto del disco \u00e8 opera di turnisti che accompagnano il cantante Don Bennet in una psichedelia melodica, contrastante con la forte aggressivit\u00e0 dei pezzi firmati dal gruppo."}
{"id": "2654724", "revid": "56620", "url": "https://it.wikipedia.org/wiki?curid=2654724", "title": "Sottufficiali", "text": ""}
{"id": "2654730", "revid": "287204", "url": "https://it.wikipedia.org/wiki?curid=2654730", "title": "Laszlo Szoke", "text": ""}
{"id": "2654746", "revid": "1543377", "url": "https://it.wikipedia.org/wiki?curid=2654746", "title": "TikiWiki", "text": "TikiWiki CMS/Groupware, chiamato originalmente e conosciuto dai pi\u00f9 come TikiWiki, \u00e8 un Content Management System (CMS) open source (LGPL) / Geospatial Content Management System (GeoCMS) / Groupware web application installabile su siti web e portali sia internet che intranet. TikiWiki pu\u00f2 essere usato come un ambiente wiki, un sistema di tracciamento di bug, una piattaforma collaborativa, un sistema di blogging o un forum. TikiWiki \u00e8 un pacchetto largamente personalizzabile attraverso moduli multi-funzione; ogni componente pu\u00f2 essere attivato / disattivato e personalizzato dall'amministratore di TikiWiki. Inoltre TikiWiki estende la personalizzazione agli utenti attraverso la possibilit\u00e0 di scegliere diverse interfacce grafiche e temi.\nIl progetto \u00e8 ospitato su SourceForge, ed \u00e8 stato Progetto del mese per il luglio 2003.\nContesto applicativo.\nTikiwiki si adatta in modo agevole a differenti ambiti. Esiste la possibilit\u00e0 di scegliere in fase di installazione la configurazione che pi\u00f9 si adatta alle attivit\u00e0 che si intendono mettere in opera.\nLa curva di apprendimento presenta delle difficolt\u00e0 iniziali, essenzialmente legate alla ricchezza di strumenti messi a disposizione in TikiWiki. Per questo motivo se da un lato TikiWiki \u00e8 senza dubbio proficuo nel contesto di un utilizzo del singolo (il blogger, l'appassionato che vuole creare un forum, il libero professionista che vuole disegnare un portale per la propria attivit\u00e0), \u00e8 in realt\u00e0 lo sfruttamento in ambito aziendale e la configurazione svolta in team che consentono un pi\u00f9 pieno e completo apprezzamento del modello di condivisione offerto, soprattutto per quel che concerne l'incentivazione dei processi di comunicazione disintermediati ed aderenti ad una sottostante visione olistica dell'informazione aziendale.\nComponenti principali.\nTikiWiki offre componenti in queste categorie:\nIn aggiunta TikiWiki consente a ciascun utente di scegliere fra diversi stili visivi predefiniti attraverso la selezione di diversi temi e skin. I temi sono implementati utilizzando i CSS e il motore di template open source Smarty (incluso nell'installazione tikiwiki). Possono essere creati temi aggiuntivi dalle pagine di amministrazione di TikiWiki administrator per aggiungere il proprio logo o per personalizzare lo stile del proprio sito, ma occorre avere una elementare familiarit\u00e0 con i CSS e Smarty.\nPer maggiori informazioni vai alla Pagina delle caratteristiche Tikiwiki (in inglese).\nInternazionalizzazione.\nTikiWiki \u00e8 un progetto internazionale che fornisce traduzioni dell'interfaccia in molte lingue. La lingua principale \u00e8 l'inglese sebbene TikiWiki sia disegnato per supportare ogni lingua codificabile in UTF-8. A far data dal 29/09/2009 TikiWiki \u00e8 stato completamente tradotto in otto lingue e in altre cinque in misura del 90%. Esistono anche traduzioni parziali in nove lingue. Di seguito una lista di lingue e lo stato corrente della traduzione sul sito TikiWiki.\nImplementazione.\nTikiWiki \u00e8 sviluppato essenzialmente in PHP e JavaScript. Utilizza in modo massiccio i database, ed \u00e8 stato sviluppato inizialmente per il solo MySQL. Ad oggi attraverso l'ADOdb database abstraction layer, Tikiwiki supporta altri database. TikiWiki funziona sulla maggior parte dei server web come Apache e Microsoft's IIS. Occorre che i server forniscano PHP 5 ed uno dei database supportati. Di seguito le specifiche richieste da TikiWiki.\nI componenti TikiWiki fanno uso di altri progetti open source, come lo Zend Framework, Smarty, jQuery, xajax, ADOdb, HTML Purifier, FCKeditor, HawHaw, phpCAS, FeedCreator, PHP Layers Menu, Morcego, and Mapserver.\nSe si utilizza un mapserver TikiWiki diventa un Geospatial Content Management System con mappe, localit\u00e0 sulle mappe degli utenti registrati, immagini relative a zone geografiche, metadati e altre informazioni correlate agli spazi geografici.\nGruppo di Progetto.\nTikiWiki \u00e8 in stato di sviluppo da una grande comunit\u00e0 di pi\u00f9 di 300 sviluppatori e traduttori, ed \u00e8 uno dei pi\u00f9 grandi team open source del mondo. I membri di progetto hanno offerto le risorse e la banda richieste per manutenere il vasto e complesso sito TikiWiki.org e diversi sottodomini che utilizzano esclusivamente TikiWiki.\nTikiwiki \u00e8 quindi utilizzato come strumento per la promozione e la collaborazione degli sviluppatori, in modo da testare costantemente il prodotto e poter rilevare in tempi molto rapidi anomalie e bug. I membri del progetto si riferiscono a questa dipendenza dal loro personale profitto come \"mangiare il proprio cibo per animali\". Gli sviluppatori si sono mossi secondo questo principio sin dai primi giorni del progetto.\nI membri della comunit\u00e0 TikiWiki partecipano a diversi eventi correlati come WikiSym e Libre Software Meeting.\nStoria.\nIl primo rilascio di TikiWiki, in versione 0.9 (nome in codice \"Spica\"), era dell'ottobre 2002. \u00c8 un prodotto generato inizialmente dal lavoro di sviluppo di Luis Argerich (Buenos Aires, Argentina), Eduardo Polidor (San Paolo, Brasile) e Garland Foster (Green Bay, Stati Uniti). Da allora oltre 300 sviluppatori e traduttori si sono aggiunti dando il proprio contributo a TikiWiki. Il progetto oggi \u00e8 ospitato su SourceForge.\nNome.\nIl nome \"TikiWiki\" \u00e8 scritto in CamelCase, una sintassi comune nei Wiki per indicare un hyperlink interno al Wiki medesimo. Si tratta indicativamente di una parola composta che combina due parole Polinesiane, \"Tiki\" and \"Wiki\", per creare una parola con un ritmo fonetico analogo a \"wikiwiki\", variante comune di \"wiki\"."}
{"id": "2654750", "revid": "94902", "url": "https://it.wikipedia.org/wiki?curid=2654750", "title": "Ramazza", "text": ""}
{"id": "2654753", "revid": "1305772", "url": "https://it.wikipedia.org/wiki?curid=2654753", "title": "Automotrice M2 serie 120", "text": "L'automotrice M2 serie 120 \u00e8 un rotabile automotore, a carrelli e con motorizzazione diesel, delle Ferrovie Calabro Lucane costruita dalla Breda.\nStoria.\nLe automotrici M2.120 vennero ordinate in numero di 27 unit\u00e0 alla \"Breda\" (presso la MCL assunsero le matricole 121 \u00f7 147), nel dopoguerra, dalla societ\u00e0 Mediterranea Calabro Lucane allo scopo di ammodernare i convogli, ancora in tanti casi effettuati con trazione a vapore, sulle proprie linee ferroviarie dati i limiti evidenti in termini di capienza delle automotrici monodirezionali a 2 assi.\nQuesta serie di automotrici, costruite tra il 1952 ed il 1957, sono considerate concettualmente derivate dalle ALn 880 FS. Vennero costruite anche 8 rimorchiate analoghe ad esse immatricolate come R.1001\u00f71008. Furono assegnate ai depositi locomotive di Bari, Potenza, Cosenza e Catanzaro.\nTra il 1966 e il 1975 tutte le unit\u00e0 (tranne la 128, distrutta da un incendio a Gimigliano nel 1964) furono ammodernate dalla Breda e dalla Ferrosud di Matera con sostituzione dei motori (furono installati i Breda tipo ID19SD12P delle pi\u00f9 recenti M2.200), della trasmissione (divenuta idraulica) e alcune modifiche alla cassa (soppressione degli intercomunicanti, sostituzione di porte e finestrini), venendo riclassificate nella serie M2.120R. Alcune, nel tempo, radiate dal servizio e demotorizzate hanno continuato ad essere usate come rimorchiate.\nIl gruppo inizi\u00f2 ad essere radiato a fine anni Ottanta; le ultime due unit\u00e0 prestarono servizio presso il deposito di Cosenza fino al 2008. Con l'incidente avvenuto a Rogliano della M2.132R, e il conseguente accantonamento presso Cosenza, \u00e8 stata sancita la fine dell'attivit\u00e0 del gruppo 120, che tuttavia vede uno spiraglio di riutilizzo nell'attivit\u00e0 come treno storico per la linea silana.\nCasse, carrelli e telaio di due unit\u00e0 (137R e 144R) sono state utilizzate nel 1994 dalle Officine Fiore di Caserta per la costruzione dell'automotrice prototipo AMS 801 delle Ferrovie Appulo Lucane.\nCaratteristiche.\nSono automotrici a carrelli con un solo motore diesel Breda tipo D19 e trasmissione idrodinamica Vulcan-Sinclair; sono accoppiabili a comando multiplo e possono raggiungere la velocit\u00e0 di 70\u00a0km/h. Caratteristico il frontale con parabrezza a tre sezioni divise e porta frontale intercomunicante; le porte di ingresso sono le classiche a battente modificate, in occasione del riammodernamento, in porte a comando pneumatico. La ricostruzione comport\u00f2 anche l'applicazione di finestrini unificati \"tipo Klein\".\nAutomotrici strettamente derivate dalle M2 serie 120 furono fornite dalla Breda alle ferrovie della Tessaglia e alle Ferrovie Greche Nord-Ovest: entrambe a scartamento ridotto, risultavano ancora in servizio nei primi anni Ottanta."}
{"id": "2654755", "revid": "1061434", "url": "https://it.wikipedia.org/wiki?curid=2654755", "title": "33. Waffen-Kavallerie-Division der SS", "text": "Il 33. Waffen-Kavallerie-Division der SS (ungarische Nr. 3) fu formata da volontari ungheresi nel dicembre 1944.\nInsieme alla 26. Waffen-Grenadier-Division der SS (2^ ungherese) fu distrutta nella battaglia di Budapest.\nIl numero 33 verr\u00e0 poi assegnata alla divisione SS di volontari francesi Charlemagne."}
{"id": "2654763", "revid": "610351", "url": "https://it.wikipedia.org/wiki?curid=2654763", "title": "Se\u00f1ora", "text": "Se\u00f1ora \u00e8 una telenovela venezuelana prodotta nel 1988 ed interpretata da Maricarmen Regueiro, Carlos Mata, Caridad Canelon, Flavio Caballero ed Umberto Buonocore composta da 229 episodi.\nProgrammazione italiana.\nLa telenovela, in Italia, \u00e8 andata in onda per la prima volta nel pomeriggio e in seguito anche in prima serata su Odeon TV nel 1990 che per\u00f2 ne trasmise solo la met\u00e0 degli episodi (in quanto il circuito, durante la messa in onda del serial, fall\u00ec e dunque interruppe le proprie trasmissioni); in seguito \u00e8 stata trasmessa, stavolta integralmente, da Rete 4 tra il 1991 ed il 1992 all'interno del contenitore pomeridiano \"Buon pomeriggio\" condotto da Patrizia Rossetti; dopodich\u00e9 \"Se\u00f1ora\" \u00e8 stata ritrasmessa in replica da varie syndication e televisioni locali. Nel 2009 la telenovela \u00e8 stata replicata anche da Lady Channel, il canale di Sky Italia dedicato alle produzioni seriali sudamericane e nel 2014 da Vero Capri, il canale digitale dedicato alle telenovelas.\nTrama.\nConstituci\u00f2n Mendez \u00e8 una ragazza buona, ingenua e umile che lavora presso una fattoria, il cui proprietario \u00e8 Eleazar Rangel, un uomo cinico e senza scrupoli. Costui era solito abusare delle giovani donne e una notte osa violenza a Constituci\u00f2n. La giovane rimane incinta e viene cacciata dalla fattoria; in seguito d\u00e0 alla luce una bambina che le viene rubata mentre le fanno credere che sia nata morta.\nTrascorrono 25 anni e quella bambina, alla quale venne dato il nome di Eugenia Montiel, \u00e8 una ragazza cresciuta allo sbando ed ha quasi terminato di scontare la pena di 5 anni di reclusione per un piccolo crimine. Eugenia ha vissuto questi anni covando un profondo risentimento nei confronti di Diego Mendoza, il giudice che aveva emesso la sentenza. Constituci\u00f2n, nel frattempo, \u00e8 divenuta una donna ricca, potente ed autoritaria, apparentemente dura e perfida ma in realt\u00e0 buona e molto fragile. Ha contratto un matrimonio di interessi con Jacinto Perdomo, un uomo che tratta come un oggetto da cui ha avuto due figlie: Altagracia ed Irina; Costitucion tradisce Perdomo con un miliardario di nome Anselmo Itriago, al quale \u00e8 legata da una morbosa passione. Eugenia, alla vigilia della scarcerazione, riceve la visita di Endrina Montoya, un'anziana che le promette di prendersi cura di lei. Costei \u00e8 la sorella di Candida, la donna che aveva accudito Eugenia quando era molto piccola e dalla quale il destino l'aveva separata; il suo pi\u00f9 grande desiderio \u00e8 quello di riaverla al suo fianco poich\u00e9 non vivr\u00e0 ancora a lungo.\nEndrina, un giorno, si reca da Constituci\u00f2n per rivelarle l'identit\u00e0 della sua prima figlia e che non era affatto morta come le avevano riferito, ma la donna, credendola una volgare ciarlatana, la caccia in malo modo.\nIn seguito Constituci\u00f2n conosce Diego, del quale si sente subito fortemente attratta poich\u00e9 le ricorda un suo antico amore. L'uomo, dal canto suo, vorrebbe riconciliarsi con la moglie, Pilar, con la quale aveva avuto qualche dissapore, soprattutto per dare alla figlia, Maria degli Angeli, una famiglia e la serenit\u00e0 di cui aveva bisogno. Eugenia, intanto, una volta libera, va a vivere a casa delle sorelle Montoya, nei confronti delle quali inizialmente si dimostra fredda e diffidente, ma in breve la comprensione e l'affetto di Candida la trasformano completamente.\nNello stesso tempo Constituci\u00f2n apprende dello stato di vegetale in cui versa Eleazar e, facendosi passare per una sua parente, lo fa trasferire in casa sua per umiliarlo e farsi raccontare la verit\u00e0 su quella bambina che anni addietro aveva partorito.\nUn brutto giorno le condizioni di salute di Candida si aggravano bruscamente e la donna prima di morire rivela a Eugenia che sua madre \u00e8 ancora viva e che avrebbe dovuto rivolgersi ad una certa Constituci\u00f2n Mendez. La ragazza parte per un viaggio alla ricerca di sua madre ma, durante la sosta in un motel, alcuni delinquenti, che intendono rapinare il posto, la prendono come ostaggio e la mettono con la forza alla guida di un'auto con la quale sarebbero fuggiti. Con la vettura Eugenia travolge involontariamente Pilar, la moglie di Diego Mendoza. La donna, che aveva deciso di trascorrere assieme al marito una notte in quel motel, disgraziatamente muore poco dopo il ricovero. Eugenia, ritenuta colpevole dell'omicidio, viene arrestata ma abilmente riesce a scappare e, non sapendo come dimostrare la propria innocenza, si rifugia in un convento. Tempo dopo fugge vestita da suora e dopo aver vagabondato a lungo per le strade di Caracas si ferma in un locale dove casualmente incontra niente di meno che Diego. L'uomo le si avvicina e confida alla ragazza, che intanto si fa chiamare Suor Alessandra, di aver sofferto molto per la perdita della moglie e in un secondo momento la porta a casa sua.\nEugenia, credendo che si fossero finalmente calmate le acque, abbandona la casa di Diego per dirigersi verso la dimora di Constituci\u00f2n, dove trova impiego come infermiera di Eleazar. In questo periodo fa conoscenza con Anselmo, di cui ben presto riesce a conquistare l'affetto e la stima. Nello stesso tempo reincontra Diego e l'uomo, senza neanche lontanamente immaginare che si tratti di Eugenia, poich\u00e9 la ragazza si era fatta passare per la sorella di quella suora che aveva conosciuto poco prima, si scopre innamorato di lei. Quindi le propone di sposarlo e la giovane naturalmente accetta in quanto sente di ricambiare i suoi sentimenti, destando la gelosia di Anselmo e di Constituci\u00f2n, la quale nel frattempo aveva tentato un approccio con Diego, l'uomo che avrebbe voluto sposare.\nNello stesso tempo, Constituci\u00f2n, dopo aver cominciato a dubitare della morte della sua prima figlia a causa della rivelazione fattale da Endrina, decide di indagare su cosa fosse realmente accaduto 25 anni prima. Quindi si reca nella clinica in cui aveva partorito dove, dopo aver controllato gli archivi, le comunicano che la bambina che cerca era morta poco dopo il parto. In seguito si reca presso il cimitero dove si presume che la bimba fosse stata seppellita e il custode le mostra la lapide.\nConstituci\u00f2n \u00e8 profondamente amareggiata e altrettanto irata nei confronti di Eugenia ed Endrina, che considera due sporche arriviste ed \u00e8 fermamente convinta che le due donne le volevano solo spillare del denaro. In seguito Constituci\u00f2n scopre che Eugenia Montiel \u00e8 la ragazza che lavora in casa sua e, dopo aver appreso che \u00e8 ritenuta colpevole della morte della moglie di Diego, \u00e8 convinta di avere in pugno una prova necessaria e sufficiente per distruggere la sua rivale. Innanzitutto corrompe il portiere del motel dove si era consumata la rapina, affinch\u00e9 ammetta la colpevolezza di Eugenia per quanto era accaduto quella notte. In un secondo momento ne parla con Diego, il quale si rende conto che la donna con la quale vuole unire la sua vita potrebbe tranquillamente essere l'assassina della moglie, almeno secondo quanto viene affermato da tutti.\nA peggiorare la situazione interviene Silvina, nemica giurata di Eugenia, con la quale aveva condiviso parecchi anni di galera ed a cui era legata da vecchi e profondi rancori. La ragazza fa tutto il possibile per screditare Eugenia dinanzi a Diego, parlandogli del desiderio di vendetta e del risentimento che aveva nutrito nei suoi confronti durante gli anni di detenzione.\nDiego \u00e8 adirato e non ha che parole di odio nei confronti di Eugenia e, deciso a vendicare la morte della moglie, la denuncia e la conduce al commissariato ma la giovane, grazie all'aiuto di un'amica, riesce a fuggire e ingenuamente si rivolge proprio a Constituci\u00f2n per chiederle aiuto, ignorando le sue malvagie trame. La donna finge di volerle dare una mano e le indica un posto dove alcuni uomini l'avrebbero portata in salvo, mentre incarica Silvina e altri malviventi di spaventare la ragazza. Silvina, invece, coglie l'occasione per eliminare Eugenia e la fa ridurre in cattivissimo stato. La ragazza, che intanto aveva scoperto di essere incinta, viene portata in ospedale pi\u00f9 morta che viva mentre Anselmo, nonostante tutto ancora molto innamorato di lei, la fa sottoporre ad una costosa terapia, della quale si accolla tutte le spese, nella speranza che possa riprendersi al pi\u00f9 presto. Inoltre contatta i migliori avvocati affinch\u00e9 dimostrino la sua innocenza, di cui l'uomo \u00e8 pienamente convinto.\nLe condizioni di Eugenia pertanto migliorano notevolmente mentre la sua gravidanza procede miracolosamente bene. La ragazza \u00e8 costretta a tornare in carcere ma la sua permanenza dietro le sbarre \u00e8 destinata a durare poco; infatti Anselmo presto riesce ad ottenere il permesso di portarla a casa sua, in attesa del processo.\nConstituci\u00f2n, che nel frattempo ha scoperto di aspettare un figlio da Diego, con cui sta avendo una relazione, riesce ad ottenere il divorzio da Giacinto, bench\u00e9 il suo ex-marito non sia affatto consenziente. Quindi la donna organizza una festa per celebrare il suo fidanzamento con Diego ma, durante la cerimonia, irrompe Giacinto che, folle dalla gelosia, le spara un colpo di pistola colpendola al ventre. Constituci\u00f2n perde la creatura che stava aspettando e, con rammarico, apprende di non poter pi\u00f9 avere figli.\nNello stesso tempo Eugenia accetta di sposare Anselmo, in nome della gratitudine che prova nei suoi confronti per esserle stato vicino in un momento tanto difficile della sua vita, pur ammettendo di continuare ad amare Diego.\nTrascorrono i mesi ed Eugenia d\u00e0 alla luce un bel maschietto, che viene chiamato Aquiles, ma Diego si vede costretto a separarlo dalla madre per salvargli la vita, in quanto i medici gli hanno diagnosticato una grave malattia, da cui per\u00f2 il bimbo riesce a guarire in pieno.\nIntanto Eleazar, nel frattempo rimessosi del tutto, vorrebbe parlare con Diego per smascherare Constituci\u00f2n, ma la donna riesce a intercettare le sue intenzioni; quindi incarica alcuni uomini di sequestrarlo e di farlo rinchiudere in una clinica psichiatrica.\nFinalmente giunge il giorno nel quale sarebbe stata emessa la sentenza a carico di Eugenia e la ragazza viene dichiarata innocente. Diego in un primo momento non pu\u00f2 fare a meno di lasciarsi travolgere dalla collera ma ben presto si convince dell'errore commesso per averla ritenuta colpevole. La gioia che prova Eugenia \u00e8 immensa, ma purtroppo viene stroncata dalla morte di Endrina, la quale spira senza riuscire a rivelarle ci\u00f2 che sapeva sulle sue origini.\nTempo dopo Eugenia ed Anselmo decidono di partire per un lungo viaggio ma la giovane \u00e8 costretta a rinunciare al figlio che sarebbe cresciuto accanto a Constituci\u00f2n. Infatti, Eugenia, dato il suo passato di galeotta non poteva certo essere considerata una madre esemplare, a differenza di Constituci\u00f2n che, in quanto nota e stimata, avrebbe avuto le carte in regola per crescere il bimbo nel miglior dei modi.\nPassano 5 anni, durante i quali Eugenia si \u00e8 trasformata in un'autentica signora, colta e raffinata, affermatasi come scrittrice grazie al romanzo \"Se\u00f1ora\", acclamato sia dal pubblico che dalla critica. Il suo chiodo fisso \u00e8 il figlio Aquiles, al quale desidera tanto potersi riavvicinare. Anselmo, dopo aver scoperto di essere gravemente malato e che gli resta ormai poco da vivere, \u00e8 intenzionato a tornare in Venezuela con la moglie per aiutarla a realizzare il suo desiderio.\nEugenia pertanto cerca di conquistare l'affetto del figlio, ma il piccolo, sobillato da Constituci\u00f2n, non vuole saperne nulla della sua vera madre. La donna, infatti, vuole vendicarsi di Eugenia per aver dato a Diego quel figlio che lei non avrebbe mai potuto avere, ma i suoi propositi svaniscono quando scopre di essere in stato interessante. D'altra parte, grazie al decisivo intervento di Diego, il piccolo Aquiles a poco a poco comincia ad avvicinarsi ad Eugenia, alla quale presto si affeziona.\nIntanto Constituci\u00f2n, decisa a liberarsi di Eleazar una volta per tutte, d\u00e0 l'incarico ad alcuni scagnozzi affinch\u00e9 lo uccidano. L'uomo per miracolo riesce a salvarsi e viene curato da una donna, ma, quando si riprende, non ricorda pi\u00f9 nulla del suo passato.\nNello stesso tempo Anselmo, persuaso da Diego, parte per gli Stati Uniti d'America per farsi curare ma in seguito fa diffondere la notizia della sua morte. Viene celebrato il suo funerale ed il matrimonio con Eugenia viene di conseguenza annullato. Nel frattempo Elena, l'infermiera di Eleazar, sulla base di alcuni indizi, sospetta che Eugenia sia la figlia di costui; quindi, assieme ad un'amica, d\u00e0 il via ad alcune ricerche e alla fine scopre che Eleazar e Consituci\u00f2n sono i genitori di Eugenia e che l'uomo aveva fatto costruire una tomba facendo credere che vi fosse stata seppellita la loro bambina, mentre vi fece mettere delle pietre. Elena ne parla con Diego, il quale ordina che venga aperta la tomba, per verificare quanto la donna avesse scoperto, e in essa, infatti, vi trovano solo sassi.\nEugenia, intanto, \u00e8 decisa a prendersi una rivalsa nei confronti di Constituci\u00f2n e comincia ad indagare sull'aggressione subita da Silvina 5 anni addietro per dimostrare che vi fosse stato lo zampino della donna. A poco a poco vengono a galla dei fatti che infangano la reputazione di Constituci\u00f2n che, grazie alle testimonianze di uno degli aggressori, viene accusata di tentato omicidio e di conseguenza arrestata. Diego, pertanto, comincia a meditare sul tipo di donna con cui si \u00e8 sposato.\nIntanto Eleazar viene finalmente rintracciato e trasferito a casa di Elena, dove in breve recupera la memoria; quindi si reca da Eugenia per parlarle di Constituci\u00f2n e del suo passato, ma soprattutto per rivelarle che la donna \u00e8 sua madre. Eugenia, commossa, desidera dimenticare il passato e aiutare la madre ad uscire di prigione. Per fortuna interviene Silvina, oramai pentita, che si presenta al commissariato e, dichiarandosi colpevole dell'aggressione ad Eugenia, riesce a scagionare Constituci\u00f2n. La donna, poco prima di tornare in libert\u00e0, riceve la visita di Arturo Sandoval, il giovane con il quale 25 anni prima aveva avuto una relazione. Costei era sempre stata convinta che la figlia partorita anni prima fosse figlia dell'uomo ma questi gli confessa che ci\u00f2 non era affatto possibile poich\u00e9 lui era sterile.\nConstituci\u00f2n, nonostante le innumerevoli prove, non riesce a credere che Eugenia sia sua figlia, rifiutandosi di accettare la realt\u00e0. La sua ostinazione nel negare l'evidenza finisce per cessare un giorno, quando, assieme a Eleazar, si reca presso la fattoria dei Montiel. La proprietaria di essa le mostra un baule in cui vi sono contenuti i vestitini che aveva preparato per la sua bambina. La donna rimane profondamente turbata ma finalmente si convince di essere la madre di Eugenia con la quale si riconcilia mentre la giovane, dal canto suo, le promette di stare alla larga da Diego.\nNel frattempo ritorna Anselmo, il quale, dopo essere miracolosamente guarito, aveva pensato di tornare in patria per riallacciare i rapporti con la sua ex-moglie.\nMesi dopo Constituci\u00f2n d\u00e0 alla luce un maschietto mentre Eleazar muore d'infarto. Eugenia \u00e8 disperata per la perdita del padre; Constituci\u00f2n invece si rifiuta di presentarsi al funerale di Eleazar e la notte stessa il defunto le compare in camera. La donna sembra essere vittima di un grave shock che la costringe a rimanere su una sedia a rotelle senza potersi n\u00e9 muovere n\u00e9 parlare. Cumbamba, una veggente, sicura del fatto che sia stata vittima di un maleficio, si reca presso il cimitero accanto alla tomba di Eleazar e inizia una serie di pratiche esoteriche, grazie alle quali Constituci\u00f2n ritrova la salute. La donna, tuttavia, finge di essere inferma per spiare Eugenia e Diego, convinta che i due stessero avendo una relazione, burlandosi del suo stato.\nEugenia, invece, \u00e8 intenzionata a risposare Anselmo e, durante la cerimonia in cui si festeggia la loro unione, interviene Constituci\u00f2n armata di pistola. Costei \u00e8 decisa ad uccidere la figlia quando interviene Diego che, intercettate le sue intenzioni, le impedisce di compiere quel folle gesto e la riporta a casa con la forza.\nConstituci\u00f2n si rende conto di essersi sbagliata ancora una volta sul conto della figlia, che aveva sempre rispettato la promessa fattale tempo prima; quindi decide di liberare il campo affinch\u00e9 la giovane possa finalmente unire la sua vita a quella di Diego. Nello stesso modo anche Anselmo si rende conto di non essere amato da Eugenia come avrebbe voluto e parte per un viaggio.\nIn tal modo Diego e Eugenia si riconciliano e si apprestano a cominciare assieme una nuova vita."}
{"id": "2654769", "revid": "767487", "url": "https://it.wikipedia.org/wiki?curid=2654769", "title": "Automotrice M2 serie 75", "text": "L'automotrice M2 serie 75 \u00e8 un rotabile automotore, con motorizzazione diesel, delle Ferrovie Calabro Lucane costruito dalle Officine Meccaniche Reggiane sulla base di carrozze a carrelli di recupero.\nStoria.\nLe 4 automotrici M2.72 \u00f7 75 vennero commissionate alle \"Reggiane\", nel dopoguerra, dalla societ\u00e0 Mediterranea Calabro Lucane allo scopo di sopperire alla carenza di materiale rotabile automotore leggero sulle proprie linee ferroviarie dopo il successo del servizio svolto con le Emmine che tuttavia presentavano l'inconveniente di un limitato numero di posti offerti unito all'impossibilit\u00e0 di accoppiarle in multiplo in caso di necessit\u00e0. Vennero costruite sulla base di 4 carrozze viaggiatori consegnate dalle stesse Ferrovie Calabro Lucane e svolsero servizio a partire dal 1949 sulle linee FCL attorno a Gioia Tauro. Non ebbero una eccellente riuscita stante il rimaneggiamento tuttavia permisero di velocizzare alcuni servizi fino ad allora svolti a vapore. Vennero accantonate nel 1980 in conseguenza dell'arrivo di rotabili pi\u00f9 adeguati, demotorizzate e trasformate dalla Ferrosud tra il 1981 e il 1982 in rimorchiate serie RL 71 \u00f7 74, prestando servizio sino a met\u00e0 anni Novanta sulle linee taurensi.\nCaratteristiche.\nErano automotrici costruite con cassa metallica e rodiggio (1A)(A1); ogni carrello, costruito dalla Breda, aveva un motore Diesel tipo D/9 a sei cilindri, in grado di erogare 84,9 kW a 1800 giri/min e di spingere il mezzo a 75 km/h."}
{"id": "2654773", "revid": "7336", "url": "https://it.wikipedia.org/wiki?curid=2654773", "title": "Esperimenti scientifici", "text": ""}
{"id": "2654776", "revid": "7336", "url": "https://it.wikipedia.org/wiki?curid=2654776", "title": "Esperimento scientifico", "text": ""}
{"id": "2654777", "revid": "112475873", "url": "https://it.wikipedia.org/wiki?curid=2654777", "title": "Raffaele Del Ponte", "text": "Biografia.\nDel Ponte studi\u00f2 disegno e pittura all'Istituto di Belle Arti di Napoli dove fu allievo del grande maestro napoletano Antonio Nicolini, scenografo al Teatro San Carlo di Napoli.\nLa sua vena artistica si espresse in vari campi: decor\u00f2 chiese e palazzi; dipinse quadri d'altare e nature morte; realizz\u00f2 scenografie e bozzetti scenografici; incise illustrazioni per libri e riviste."}
{"id": "2654780", "revid": "122320101", "url": "https://it.wikipedia.org/wiki?curid=2654780", "title": "Virus del papilloma umano", "text": "I virus del papilloma umano (HPV, sinonimo di \"Human Papilloma Virus\") sono un insieme di virus a dsDNA appartenenti alla famiglia \"Papillomaviridae\". Le infezioni da HPV sono estremamente diffuse nella popolazione e sono trasmesse prevalentemente per via sessuale.\nSolitamente l'infezione provocata da questi virus non causa nessuna alterazione e si risolve da sola. Se l'infezione si prolunga nel tempo allora possono insorgere malattie della cute e delle mucose. Un esempio \u00e8 la lesione mucosa a livello del collo dell'utero. La maggior parte di queste lesioni cervicali guarisce spontaneamente, ma alcune, se non trattate, progrediscono lentamente verso forme tumorali.\nClassificazione.\nSi conoscono 120 tipi di papilloma virus, divisi in 16 gruppi designati progressivamente con le lettere da A a P in base alle omologie di sequenza del DNA.\n\u00c8 inoltre possibile classificare i papilloma virus in cutanei e mucosi in base al tessuto per cui sono specifici. \nLa maggior parte dei virus di questa famiglia causa malattie non gravi, quali ad esempio le verruche cutanee; alcuni per\u00f2 possono causare tumori benigni come il condiloma genitale e anche maligni come il cancro al collo dell'utero, al cavo orale, all'ano, all'esofago e alla laringe.\nStruttura.\nGli HPV sono virus nudi (senza pericapside), possiedono un capside icosaedrico con un diametro attorno a 50 nm, formato da 72 capsomeri che possono essere pentameri o esameri (60 esameri e 12 pentameri). Ciascun capsomero d\u00e0 origine a una protuberanza che ha una forma simile a una stella a cinque punte con un canale al centro. Il capside contiene un genoma costituito da DNA circolare a doppio filamento lungo 8 kb che codifica per sei geni precoci (\"early\", da E1 a E7; N.B. non c'\u00e8 E3) e due geni tardivi (\"late\", L1 e L2). A monte dei geni precoci c'\u00e8 una regione regolatrice contenente l'origine della replicazione, alcune sequenze regolanti la trascrizione e una sequenza N-terminale comune a tutte le proteine precoci. Le proteine precoci servono a modificare il metabolismo della cellula infettata per metterlo al servizio dell'HPV, mentre le tardive sono le proteine strutturali, che associandosi tra loro formano la struttura icosaedrica del capside virale. Tutti i geni di HPV sono collocati sul filamento positivo.\nProteine virali.\nIl DNA di HPV codifica per proteine precoci (early, nomenclate con la lettera E seguita da un numero) e tardive (late, nomenclate con la lettera L, seguita da un numero). Le funzioni di queste proteine sono:\nProteine oncogene.\nIn virt\u00f9 delle loro propriet\u00e0 leganti e inattivanti oncosoppressori come p53 e Rb, le proteine codificate dal genoma virale promuovono un'intensa replicazione cellulare che esita verso la formazione di papillomi, condilomi acuminati, iperplasia epiteliale focale, verruche e carcinomi. Tuttavia, non tutti i Papilloma Virus sono responsabili di forme cancerose. In particolare, i carcinomi della cervice uterina sono innescati dai genotipi 16, 18, 31, 33, 35, 39, 45, 51, 52, 56, 58, 59, bench\u00e9 i tipi 16 e 18 siano i pi\u00f9 frequenti, mentre le verruche e condilomi semplici sono generati dai genotipi 2, 7 (verruche comuni), 1, 2, 4 (verruche plantari) e 3, 10 (verruche piane).\nProteine immunogeniche.\nL'oncoproteina E7 \u00e8 una piccola proteina idrosolubile costituita soltanto da 98 amminoacidi, scarsamente immunogenica. Per questo, non pu\u00f2 essere usata singolarmente come aptene e deve essere \"fusa\" con complessi proteici pi\u00f9 immunogenici. La stimolazione di una risposta immunitaria polarizzata da un vaccino contenente frammenti o proteine complessate con E6 ed E7 pu\u00f2 essere in grado di eliminare il rischio di cancro connesso con l'infezione da HPV.\nLe infezioni da HPV.\nGli HPV si contraggono tramite contatto diretto (sessuale, orale e cutaneo) o in luoghi poco puliti (ad esempio bagni pubblici non disinfettati a norma). Sono presenti in liquidi biologici quali saliva, sperma o sangue, sebbene non sia chiaro se e come sia possibile infettarsi tramite questi fluidi. Il rischio di contrarre una infezione da HPV aumenta con il numero dei partner sessuali, ed \u00e8 massimo tra i giovani adulti (20-35 anni). Il virus \u00e8 pi\u00f9 frequentemente trovato tra le popolazioni promiscue e in condizioni precarie di igiene. L'uso del profilattico non pare avere azione protettiva completa in quanto l'infezione \u00e8 spesso diffusa anche alla cute della vulva e del perineo.\nL'infezione da HPV \u00e8 asintomatica nella maggior parte dei casi. In alcuni casi, si pu\u00f2 invece manifestare con condilomi acuminati in sede genitale (pene e vulva, perineo). Le lesioni da HPV del collo uterino possono essere riconosciute mediante il Pap test, la colposcopia o tecniche di patologia molecolare, e le lesioni del pene mediante la penescopia. I condilomi, generalmente provocati dal virus HPV, sono delle escrescenze della pelle di tipo verrucoso che colpiscono di preferenza le zone genitali, sia nel maschio (glande, meno frequentemente sotto il prepuzio, corpo del pene e scroto) sia nella femmina (perineo, vulva, vagina e cervice uterina).\nOgni anno, in Italia, sono circa 3.500 le donne che si ammalano di cancro del collo dell'utero. Si stima che il 75% della popolazione entri in contatto con il virus almeno una volta durante la sua vita. Si calcola che oltre il 70% delle donne contragga un'infezione genitale da HPV nel corso della propria vita, ma la grande maggioranza di queste infezioni \u00e8 destinata a scomparire spontaneamente nel corso di pochi mesi grazie al loro sistema immunitario. Solo in caso di persistenza nel tempo di infezioni di HPV ad alto rischio oncogenico \u00e8 possibile, in una minoranza dei casi e nel corso di parecchi anni, lo sviluppo di un tumore maligno del collo uterino.\nPatogenesi.\nLe proteine precoci del virus hanno lo scopo di favorire la crescita e la divisione della cellula; l'HPV pu\u00f2 infatti replicare solo nelle cellule in replicazione, in quanto non codifica per una sua DNA polimerasi e ha bisogno della polimerasi della cellula ospite, che viene sintetizzata nelle cellule in attiva divisione.\nLe cellule bersaglio del virus sono la cute e le mucose, due tessuti che si rigenerano in continuazione. Il virus induce la crescita degli strati basale e spinoso dell'epidermide (acantosi) o dello strato superficiale della mucosa, dando origine, a seconda del luogo dell'infezione, a verruche nella cute o a papillomi nelle mucose; promuove inoltre la sintesi delle cheratine (ipercheratosi).\nL'espressione dei geni di HPV \u00e8 correlata con le diverse tipologie di cheratina espresse negli strati dell'epidermide. Lo strato basale e quello spinoso dell'epidermide contengono all'interno del nucleo delle loro cellule anche il DNA virale dell'HPV, mentre i geni tardivi L1 e L2 che permettono la formazione del virione maturo sono espressi solo nello strato corneo dell'epidermide. La replicazione del virus avviene preferenzialmente nello strato granuloso. Il virus viene liberato insieme ai cheratinociti morti degli strati pi\u00f9 superficiali dell'epidermide.\nUna volta che l'HPV \u00e8 entrato dentro la cellula ne sfrutta i macchinari cellulari per sintetizzare due proteine chiamate E6 e E7, che legano rispettivamente p53 (mediandone la degradazione e prevenendo cos\u00ec l'apoptosi) e la RB protein (una proteina coinvolta nella regolazione del ciclo cellulare). Questo causa divisioni cellulari incontrollate. Si pensa che questi cambiamenti fisiologici nelle cellule infettate servano al virus per diffondersi meglio.\nI tipi pericolosi di HPV (16, 18, 31, 33, 35, 39, 45, 51, 52, 56, 58, 59, 68) si differenziano da quelli innocui (6, 11, 42, 43, 44) sia in base al sito di azione (i primi attaccano le mucose e i secondi la cute) sia in base ad alcune mutazioni dell'oncoproteina E7 (early 7). Questa differente pericolosit\u00e0 \u00e8 dovuta al fatto che le mucose sono molto pi\u00f9 sensibili della pelle alle infezioni di HPV perch\u00e9 la minore robustezza delle membrane cellulari delle cellule delle mucose facilita l'ingresso dei virus all'interno delle stesse, e in pi\u00f9 le oncoproteine E7 dei Papilloma Virus pericolosi hanno delle mutazioni amminoacidiche che permettono un legame e un'inibizione migliore del retinoblastoma rispetto agli E7 dei tipi non pericolosi. Per esempio la differenza amminoacidica principale tra l'E7 dell'HPV 16 (pericoloso) e 6 (non pericoloso) \u00e8 un acido aspartico in posizione 21 presente nel primo invece di una glicina presente nel secondo; questa sola differenza fa s\u00ec che la prima proteina abbia una capacit\u00e0 ligante (e quindi di causare il cancro) del 41% superiore alla seconda.\nInfezione da HPV e gravidanza.\n\u00c8 possibile che una donna contragga l'infezione da HPV in gravidanza, con conseguente preoccupazione circa l'andamento dell'infezione e la trasmissione al feto. Il rischio di contrarre l'infezione in gravidanza non \u00e8 diverso rispetto alla non-gravidanza, e la distribuzione dei tipi virali ad alto e basso rischio non presenta differenze. L'infezione pu\u00f2 tuttavia comparire la prima volta in gravidanza e dare origine a lesioni genitali che possono assumere aspetti aberranti, molto estese, giganti e friabili.\nNonostante la trasmissione materno fetale sia possibile a livello del canale del parto e possa provocare papillomatosi respiratoria ricorrente giovanile e condilomatosi genitale nel nato, il parto cesareo non \u00e8 indicato, a meno di lesioni molto estese che ostruiscano il canale del parto.\nDiagnosi.\nLa diagnosi dell'infezione di HPV ad alto rischio viene eseguita mediante una classe di test molecolari denominati HPV DNA Test. Questi test sono sempre pi\u00f9 diffusi a livello mondiale; il Gruppo Italiano Screening del Cervicocarcinoma (GISCI) riporta:\n\"\"La ricerca scientifica ha dimostrato che il test HPV \u00e8 pi\u00f9 efficace del Pap test per la prevenzione del cervicocarcinoma, in Italia sono stati avviati i primi programmi di screening con test HPV, un esame molecolare di laboratorio che consente di individuare la presenza del virus prima che provochi alterazioni nelle cellule. Il test HPV per essere efficace deve essere fatto all\u2019interno di un programma organizzato che garantisce protocolli e controlli di qualit\u00e0 adeguati. In questo nuovo programma il\" Pap test \"non scompare ma diventa un esame di completamento (Pap test di triage) che viene letto solo nelle donne risultate positive al test HPV.\"\"\nEsistono quasi duecento HPV DNA Test in commercio, la maggior parte dei quali si basa sull'analisi di cellule prelevate dal tessuto della cervice uterina effettuato mediante strumenti simili a quelli utilizzati per l'esecuzione del Pap test, come la spatola di Ayre. Molti dei test molecolari sono in grado di rilevare la presenza o assenza dei genotipi dei principali Papillomavirus ad alto rischio, senza specificarne il genotipo. Altri test, denominati test di genotipizzazione dell'HPV, sono in grado di fornire informazioni sul ceppo presente nell'infezione, anche in caso di infezione multipla. Recenti studi hanno dimostrato che genotipi diversi di questo oncovirus hanno un diverso potenziale di trasformazione tumorale (cancerogenesi), e ci\u00f2 potrebbe essere utile in fase di \"triage\" e \"follow-up\".\nIn Italia, nel 2019, \u00e8 stato validato clinicamente un test molecolare altamente sensibile, basato sull'auto-prelievo del solo muco vaginale, caratteristica che rende il test non invasivo, indolore e semplice da eseguire. Inoltre il test \u00e8 in grado di fornire indicazioni sul genotipo presente nel campione biologico e non richiede l'estrazione del DNA. L'auto-prelievo di muco vaginale pu\u00f2 essere effettuato dalla donna direttamente a casa senza ulteriori procedure mediche. Il campione auto-prelevato viene poi inviato ed analizzato presso il Policlinico dell'Universit\u00e0 Campus Bio-medico di Roma. Il referto medico viene consegnato alla donna mediante una piattaforma digitale accessibile da smartphone o computer. Il test \u00e8 stato sviluppato dalla start-up \"Ulisse Biomed\" di Trieste, fondata da Rudy Ippodrino e Bruna Marini, due ricercatori perfezionatisi alla Normale di Pisa. A seguito dei risultati incoraggianti della ricerca, era stato previsto il lancio del test entro l'autunno del 2019.\nTerapia.\nCome in molte infezioni virali, la terapia dell'infezione da HPV \u00e8 spesso problematica. Poich\u00e9 tuttavia la maggior parte delle infezioni da HPV regredisce spontaneamente, solo una minoranza dei casi richieder\u00e0 un trattamento. Nei casi di infezione persistente del collo uterino, non esistono attualmente trattamenti non invasivi di elevata efficacia. Nel caso l'infezione sia associata a modificazioni precancerose dell'epitelio, possono essere prese in considerazione la laserterapia o la conizzazione, ossia la resezione di una piccola parte della cervice uterina per asportare una lesione che potrebbe essere maligna o che gi\u00e0 lo \u00e8, ma di dimensioni ridotte. Per la rimozione dei condilomi acuminati della vulva, pene o perineo si pu\u00f2 ricorrere al laser, all'elettrocoagulazione, alla crioterapia o ad applicazioni di podofillina.\nCorrelazioni con altre malattie.\nSecondo alcuni "}
{"id": "2654781", "revid": "307923", "url": "https://it.wikipedia.org/wiki?curid=2654781", "title": "Automotrice FCL M4.150", "text": "L'automotrice FCL M4.150 \u00e8 un rotabile automotore, con motorizzazione diesel e trasmissione elettrica, acquisito in origine dalle Ferrovie Calabro Lucane in numero di quattro unit\u00e0 e in seguito ceduto alla Ferrovia Circumetnea che le ha reimmatricolate come \"automotrici ADe 07 \u00f7 10\".\nStoria.\nLe 4 automotrici vennero commissionate nel 1968 dalle Officine Meccaniche della Stanga, ed erano destinate alle Ferrovie Calabro Lucane, allo scopo di sostituire il materiale rotabile automotore leggero e obsoleto sulle proprie linee ferroviarie a profilo meno accidentato, in vista della radiazione delle motrici M2 serie 50.\nLe automotrici vennero costruite secondo lo schema classico adottato dalla \"Stanga\", a trasmissione elettrica, fornita dal Tecnomasio Italiano-Brown-Boveri. Il sistema di agganciamento venne realizzato di \"tipo tranviario\", analogo a quello delle precedenti serie FCL M2.120 e M2.200. Si trattava tuttavia di un tipo di rotabile la cui trasmissione era differente da quella della maggior parte dei rotabili delle FCL, a trasmissione meccanica o idraulica; le macchine entrarono in servizio nel giugno 1970 sulle linee appulo-lucane, immatricolate come M4 DE 151-154, per poco meno di un decennio fino al settembre 1978.\n&lt;br&gt;Nonostante la loro buona riuscita, all'inizio degli anni ottanta vennero vendute in blocco alla Ferrovia Circumetnea che le immatricol\u00f2 come ADe.07-10 inserendole in turno viaggiatori ordinario. I motivi della cessione sono da individuare nel fatto che le FCL hanno tradizionalmente adottato trasmissioni meccaniche o idrauliche e solo raramente, come nel caso delle M2.50 Inox Piaggio, quella elettrica. Inoltre le M4.150 erano limitate dalla loro ridotta potenza, che non consentiva su tutte le linee il traino di rimorchi\nIl servizio presso la Ferrovia Circumetnea, ebbe sin dall'inizio delle limitazioni, in quanto il tipo di gancio di trazione, differente da tutte le altre automotrici del parco (comprese le carrozze), ne limitava notevolmente l'uso, per questo motivo, la Circumetnea avvi\u00f2 un progetto che avrebbe permesso di sostituire i loro ganci di trazione originali, con quelli che adottano la maggior parte dei rotabili del parco, in modo tale da sfruttare al massimo queste automotrici; tuttavia il progetto non fu mai realizzato, e di conseguenza, queste automotrici espletarono il loro servizio presso la Circumetnea sempre accoppiate fra loro, solitamente in coppia di due.\nDal 2003 la Circumetnea rivernici\u00f2 6 automotrici della serie ADe 11\u201320 con una livrea simile a quella di origine, e poco dopo tempo applic\u00f2 la stessa livrea all'ADe 09; essa fu l'unica unit\u00e0 della serie ad aver ricevuto questa livrea.\nIl revamping fallito per l'ADe 07.\nNel corso del 2007, dopo molti anni di accantonamento nel deposito locomotive di Catania Borgo, l'ADe 07 venne trasportata in un'officina sita nei pressi di Napoli, poich\u00e9 doveva essere la prima automotrice in assoluto a ricevere il processo di revamping, allo scopo di essere ammodernata; tuttavia, mentre i lavori erano gi\u00e0 stati avviati, la ditta in questione ebbe dei problemi, chiuse i battenti e l'automotrice venne rispedita totalmente smontata; per motivi legali, nemmeno la stessa Circumetnea pot\u00e9 ultimare il lavoro nelle proprie officine, e di conseguenza venne scelto di accantonare l'automotrice, verniciandola con una vernice antiruggine di color grigio chiaro, e coprendola con un telo; successivamente il progetto di revamping fu erogato per le automotrici ADe 11\u201320, e dopo tanti anni di accantonamento presso la stazione di Catania Borgo, , insieme all'automotrice RALn 6401 (appartenente alla serie delle automotrici RALn 6401\u201306), alla carrozza n. 04 e qualche altro rotabile.\nL'incendio che distrusse l'ADe 10.\nNello stesso anno, mentre l'ADe 10 stava espletando servizio viaggiatori in coppia con un'altra gemella, si svilupp\u00f2 un incendio al suo interno; non appena il personale si accorse di tale incendio, arrest\u00f2 il convoglio, port\u00f2 i passeggeri al sicuro, sganci\u00f2 e allontano l'unit\u00e0 gemella (per evitare che anche quest'ultima venisse danneggiata dal fuoco) e tent\u00f2 di estinguere l'incendio che stava iniziando a divorare l'automotrice; tuttavia il luogo in cui si trovava il convoglio (fra le sciare di Bronte), non era collegato da nessuna strada, di conseguenza i soccorsi non poterono raggiungere il luogo, e per l'ADe 10 non ci fu nulla da fare: le fiamme la divorarono, distruggendola in modo irreparabile, poich\u00e9 venne danneggiato anche lo chassis; non fu pi\u00f9 possibile ripararla in alcun modo, e dopo che rimase per qualche tempo accantonata nel deposito locomotive di Catania Borgo, essa venne demolita.\nStato attuale.\nDai primi periodi in cui i nuovi treni binati DMU 001\u2013004 iniziarono ad espletare servizio passeggeri, le automotrici ADe 08 e 09 (le due uniche unit\u00e0 funzionanti), furono accantonate in via definitiva. Il loro accantonamento \u00e8 probabilmente dovuto anche dal tipo di gancio di traino che queste automotrici adottano, poich\u00e9 quest'ultimo non permette in alcun modo l'accoppiamento con gli altri rotabili, incluse le carrozze.\nLe automotrici ADe 08 e 09 sono attualmente accantonate presso la stazione di Catania Borgo."}
{"id": "2654786", "revid": "1632387", "url": "https://it.wikipedia.org/wiki?curid=2654786", "title": "The Lion and the Cobra", "text": "The Lion and the Cobra \u00e8 il primo album della cantante irlandese Sin\u00e9ad O'Connor, pubblicato il 25 ottobre 1987.\nL'album, oltre ad aver avuto successo di pubblico e di critica, ha mostrato per la prima volta la potenza e la capacit\u00e0 vocale della cantante."}
{"id": "2654788", "revid": "1543377", "url": "https://it.wikipedia.org/wiki?curid=2654788", "title": "Campli", "text": "Campli (\"Chimbl\u00eb\" in abruzzese) \u00e8 un comune italiano di abitanti della provincia di Teramo in Abruzzo. Fa parte dell'unione dei comuni montani della Laga e, dall'anno 2018, \u00e8 incluso nel club dei borghi pi\u00f9 belli d'Italia.\nGeografia fisica.\nIl territorio di Campli confina a nord con Civitella del Tronto e Sant'Omero, ad est con Bellante, a sud con Teramo e ad ovest con Valle Castellana e Torricella Sicura.\nNella classificazione sismica della protezione civile \u00e8 identificato come \"Zona 2\", cio\u00e8 zona a sismicit\u00e0 media, mentre nella classificazione climatica \u00e8 contrassegnato come \"Zona D\".\nStoria.\nAntichit\u00e0: Campovalano.\nIl territorio, con i reperti archeologici rinvenuti, ha dimostrato di essere abitato sin dall'epoca italica (VIII-II sec. a.C.), ma dalle scoperte fatte in localit\u00e0 Campovalano, l'area doveva essere abitata sin dal Neolitico.\nLa necropoli di questa contrada, i cui scavi sono stati effettuati dalla Soprintendenza negli anni '70, ha riportato alla luce 600 tombe, che abbracciano un arco cronologico che va dall'et\u00e0 del Bronzo alla conquista romana. Il corredo funebre della prima fase \u00e8 molto semplice, caratterizzato da un solo oggetto decorativo posto sul torace dell'inumato. Nelle sepolture del VII-VI sec. a.C. si evidenziano cambiamento del sistema di sepoltura, con arricchimento dei corredi. La tomba n. 100, che per la grandezza, la monumentalit\u00e0 e la ricchezza del corredo, lascia immaginare che fosse quella di un personaggio d'alto rango sociale, poich\u00e9 accanto al sepolcro sono stati rinvenuti i resti di un carro da guerra.\nQuesta fase delle sepolture \u00e8 detta \"regia\", per la presenza dei sepolcri di vari capi della trib\u00f9, la tipologia dei sepolcri \u00e8 a tumulo, con un diametro variante dai 4 ai 25 metri. Il corredo funebre sia per gli uomini che per le donne sono accomunati dalla presenza di ceramiche e vasi di bronzo, a significare la simbologia del banchetto funebre: nelle tombe maschili prevale il corredo composto da armi, mentre per le donne ci sono gli strumenti domestici per la cucitura, la tessitura, la filatura. Dopo la fase \"monarchica\", la pi\u00f9 antica, e quella \"repubblicana\" del VI-IV secolo, segue quella \"ellenistica\" del III-I secolo a.C., con le tombe pi\u00f9 semplici scavate a fossa, orientate verso sud, con i corredi in ceramica lavorati a tornio, frequentemente verniciate in nero. Nelle sepolture femminili si rinvengono numerosi strumenti per la cura del corpo, come netta-unghie, netta-orecchie, gingilli in bronzo e d'oro come orecchini, mentre nelle tombe maschili spariscono le armi, per lasciare spazio ad oggetti per la pratica sportiva.\nCon la scomparsa di questa civilt\u00e0, facente parte del gruppo italico dei Pretuzi, stanziati nel Piceno (intorno l'antica Interamnia Urbs, ossia Teramo), l'area divenne nuovamente territorio agricolo-pastorale, e presso i sepolcri venne edificata nell'XI-XII secolo la chiesa di San Pietro Apostolo in Campovalano. Gran parte degli oggetti, come ceramiche e vasellame, oltre al piccolo museo di Campovalano, sono oggi conservati nella sezione distaccata del Museo Archeologico d'Abruzzo presso l'ex convento di San Francesco, nel centro di Campli.\nEpoca romana.\nNon si conoscono le origini di fondazione della romana \"Campulum\"; forse furono dei fuoriusciti di Campiglio, collina sopra la valle dove oggi si trova un santuario, che gettarono le fondamenta di Capo Campli, nel quartiere omonimo, che prese poi il nome di \"Riccetto\", per la presenza di ebrei dal Medioevo. Altri asseriscono che Campli derivi da \"intra campi\". Nella frazione Battaglia, presso la montagna, \u00e8 stato ritrovato un ripostiglio contenente una quarantina di monete d'argento che vanno dal 323 alla met\u00e0 del II secolo a.C. Facendo parte della trib\u00f9 dei Pretuzi, i cittadini dell'antica \"Campulum\", nel 462 a.C. vennero sottomessi dai Romani con cui stipularono un patto di alleanza, insieme ai vicini Sanniti.\nDurante il periodo romano, gi\u00e0 a Campli si formarono uomini illustri come Lenate, lo schiavo dotto di Pompeo e Tazio Lucio Rufo, che venne promosso nella milizia romana, entrando nel circolo privato dell'imperatore Augusto.\nMedioevo.\nSecondo l'abate Giovan Battista Pacichelli, autore di trattati di carattere storico e geografico sul Regno di Napoli, il toponimo deriverebbe dall'espressione \"intra campi\". Sempre secondo il Pacichelli la fondazione di Campli sarebbe da attribuire ai fuoriusciti del castello Campidoglio. Le prime notizie dell'abitato medievale si hanno nell'anno 894, in un documento sul cambio di terreno in accordo tra il conte Adalberto e il vescovo Giovanni d'Apruzio, venendo inserita nel Comitato d'Aprutium, ossia dell'antico agro di Interamnia Urbs (Teramo).Nel 1271 Campli era divisa in due quartieri distinti, i cui elementi anche oggi sono rintracciabili in questi nuclei: agli inizi del '300 per un aumento della popolazione, si aggiunsero altri sobborghi a quelli esistenti, ossia Castelnuovo e Nocella, posti sulle colline a confluenza dei torrenti Fiumicino e Siccagno.\nNei nuovi statuti del 1575 Campli risulta divisa in quattro rioni, difesi da mura e accessibili da porte e ponti. al quartiere Nocella si accedeva mediante Porta da Capo ad ovest, Porta da Piedi ad est e Porta Sant'Angelo a sud, oggi tutte distrutte; al paese vero e proprio si accedeva mediante Porta Santa Chiara (ovest), Porta Castello (est), Porta San Paolo (sud), Porta del Salvatore (nord), anch'esse scomparse, se non riconoscibili nell'originaria collocazione per i resti degli stipiti. Da Porta Castello c'era la strada che terminava nel Portello Viola, mentre il rione Castelnuovo era provvisto di Porta Capo Castello e Porta Orientale o Angioina (l'unica sopravvissuta). Proprio di fronte a questo ingresso fu costruito un fossato attraversabile da un ponte levatoio.\nNei secoli XIII-XIV Campli godette di uno stato di floridezza e progresso, nel 1293 aveva il privilegio da parte di Carlo II d'Angi\u00f2 di istituire il mercato settimanale; durante questo periodo di costru\u00ec forse la seconda cinta muraria fortificata, che prevedeva torri anche all'interno della cittadina, come dimostrano gli svettanti campanili di Santa Maria in Platea, San Francesco e quello del Palazzo Parlamentare (oggi Palazzo Farnese). Nel 1306 fu fondato il monastero dei Frati Francescani, nel 1322 i sindaci eleggevano il loro giudice, nel 1346 in seguito a un'epidemia di peste, venne edificato l'ospedale di Santa Maria della Misericordia; nel 1352 furono sistemate le fortificazioni, nel 1363 la regina Giovanna I concesse una fiera di tre giorni, nel 1372 Campli divenne citt\u00e0 libera dipendente dal regio demanio, potendo scegliere il giudice delle cause civili; nel 1395 la chiesa di Santa Maria in Platea divenne collegiata.\nTutti questo privilegi fecero espandere i feudi in possesso di Campli, provocando l'immediata reazione di Teramo, contro cui spesso Campli scese a guerra, come nella guerra del 1363, quando i teramani si misero a saccheggiare le campagne camplesi, risolvendo poi il tutto con nuovi privilegi che investirono la citt\u00e0 pretuziana da parte di Giovanna I. Il sindaco della citt\u00e0 era Berardo Melatino, facente parte di una nobile e importante famiglia teramana che per anni ebbe in potere la citt\u00e0, contendendosela in guerre civili con i Della Valle e gli Acquaviva. I Melatino si stanziarono anche nella fiorente Campli, come dimostra la torre del Melatino in contrada Nocella, campanile della chiesa parrocchiale. Fu eretta da Roberto IV Melatino nel 1394 come torre di guardia, che poi venne riutilizzata come torre campanaria della chiesa di San Mariano. Si tratta di un grosso parallelepipedo a base quadrata, sulla cui parte superiore si aprono monofore e bifore. Sulla facciata occidentale \u00e8 incastonato lo stemma Melatino, rappresentato da un albero di melo fiorente\nDal Cinquecento a oggi.\nLa presenza a Campli del monaco San Giovanni da Capestrano permise la fondazione del monastero dell'Osservanza dedicato a San Bernardino (1448-49), in seguito venne realizzata la navata occidentale di Santa Maria in Platea (1470-1513), poi venne eretto il convento di Sant'Onofrio dei Padri Celestini (1489-1510), eletto dal 1614 in abbazia.\nNel 1538 il feudo di Campli venne ceduto da Carlo V a sua figlia Margherita d'Austria, che lo port\u00f2 in dote al secondo marito Ottavio Farnese, duca di Parma e Piacenza: i Farnese tennero la citt\u00e0 fino al 1734, quando venne incorporata nel demanio regio.\nNel 1600 papa Clemente VIII, ad istanza di Ranuccio I Farnese, elev\u00f2 la citt\u00e0 a sede vescovile: la diocesi di Campli venne soppressa con il concordato del 1818 tra Pio VII e Ferdinando I (da allora Campli \u00e8 sede titolare cattolica).\nLa \"Scala Santa\" a Campli venne istituita il 21 gennaio 1772 grazie ad un Privilegio pontificio di Papa Clemente XIV: il merito va al lavoro diplomatico del priore Gianpalma Palma, padre dello storico teramano Niccola Palma, membro principale dell'Arciconfraternita delle Sacre Stimmate. L'edificio, composto di un santuario con l'accesso monumentale, \u00e8 costituito da ventotto gradini in legno, da percorrere in ginocchio, per la remissione dei peccati. Coloro che effettuano il rito, ricevono l'indulgenza plenaria con lo stesso valore dell'omonima presenta nel complesso di San Giovanni in Laterano a Roma. Sempre nello stesso periodo, Campli divenne seconda sede vescovile della diocesi di Teramo.\nSe da una parte Campli, soprattutto nel XVIII secolo, continu\u00f2 a prosperare, nel secolo precedente sub\u00ec i saccheggi degli spagnoli, carestie e la pestilenza del 1656, oltre a subire altri saccheggi delle truppe di passaggio durante la \"guerra del Sale\". Il terremoto verificatosi a L'Aquila nel febbraio 1703 cre\u00f2 danni anche nell'area teramana, danneggiando il Palazzo Farnese e la Collegiata (croll\u00f2 una parte del campanile), il cui soffitto venne rifatto. Con il rientro di Carlo III di Borbone a Napoli, l'istituzione asburgica dello \"Stato Farniesiano\", entro cui Campli si trovava, venne smantellato, e cos\u00ec rientr\u00f2 nel Regno di Napoli (1734). Dopo l'epidemia di tifo del 1764 che decim\u00f2 la popolazione, i cittadini fecero affidamento all'Immacolata Concezione, che divenne la festa patronale del paese, con conseguente costruzione nel 1776 della Scala Santa.\nDopo 218 anni dalla sua istituzione come seconda sede diocesana, nel 1860 Campli perse questo grande privilegio, che venne spostato ad Atri, mentre il paese subiva il saccheggio dei soldati borbonici e piemontesi, durante la guerra per la presa della fortezza di Civitella del Tronto. In questo caso venne incendiato l'archivio comunale, perdendosi molti storici privilegi. Nel corso degli anni del Novecento, a parte l'emigrazione che in parte fece spopolare il paese, Campli tenta di concentrare tutte le sue forze sul turismo, dato che l'ex convento di San Francesco, ad esempio, \u00e8 stato scelto negli anni '80 come seconda sede del Museo Nazionale d'Abruzzo per ospitare tutto il patrimonio archeologico della provincia di Teramo.\nIn occasione del terremoto del 18 gennaio 2017, il paese sub\u00ec alcuni danni, avendoli gi\u00e0 subiti dal terremoto del 6 aprile 2009, e una grave frana coinvolse l'abitato di Castelnuovo, nella parte di espansione moderna.\nSociet\u00e0.\nEtnie e minoranze straniere.\nNel 2008 la popolazione straniera residente a Campli risulta essere l'8,89% del totale. La comunit\u00e0 pi\u00f9 numerosa \u00e8 quella cinese (3,24% del totale della popolazione residente); seguono, tra le pi\u00f9 consistenti, quella marocchina (2,2%), quella macedone (0,91%) e quella rumena (0,71%).\nLingue e dialetti.\nNel paese e nelle sue numerose frazioni sono parlate delle varianti del dialetto teramano, appartenente alla famiglia dei dialetti abruzzesi centro-settentrionali, e solo nelle aree pi\u00f9 a nord-est (Sant'Onofrio, Floriano, ecc.) si iniziano ad avvertire i primi influssi dei vernacoli della Val Vibrata.\nIn particolare sono presenti, esattamente come nel capoluogo:\n\u2022 la pronuncia aperta indistinta di tutte le vocali anche nel parlato italiano (\"s\u00e8ra, str\u00e8tto, col\u00f2re, situazi\u00f2ne\"), mentre nella vicina Civitella del Tronto, posta pochi chilometri pi\u00f9 a nord, sono gi\u00e0 in vigore le condizioni \"ascolane\", che distinguono vocali chiuse ed aperte;\n\u2022 i frangimenti vocalici di \"\u00e9\" chiusa in \"\u00e0\" (ad es. \"qu\u00e0ll\u00eb\" per \"quello-a\", \"munn\u00e0zz\u00eb\" per \"immondizia\", ecc.).\nTradizioni e folclore.\nA Campli, fin dal 1964, ogni ultimo fine settimana del mese di agosto, si tiene la \"Sagra della porchetta italica\", la prima sagra d'Abruzzo e una delle prime organizzate in Italia. La sagra prevede anche un concorso tra i produttori della gustosa pietanza che consiste in maialini cotti al forno, serviti in panini. L'ideatore della sagra-concorso fu Fernando Aurini, che la pens\u00f2 per veicolare la conoscenza turistica della cittadina farnese. Per l'occasione Aurini pubblic\u00f2 anche un'agevole guida turistica dal titolo \"Campli\". Da allora, ogni anno, la sagra si ripete con grande partecipazione di pubblico.\nOltre alla Sagra della porchetta italica, nel comune teramano, specialmente durante il periodo estivo, si tengono altre manifestazioni, come la \"festa della pizza\", una sagra del tartufo in localit\u00e0 Campovalano e un importante \"Festival di musica Jazz\".\nCampli ha avuto anche una lunga tradizione in campo bandistico. Con delibera conciliare del Comune di Campli del 9 ottobre 1862 venne istituita la Banda Musicale Civica. Per finanziare la banda, il 12 maggio 1864 vennero prelevati 75 tomoli (1 tomolo corrisponde a circa 55,5 litri) di grano dal Monte frumentario di quattro Pii Stabilimenti nel territorio camplese (Santa Maria in Platea, Nativit\u00e0 di Campovalano, SS Sacramento in Penna, SS Rosario in Floriano). Alcuni nomi di maestri della Banda furono Nazzareno Sorgi (1904), Pietro Santori (1906), Filippo Lucque e Alfredo Rotoloni (1910), Israele Fracassi (1911) Pasquale Michilli (1916), Ernesto Di Matteo (1923), Carlo Faragalli (1925), Giuseppe Mancini (1926), Annibale Michilli e Francesco Parazzetti (1930), Anapo Antellini (1945), Fabio Censori e Costanzo Mariconda (1952), Ionnice Ario (1972, Raffaele Santori (1975).\nAmministrazione.\n1985-1990 Edmondo Di Pietro democrazia cristiana. 1990-1993 Edmondo Di Pietro democrazia cristiana. 1993-1994 Luca Galiffa democrazia cristiana \nSport.\nQuesto piccolo comune \u00e8 anche molto conosciuto per la sua storia cestistica. \nIl 10 ottobre 1957, Pasquale Bonasorte, Francesco Cantoresi, Filippo Corsari, Pasquale Di Girolamo, Francesco Farina, Luigi Fratoni, Eligio Gargani, Vincenzo Genovesi, Amedeo Giusti, Stefano Maccioni, Pasquale Michilli, Osvaldo Patriarca, Carlo Sorgi e Guido Tomassoni fondarono l'Unione Sportiva Campli. La squadra, durante gli anni sessanta, milit\u00f2 nella Serie A FIP (seconda divisione in quanto la massima divisione si chiamava Elette). Specificatamente nel campionato 1961-62 quando si classific\u00f2 terzultima nel girone D e venne retrocessa. Negli anni novanta fu una delle squadre di spicco della B d'Eccellenza. Ora, dopo una lunga e sfortunata discesa di serie dovuta a ripetuti fallimenti della societ\u00e0, \u00e8 tornata nella terza serie nazionale. Nella stagione 2018-2019 a causa della poco stabile situazione economica della societ\u00e0 affronta un campionato di bassa classifica al termine del quale viene retrocessa in serie C. \nAttualmente le squadre cestistiche cittadine sono due la \"Cestistica Farnese\" militante in serie C e la \"Nova Campli basket\" iscritta al campionato di serie D, entrambe giocano presso il Palaborgognoni."}
{"id": "2654793", "revid": "110157", "url": "https://it.wikipedia.org/wiki?curid=2654793", "title": "Granada (Cundinamarca)", "text": "Granada \u00e8 un comune della Colombia facente parte del dipartimento di Cundinamarca.\nIl comune venne istituito il 5 agosto 1995."}
{"id": "2654796", "revid": "767487", "url": "https://it.wikipedia.org/wiki?curid=2654796", "title": "Automotrice M2 serie 50", "text": "L'automotrice M2 serie 50 \u00e8 un rotabile automotore a carrelli, con motorizzazione diesel a trasmissione elettrica, delle Ferrovie Calabro Lucane costruito dalle officine Piaggio con cassa di acciaio inossidabile.\nStoria.\nLe automotrici M2 serie 50 vennero commissionate alla \"Piaggio\" a met\u00e0 anni Trenta dalla societ\u00e0 Mediterranea Calabro Lucane (successivamente Ferrovie Calabro Lucane), che in quegli anni acquist\u00f2 dalla stessa societ\u00e0 costruttrice le monodirezionali M1c INOX, allo scopo di sopperire alla carenza di materiale rotabile automotore leggero sulle proprie linee ferroviarie del cosentino. Vennero costruite in numero di 10 unit\u00e0 con la caratteristica cassa nervata e saldata in acciaio inossidabile; a quel tempo la Piaggio aveva acquisito la licenza esclusiva del brevetto della Budd di Philadelphia e costruiva rotabili ferroviari e tranviari con cassa in acciaio inox saldato. Tale caratteristica permetteva di evitare la periodica riverniciatura con risparmi nella manutenzione della cassa; furono immatricolate come M2.51-60 e consegnate alle Ferrovie Calabro Lucane dove furono assegnate alla direzione di Catanzaro (unit\u00e0 51-52 e 59-60) e di Bari (unit\u00e0 53..58).\nLa prima unit\u00e0 del gruppo entr\u00f2 in servizio il 21 aprile 1937. Le unit\u00e0 vennero accantonate a partire dalla fine degli anni settanta in conseguenza dell'arrivo di rotabili pi\u00f9 moderni. La M2.54 riacquisita dalla stessa ditta costruttrice Piaggio \u00e8 stata restaurata ed esposta nel piazzale antistante il \"Museo Piaggio Giovanni Alberto Agnelli\" di Pontedera. L'allestimento scenico dell'esposizione mostra l'automotrice mentre \"sfonda\" la vetrata di ingresso.\nCaratteristiche.\nLe automotrici erano a carrelli con 2 motori diesel OM tipo BUD (costruiti su licenza Saurer) da 73,5 kW a 2300 giri/min che azionavano generatori a corrente continua e motori elettrici di trazione sulle ruote; avevano anche la possibilit\u00e0 di frenatura elettrica a recupero di energia nelle discese.\nA partire dal 1950 i motori OM vennero sostituiti con i pi\u00f9 potenti (88 kW a 1900 giri/min) Breda AEC D.24 a sei cilindri. Nello stesso periodo sulle unit\u00e0 assegnate a Catanzaro la trasmissione venne modificata con giunto idraulico e cambio epicicloidale Wilson a 5 marce; una struttura simile a quella delle ALn 668 Breda. Negli anni sessanta vennero operate anche delle trasformazioni dell'ambiente interno, che offriva maggior spazio ai passeggeri."}
{"id": "2654801", "revid": "767487", "url": "https://it.wikipedia.org/wiki?curid=2654801", "title": "Controllo totale", "text": "Controllo totale \u00e8 un EP della cantante pop italiana Anna Oxa, pubblicato nel 1980.\nIl disco.\nIl disco venne pubblicato nella serie Qdisc della RCA Italiana e rappresenta, in ordine cronologico, il terzo lavoro inciso dall'artista. Da esso \u00e8 stato estratto il singolo in formato 45 giri \"Controllo totale/Metropolitana\"."}
{"id": "2654803", "revid": "1632387", "url": "https://it.wikipedia.org/wiki?curid=2654803", "title": "Villapiana", "text": "Villapiana (\"Villapi\u00e8ne\" in dialetto locale) \u00e8 un comune italiano di abitanti della provincia di Cosenza in Calabria.\nGeografia fisica.\nTerritorio.\nIl territorio, attraversato dai torrenti Saraceno e Satanasso, \u00e8 diviso in due frazioni (Lido e Scalo) e quattro contrade (Catusi, Rossi, Ponticello, Garamma).\nClima.\nIl clima di Villapiana \u00e8 mite, molto influenzato dalla natura morfologica della piana di Sibari e del massiccio del Pollino, che ripara il paese dai venti provenienti da nord e da est, mentre la catena della Sila fa da scudo per le correnti da sud-est e la penisola salentina riscalda l'aria proveniente dai Balcani.\nStoria.\nAi tempi della Magna Grecia la citt\u00e0 era nota come Leutermia. Tale nome fu conservato fino al IX secolo, quando venne, verso l'850, distrutta dai saraceni contemporaneamente a Blanda e Cirella. Intorno al 1300 il borgo fu ricostruito e prese il nome di Casalnuovo che conserv\u00f2 fino al decreto del 4 gennaio 1863, quando assunse l'attuale denominazione.\nDel periodo feudale \u00e8 testimone il castello, dove trovarono abitazione i feudatari che si sono succeduti al governo del piccolo paese. Nel XVI secolo, signori di Casalnuovo furono i Sanseverino di Salerno. In quel periodo, per ordine di Carlo V, fu costruita nel territorio di Casalnuovo una torre difensiva. Nel 1551, invece, Marco Antonio Sanseverino fece costruire, poco distante dal centro abitato, il convento dei cappuccini composto da undici celle con annessa una piccola chiesa dedicata all'Immacolata.\nAlla famiglia Sanseverino successe, nel XVII secolo quella dei Pignatelli, duchi di Bellisguardo, distinti dal ramo dei marchesi di Cerchiara di Calabria e principi di Nola. La famiglia dei duchi di Bellisguardo si estinse con Margherita, che spos\u00f2 il marchese di Cerchiara, Diego Pignatelli e unific\u00f2, in tal modo, l'amministrazione del feudo di Casalnuovo con quello di Cerchiara. Gli eredi Pignatelli mantennero il possedimento fino all'eversione della feudalit\u00e0.\nAl tempo della Repubblica Partenopea il generale Championnet, incaricato di procedere all'ordinamento amministrativo dello Stato, comprendeva Casalnuovo nel cantone di Tursi, dipartimento del Crati. I francesi, per la legge 19 gennaio 1807, ne fecero un Luogo nel cosiddetto Governo di Cassano. Con il riordino predisposto per decreto data 4 maggio 1811, istitutivo dei Comuni e dei Circondari, venne compreso tra i primi e assegnato al Circondario di Amendolara. Per il nuovo assetto dato alla regione dalla legge borbonica I maggio 1816 venne trasferito nel circondario di Cerchiara.\nEconomia.\nL'economia cittadina \u00e8 fondata sul settore edilizio, il commercio, il turismo stagionale, il comparto agricolo e l'allevamento."}
{"id": "2654805", "revid": "110157", "url": "https://it.wikipedia.org/wiki?curid=2654805", "title": "Guachet\u00e1", "text": "Guachet\u00e1 \u00e8 un comune della Colombia facente parte del dipartimento di Cundinamarca.\nIl centro abitato venne fondato da Gonzalo Jimenez de Quesada nel 1537."}
{"id": "2654806", "revid": "287204", "url": "https://it.wikipedia.org/wiki?curid=2654806", "title": "Guachet\u00e0", "text": ""}
{"id": "2654807", "revid": "287204", "url": "https://it.wikipedia.org/wiki?curid=2654807", "title": "Guacheta", "text": ""}
{"id": "2654810", "revid": "152625", "url": "https://it.wikipedia.org/wiki?curid=2654810", "title": "I've Been Lovin' You Too Long", "text": ""}
{"id": "2654811", "revid": "110157", "url": "https://it.wikipedia.org/wiki?curid=2654811", "title": "Guaduas", "text": "Guaduas \u00e8 un comune della Colombia facente parte del dipartimento di Cundinamarca.\nIl centro abitato venne fondato da Andr\u00e9s D\u00edaz Venero de Leyva nel 1572, mentre l'istituzione del comune \u00e8 del 1779."}
{"id": "2654812", "revid": "729019", "url": "https://it.wikipedia.org/wiki?curid=2654812", "title": "Guerra del Pacifico (1879-1884)", "text": "La guerra del Pacifico fu combattuta tra il Cile e le forze alleate di Bolivia e Per\u00f9 dal 1879 al 1884; \u00e8 anche conosciuta come guerra del salnitro.\nAntefatti.\nA met\u00e0 del XIX secolo il deserto di Atacama aveva acquistato un grande valore economico dovuto alla scoperta di grandi giacimenti di guano, in seguito a quella di giacimenti di salnitro; entrambi i materiali erano facilmente estraibili e vendibili a buon prezzo sui mercati internazionali.\nEsistono differenze di valutazione tra gli storici boliviani e cileni, se l'antica regione, conosciuta come Audiencia de Charcas e successivamente come Alto Per\u00f9, appartenuta al Vicereame del Per\u00f9 e in seguito del Vicereame del R\u00edo de la Plata, avesse o meno sbocco sulla costa pacifica. Riferendosi a diversi documenti, i boliviani sostengono che lo possedesse, mentre i cileni mettono in dubbio o negano la tesi boliviana.\nAlla formazione della repubblica di Bolivia nel 1825 - chiamata inizialmente Repubblica di Bol\u00edvar - Sim\u00f3n Bol\u00edvar la dot\u00f2 di uno sbocco al mare tramite il porto di Cobija (chiamato inizialmente Puerto La Mar o Lamar); ci\u00f2 nonostante la maggior parte delle imprese della zona furono rilevate da imprenditori cileni in condizioni molto vantaggiose.\nI rispettivi capi di stato, prima dell'inizio della guerra, erano An\u00edbal Pinto Garmendia in Cile, Hilari\u00f3n Daza in Bolivia e Mariano Ignacio Prado in Per\u00f9. Le Repubbliche di Bolivia e Cile avevano sottoscritto due trattati per definire i loro confini: il primo nel 1866 e il secondo nel 1874, con un protocollo complementare nel 1875. Entrambi i trattati furono ratificati e promulgati solennemente sia a Santiago che a La Paz.\nIl trattato del 1866 era finalizzato, come indicato nel preambolo, a \"porre un termine pacifico e reciprocamente soddisfacente all'antica questione pendente tra i due paesi riguardo alla fissazione dei rispettivi confini territoriali nel deserto di Atacama e riguardo allo sfruttamento dei depositi di guano esistenti sulla costa del medesimo deserto\", stabilendo nell'articolo I che la frontiera tra i due paesi sarebbe stata \"dinnanzi al 24\u00ba parallelo sud, dalla costa del Pacifico fino al confine orientale del Cile\"; inoltre veniva creata un'area, compresa tra i paralleli 23 e 25, dove entrambi i paesi potevano sfruttare i depositi di guano e i diritti di esportazione dei minerali estratti.\nIl primo trattato venne rifiutato dal governo boliviano che succedette a Mariano Melgarejo dopo la sua caduta, in quanto considerava che la divisione dei tributi non fosse vantaggiosa per la Bolivia; la controversia si risolse con la sottoscrizione del trattato del 1874, che modificava il precedente. Questo trattato torn\u00f2 a fissare come confine tra la repubblica del Cile e la Bolivia \"il parallelo 24 dal mare fino alla cordigliera delle Ande\", stabilendo inoltre, nell'articolo IV, che i diritti di esportazione che gravavano sui minerali esportati nel territorio compreso tra il 23\u00ba e il 25\u00ba parallelo sud \"non supereranno la quota che attualmente percepiscono e che tutte persone, industrie e capitali cileni non verranno assoggettati a ulteriori tassazioni rispetto a quelle attualmente esistenti. L'accordo contenuto nel presente articolo avr\u00e0 durata di venticinque anni\". Questo trattato internazionale era in vigore nel 1879.\nIl 27 novembre del 1873, la Compa\u00f1\u00eda de Salitres y Ferrocarril de Antofagasta, un'impresa cilena creata con capitali cileni e britannici, firm\u00f2 un accordo con il governo boliviano che l'autorizzava ad estrarre salnitro libero da imposte per 15 anni, nella zona compresa tra la baia di Antofagasta e Salinas. Tale accordo non venne ratificato dal congresso boliviano, in quanto in quel periodo stava negoziando col Cile il futuro trattato del 1874. Nel 1878 le autorit\u00e0 boliviane, che si trovavano nel mezzo di una crisi economica, cercarono di ridurre i privilegi che il precedente governo aveva concesso alle imprese della zona. In questo contesto il congresso boliviano analizz\u00f2 l'accordo stipulato dal governo nel 1873.\nPer la Bolivia, l'accordo stipulato nel 1873 dalla \"Compa\u00f1\u00eda de Salitres y Ferrocarril de Antofagasta\" non era in vigore, poich\u00e9, come indicato nella costituzione boliviana, gli accordi riguardanti risorse naturali dovevano essere approvati dal congresso per essere considerati validi.\nPer il Cile invece, l'imposta di 10 centesimi per quintale di merce esportata violava l'articolo IV dell'accordo del 1874. Per questa tassazione i proprietari dell'impresa coinvolta sollevarono vivaci polemiche, sostenuti da buona parte del governo di Santiago; questo port\u00f2 ad un conflitto diplomatico. Alla conseguente crisi prese parte anche il Per\u00f9, che invi\u00f2 un ambasciatore plenipotenziario a Santiago, per cercare di risolvere diplomaticamente la questione, senza arrivare ad un conflitto armato. Il trattato indicava che le dispute che minacciavano \"l'intelligenza e l'applicazione del trattato\" dovevano sottostare ad un arbitrato.\nIl 17 novembre del 1878 il governo di La Paz ordin\u00f2 al prefetto del dipartimento di Cobija di rendere effettiva l'imposta di 10 centesimi stabilita dalla legge del 14 febbraio. Successivamente, il 1\u00ba febbraio 1879 il governo di Hilari\u00f3n Daza rescisse il contratto, sospendendo la legge del 14 febbraio 1878, e decise di requisire le miniere di salnitro assegnate alla \"Compa\u00f1\u00eda de Salitres y Ferrocarriles de Antofagasta\" e chiuderle, come risposta al mancato pagamento dell'imposta dal febbraio 1878. La chiusura fu programmata per il 14 febbraio 1879.\nGrazie agli archivi della \"Compa\u00f1\u00eda de Salitres y ferrocarriles de Antofagasta\", si \u00e8 scoperto che la strategia del Cile non era quella di arrivare ad una guerra per salvare la societ\u00e0, nonostante molti politici e ministri fossero azionisti di minoranza della compagnia. Si sarebbe giunti ad un conflitto armato nel caso in cui le miniere fossero effettivamente state chiuse; secondo il presidente cileno An\u00edbal Pinto, solo in quel momento si sarebbe effettivamente violato il trattato.\nIn Cile, la decisione di entrare in guerra venne presa la mattina dell'11 febbraio, quando una sessione speciale del gabinetto cileno ricevette un telegramma dal nord, contenente il seguente messaggio testuale del ministro plenipotenziario di Bolivia: \"Annullamento della legge di febbraio, rivendicazione delle miniere di salnitro della compagnia\". Questo spinse il presidente An\u00edbal Pinto ad ordinare l'occupazione di Antofagasta; il 14 febbraio 1879 le truppe cilene sbarcarono nella citt\u00e0 e penetrarono in territorio boliviano. Come conseguenza il 27 febbraio Hilari\u00f3n Daza decret\u00f2 lo stato d'assedio in Bolivia.\nIl Per\u00f9, che aveva sottoscritto un trattato di alleanza difensiva segreto con la Bolivia nel 1873 a cui l'Argentina non aveva aderito, cerc\u00f2 di convincere il governo di La Paz ad accettare un arbitrato, come stipulato nel protocollo complementare del 1875, in quanto si trattava di un \"problema tributario\" e non territoriale; contemporaneamente anche il Cile non mostr\u00f2 interesse nell'arbitrato. La missione del ministro plenipotenziario peruviano Jos\u00e9 Antonio Lavalle fall\u00ec sul nascere, in quanto il governo cileno denunci\u00f2 la presenza dell'alleanza segreta tra Per\u00f9 e Bolivia.\nLa Bolivia dichiar\u00f2 guerra al Cile il 1\u00ba marzo 1879. il 23 marzo 1879 ebbe luogo la battaglia di Calama, nella quale le forze cilene sconfissero quelle boliviane. Il 5 aprile 1879 il Cile dichiar\u00f2 guerra a Per\u00f9 e Bolivia.\nLa revisione e analisi del trattato segreto di alleanza porta gli storici peruviani alla conclusione che il Per\u00f9 aveva possibilit\u00e0 di decidere se l'attacco alla Bolivia era legittimo o il fatto necessitava un arbitrato, il quale \"era preferibile\", secondo la relativa clausola. La medesima interpretazione sostiene che a seguito della penetrazione di truppe cilene in territorio boliviano, del poco interesse del Cile ad una \"via diplomatica\" e della dichiarazione di guerra fatta dal governo cileno il 5 aprile, il Per\u00f9 si sentiva legato alla Bolivia dal trattato di reciproca difesa, per questo entr\u00f2 nel conflitto, dichiarando il \"casus foederis\".\nLa storiografia cilena invece, sostiene che l'alleanza era ufficialmente difensiva, ma segretamente offensiva; per questo i tentativi di mediazione fatti dal Per\u00f9 dopo la presa di Antofagasta sono visti come un modo per guadagnare tempo, mentre si preparava alla guerra. Il conflitto si evolvette quindi in una guerra tra Cile e Per\u00f9 poich\u00e9, sempre secondo la storiografia cilena, legato ad un'antica inimicizia che gettava le radici all'epoca della colonizzazione europea delle Americhe, e si era accentuata nel periodo dell'indipendenza, e nella guerra contro la Confederazione Per\u00f9-Bolivia.\nD'altra parte la storiografia peruviana sostiene che le relazioni nel periodo coloniale erano di commercio e cooperazione tra i porti di El Callao e Valpara\u00edso. Dopo l'indipendenza, il Per\u00f9 non riconobbe il debito per l'aiuto fornito dal Cile per liberarsi dal dominio spagnolo. Nel 1839, con la sconfitta della Confederazione Per\u00f9-Bolivia, il Per\u00f9 pag\u00f2 al Cile i debiti contratti per il servizio prestato dall'esercito cileno nella campagna restauratrice e nella guerra d'indipendenza, e riconobbe le gesta degli ufficiali cileni premiandoli e decorandoli con onorificenze dell'esercito peruviano per l'aiuto nello sconfiggere Andr\u00e9s de Santa Cruz, riconoscendo quindi il Cile come alleato del Per\u00f9.\nCampagna marittima.\nAll'inizio della guerra era evidente che prima di qualsiasi operazione militare in un terreno tanto impervio come il deserto di Atacama, era necessario conquistare il controllo dei mari.\nLa potenza della flotta cilena si basava sulle fregate blindate gemelle \"Cochrane\" e \"Blanco Encalada\", di 3.560 tonnellate, dotate di 6 cannoni da 250 libbre, 2 da 70 e 2 da 40, corazza da 22\u00a0cm e velocit\u00e0 di 11 miglia orarie a massimo carico. Il resto della flotta era composto dalle corvette \"Chacabuco\", \"O'Higgins\" e \"Esmeralda\" e dalle cannoniere \"Magallanes\" e \"Covadonga\".\nLa flotta peruviana basava il suo potere nella fregata blindata \"Independencia\" e nel monitore \"Hu\u00e1scar\". La \"Independencia\" aveva un dislocamento di 2000 tonnellate, corazza da 11,5\u00a0cm, 2 cannoni da 150 libbre, 12 da 70, 4 da 32 e 4 da 9, la sua massima velocit\u00e0 era di 11 miglia orarie a pieno carico. il monitore \"Hu\u00e1scar\" dislocava 1.745 tonnellate, aveva una corazza di 11,5\u00a0cm, 2 cannoni da 300 libbre in una torretta rotante e una velocit\u00e0 di 11 miglia orarie a pieno carico, questa era la nave da combattimento pi\u00f9 moderna della marina da guerra peruviana. Completavano la flotta: la corvetta \"Uni\u00f3n\", la cannoniera \"Pilcomayo\" e i due monitori fluviali \"Atahualpa\" e \"Manco C\u00e1pac\". La Bolivia non aveva navi da guerra.\nIl porto peruviano di Iquique fu bloccato dalla marina cilena. Nella battaglia navale di Iquique, il 21 maggio 1879 il monitor \"Hu\u00e1scar\", comandato dal Capitano di vascello Miguel Grau Seminario, affond\u00f2 la corvetta cilena \"Esmeralda\", sotto il comando del capitano di fregata Arturo Prat, che, morendo nella battaglia, sar\u00e0 considerato il pi\u00f9 grande eroe della marina cilena. Nello stesso giorno, la fregata \"Independencia\", ammiraglia della marina peruviana, si scontr\u00f2 con la goletta \"Covadonga\", comandata dal capitano di corvetta Carlos Condell de la Haza, che la spinse in zone con bassi fondali facendola incagliare a Punta Gruesa. I fatti accaduti quel giorno a Iquique e Punta Gruesa segnarono profondamente l'opinione pubblica di entrambi i paesi. I combattimenti di Iquique e Punta Gruesa portarono ad una vittoria tattica del Per\u00f9: il blocco navale del porto di Iquique fu tolto e le navi cilene furono affondate o abbandonate. Per contro per\u00f2 la vittoria richiese un altissimo costo strategico; nella battaglia di Punta Gruesa la marina da guerra del Per\u00f9 registr\u00f2 la perdita di una fregata blindata da 2000 tonnellate nel vano tentativo di catturare una nave in legno di 630 tonnellate. La perdita della fregata \"Independencia\" rappresent\u00f2 un danno irreparabile per la flotta peruviana.\nData l'inferiorit\u00e0 navale, il comandante della \"Hu\u00e1scar\" tenne in scacco tutta la flotta cilena per sei mesi. Tra le pi\u00f9 importanti missioni della \"Hu\u00e1scar\" sono da segnalare: la prima battaglia navale di Antofagasta (26 maggio 1879) e la seconda battaglia navale di Antofagasta (28 agosto 1879). Il risultato pi\u00f9 significativo fu la cattura del vaporetto \"Rimac\", il 23 luglio 1879. In questa azione Grau Seminario non solo cattur\u00f2 l'imbarcazione, ma fece prigioniero l'intero reggimento di cavalleria \"Carabineros de Yungay\", che si trovava a bordo. Questo fatto caus\u00f2 una crisi nel governo cileno, che port\u00f2 alle dimissioni dell'ammiraglio Juan Williams Rebolledo. Dopo la rinuncia di Williams, il comando della flotta cilena fu assegnato al commodoro Galvarino Rivieros Cardenas, il quale diede priorit\u00e0 alla caccia al \"Hu\u00e1scar\".\nLa battaglia decisiva avvenne a Punta Angamos, davanti alle coste boliviane, dove la \"Hu\u00e1scar\" venne finalmente catturata, nonostante il vano tentativo di affondarla da parte del suo equipaggio, l'8 ottobre 1879. Nella battaglia mor\u00ec il suo comandante Miguel Grau Seminario, che diventer\u00e0 un eroe nazionale di Per\u00f9 e Bolivia. La battaglia navale di Angamos segna la fine della campagna marittima della Guerra del Pacifico.\nCampagna terrestre.\nOttenuta la superiorit\u00e0 navale, le forze cilene diedero il via ad una serie di campagne nelle province di Tarapac\u00e1, Tacna e Arica. Con le \"Battaglie di Pisagua, Tacna, Tarapac\u00e1 e Arica\", nel 1880, le sorti del conflitto si spostarono definitivamente a favore del Cile. La \"battaglia di Tarapac\u00e1\" fu una vittoria alleata; questo, per\u00f2, non volse comunque a loro favore le sorti della guerra. Successivamente, a seguito della \"Battaglia del Alto de la Alianza\", combattuta presso Tacna, la Bolivia si ritir\u00f2 dal conflitto. La guerra prosegu\u00ec tra il Cile ed il Per\u00f9. Nel giugno 1880 la difesa della citt\u00e0 peruviana di Arica fu affidata a Francisco Bolognesi con 2.000 uomini, che fu conquistata dalle forze cilene, superiori per numero e potenza di fuoco. Dopo aver promesso di combattere \"fino a bruciare l'ultima cartuccia\", Bolognesi cadde eroicamente durante la battaglia finale e fu dichiarato eroe nazionale.\nNel 1881, le truppe cilene entrarono in Lima, dopo le battaglie di San Juan e Miraflores. In quest'ultima fu la popolazione a cercare di difendere, senza successo, la citt\u00e0 dagli attacchi cileni.\nLima, citt\u00e0 aristocratica, viveva lontana dalla realt\u00e0 del paese e sottovalut\u00f2 completamente la situazione bellica, questo contribu\u00ec a destabilizzare il governo, il quale non provvide a preparare le opportune difese per contrastare lo sbarco cileno che avvenne a sud della citt\u00e0. Essa fu messa a ferro e fuoco dall'esercito cileno e vi furono anche numerosi atti di violenza ai danni della popolazione. Anche la \"Biblioteca Nazionale\" venne depredata e alcuni antichi testi sono ancora oggi in possesso del Cile.\nIl presidente Nicol\u00e1s de Pi\u00e9rola Villena fugg\u00ec dalla capitale cercando di governare dall'entroterra il paese. Venne per\u00f2 sostituito da un governo civile presieduto da Francisco Garc\u00eda Calder\u00f3n, il quale si rifiut\u00f2 di firmare l'atto di cessione del dipartimento di Tarapac\u00e1 al Cile.\nSenza possibilit\u00e0 di giungere ad un armistizio, il capo della forza di occupazione cilena Patricio Lynch stabil\u00ec il suo quartier generale nel \"Palacio de Pizarro\" a Lima e diresse le sue truppe contro la resistenza peruviana attestata nella regione andina, in quella che \u00e8 chiamata \"campa\u00f1a de la Bre\u00f1a\", reprimendo duramente ogni atto di resistenza che si verific\u00f2, sia in citt\u00e0, sia nelle altre zone controllate dalle forze cilene.\nDopo le sconfitte di \"San Juan\" e \"Miraflores\", il colonnello peruviano Andr\u00e9s Avelino C\u00e1ceres e il capitano Jos\u00e9 Miguel P\u00e9rez decisero di organizzare nelle Ande centrali la nuova resistenza alla forza di occupazione cilena; il 15 aprile 1881, eludendo la vigilanza cilena, si imbarcarono di nascosto su un treno presso la stazione di \"Viterbo\", diretti alla citt\u00e0 di \"Jauja\". Aiutato dalla sua profonda conoscenza della lingua quechua, C\u00e1ceres organizz\u00f2 le difese tra la popolazione civile delle Ande centrali, mentre il colonnello Gregorio Albarracin le organizzava al sud; insieme coordinarono una continua guerriglia nei tre anni successivi.\nFu scelta proprio la regione delle Ande centrali per organizzare la resistenza, poich\u00e9 presentava un territorio morfologicamente adatto alla strategia della guerriglia, ma soprattutto perch\u00e9 la popolazione locale era preparata ad un'eventuale lotta prolungata anche con uno scarso armamento e senza necessit\u00e0 di addestramento.\nLa resistenza militare organizzata da C\u00e1ceres nella regione sud e centro andina ottenne numerose vittorie contro le forze di occupazione cilene, per\u00f2 sub\u00ec una decisiva sconfitta militare a \"Huamachuco\" il 10 luglio 1883, nella regione nord delle Ande, che apr\u00ec la strada ad una possibile risoluzione del conflitto. Una delegazione politica peruviana (affiancata dal comando militare cileno) impose come nuovo presidente il generale Miguel Iglesias e firm\u00f2 un trattato di pace con il Cile, decretando la fine della resistenza.\nDopo la fine della guerra le divergenze tra C\u00e1ceres e Iglesias furono l'origine di una guerra civile tra i sostenitori dei due leader.\nConseguenze.\nLa guerra si concluse il 20 ottobre 1883, con la firma del \"Trattato di Anc\u00f3n\", mediante il quale il dipartimento di Tarapac\u00e1 era ceduto permanentemente al Cile, mentre le province di Arica e Tacna rimanevano sotto amministrazione cilena per 10 anni; al termine di detto periodo un plebiscito avrebbe sancito se le due province sarebbero rimaste cilene o ritornate peruviane.\nAlla firma del trattato, il dipartimento di Tacna era composto da tre province: Tacna, Arica e Tarata. Nel 1885, due anni dopo il trattato, il Cile occup\u00f2 anche la provincia di Tarata che sarebbe stata resa al Per\u00f9 il 1\u00ba settembre 1925 con una risoluzione dell'arbitrato di Calvin Coolidge, presidente degli Stati Uniti.\nIl plebiscito previsto nel \"trattato di Anc\u00f3n\" non ebbe luogo. Nel 1929, con la mediazione degli Stati Uniti d'America, si giunse al \"Trattato di Lima\", che sanciva definitivamente che la provincia di Tacna sarebbe tornata al Per\u00f9 e che la provincia di Arica sarebbe rimasta al Cile. Negli anni precedenti alla risoluzione, le autorit\u00e0 cilene avevano comunque promosso campagne per \"cilenizzare\" la popolazione peruviana ancora residente nelle province di Tacna e Arica.\nLa pace tra Cile e Bolivia fu firmata nel 1904. Il trattato di pace, nel quale la Bolivia riconosceva definitivamente la sovranit\u00e0 cilena nella regione di Atacama, \u00e8 stato origine di costanti tensioni diplomatiche tra i due paesi per tutto il XX secolo e lo \u00e8 ancora attualmente, in quanto la Bolivia perdette definitivamente l'unico sbocco sull'oceano Pacifico che possedeva.\nIl Cile prese possesso, quindi, non solo di un vasto territorio, ma di grandi depositi di salnitro, guano e rame. Gestiti comunque da societ\u00e0 con capitali britannici, acquistati ancora con buoni emessi dal Per\u00f9, che li rendeva effettivi proprietari delle miniere; questo ha portato parte della storiografia moderna a vedere gli inglesi come gli istigatori occulti della guerra, comunque senza prove concludenti. Alcuni storici vedono in alcune pubblicazioni dell'epoca, inglesi ed europee in generale, per esempio l'editoriale del quotidiano britannico \"The Bullonist\", la prova dell'appoggio alle aspirazioni cilene. Per contro, altri sostengono che dette pubblicazioni devono essere lette tenendo presente il clima elettorale presente in Inghilterra in quel periodo, dove era in corso un'ardua disputa tra il primo ministro Benjamin Disraeli, conservatore, e il suo avversario William Gladstone, liberale.\nIl salnitro fu la principale fonte di ricchezza del Cile fino alla scoperta del salnitro sintetico, da parte degli scienziati tedeschi, durante la Prima guerra mondiale.\nIn seguito all'occupazione cilena di Lima nel 1881, il governo argentino aveva avviato un programma di ammodernamento dell'esercito, con l'acquisto di mezzi blindati, materiale da guerra e con la costruzione di una ferrovia che giungeva fino alle Ande come via di approvvigionamento. Si arriv\u00f2 quindi sull'orlo di una nuova guerra, evitata grazie alla mediazione del governo statunitense. Il 22 ottobre 1881 venne quindi firmato in Santiago il \"trattato sui confini tra Cile e Argentina\"; un negoziato favorevole all'Argentina, che dominer\u00e0 quindi 1.200.000\u00a0km\u00b2 di Patagonia, approfittando del fatto che il Cile era gi\u00e0 in guerra al nord con il Per\u00f9 e minacciando di aprire un nuovo fronte di guerra al sud. Pur di evitare una scomoda guerra contro l'Argentina, il governo cileno si vide costretto a riconoscere la sovranit\u00e0 argentina sulla Patagonia orientale, firmando un trattato tra i due paesi nel 1881. Con questo il Cile otteneva la tacita neutralit\u00e0 dell'Argentina, evitando quindi il rischio che quest'ultima si unisse all'alleanza difensiva Per\u00f9-Bolivia."}
{"id": "2654816", "revid": "287204", "url": "https://it.wikipedia.org/wiki?curid=2654816", "title": "Miguel Grau Seminario", "text": "Eroe nazionale per Bolivia e Per\u00f9 (suo paese natale), partecip\u00f2 alla guerra del Pacifico (1879-1884), combattendo nella storica battaglia navale di Angamos, in cui trov\u00f2 la morte.\nSembiante austero, il volto incorniciato da folte basette, \u00e8 ricordato con il soprannome di \"el Caballero de los Mares\" (\"il Cavaliere dei mari\") per la sua cavalleria in combattimento e per il conseguente rispetto di comandante acquisito sia fra gli alleati che tra gli avversari.\nLa morte nella battaglia di Angamos.\nIl contrammiraglio Grau mor\u00ec durante la battaglia navale di Angamos l'8 ottobre del 1879, mentre era al comando del monitore \"Hu\u00e1scar\", colpito da una cannonata. Sebbene non sia stato possibile recuperare gran parte del suo corpo, i suoi resti furono sepolti con grandi onori in Cile e soltanto nel 1958 la sua salma fu traslata in Per\u00fa.\nNel porto cileno di Talcahuano, \u00e8 ancorato ancora oggi il monitore \"Hu\u00e1scar\", catturato dai cileni nella battaglia di Punta Angamos, incorporato nella marina cilena fino al 1897 e poi trasformato in museo navale. Nella cabina del comandante si trova un ritratto che raffigura Grau, accanto a quelli di altri due comandanti che morirono eroicamente sul suo ponte:\nSulla nave museo sono ricordati anche gli ufficiali peruviani che durante la battaglia di Angamos subentrarono al comando della \"Hu\u00e1scar\": il capitano di corvetta El\u00edas Aguirre, che fu colpito e ucciso da una granata dopo circa quaranta minuti; il primo tenente Pedro G\u00e1rezon, che tent\u00f2 l'autoaffondamento della nave. La marina peruviana li ricord\u00f2, attribuendo i loro nomi a diverse unit\u00e0 navali come l'attuale incrociatore portaelicotteri \"Aguirre\".\nL'attuale ammiraglia della Marina militare peruviana \u00e8 l'incrociatore \"Almirante Grau\" ed \u00e8 la terza unit\u00e0 a portare questo nome.\nA Grau Seminario la Repubblica peruviana ha eretto nel 2005 un busto nel quartiere di Boccadasse, a Genova, che ricorda da vicino i borghi di pescatori di Piura, sua citt\u00e0 natale.\nNell'anno 2000 \u00e8 stato riconosciuto, per voto popolare, \"Peruviano del millennio\".\nLa sua effigie \u00e8 riprodotta sulla banconota da 5.000 dell'Inti peruviano."}
{"id": "2654832", "revid": "6923", "url": "https://it.wikipedia.org/wiki?curid=2654832", "title": "Storia dell'istruzione in Italia", "text": "La storia dell'istruzione in Italia si riferisce all'evoluzione dell'istruzione scolastica in Italia a partire dal periodo medioevale fino ai giorni nostri.\nMedioevo.\nNel medioevo, l'istruzione e la scolarizzazione in Italia erano fornite interamente dalla Chiesa, e non \u00e8 documentata l'esistenza di scuole laiche. La fine dell'Impero romano aveva comportato anche la fine delle istituzioni scolastiche pubbliche, in particolare delle scuole a carattere municipale. Come in altri campi, furono le istituzioni ecclesiastiche a riempire il vuoto.\nIn maniera sintetica, si pu\u00f2 dire che vi erano solo tre tipi di scuole (religiose):\nLe prime a nascere furono le scuole parrocchiali, che sono attestate almeno dal VI secolo, esse davano un'istruzione limitata, ma erano comunque le uniche accessibili, per quanto la maggioranza delle famiglie non potesse permettersi di rinunciare al lavoro dei figli anche in giovanissima et\u00e0. La condizione normale per la gran parte della popolazione in tutta Europa era, quindi, l'analfabetismo.\nLe scuole vescovili o cattedrali vennero create innanzitutto per la formazione del clero in un'epoca in cui non erano ancora previsti i seminari, esse erano tuttavia aperte anche ai laici.\nLe pi\u00f9 importanti scuole altomedievali furono tuttavia quelle monastiche. Le prime istituzioni sono fondate e dirette da monaci irlandesi che avevano introdotto le biblioteche con i codici di pergamena. In Italia nel 614 venne fondata la celebre abbazia di Bobbio, che con la sua biblioteca, il suo \"scriptorium\" e la scuola, fu per tutto il medioevo uno dei pi\u00f9 importanti centri culturali monastici d'Europa. Presso i cenobi erano spesso presenti due scuole distinte, quella \"interior\" per i novizi e quella \"exterior\" per i laici.\nNelle scuole dei monasteri si poteva imparare a leggere, scrivere e far di conto; a seconda delle epoche (il Medioevo abbraccia ben dieci secoli) e dei luoghi, ci si poteva fermare qui, oppure si potevano proseguire gli studi in diversi ambiti: farmacologia-erboristeria e medicina, musica, astronomia, logica, retorica ecc. Furono alla base della rinascita culturale della filosofia scolastica e furono le istituzioni immediatamente precedenti alla fondazione delle Universit\u00e0 medievali.\nLe materie insegnate nelle scuole ecclesiastiche erano quelle tardoromane, organizzate nel \"trivium\" e nel \"quadrivium\". In particolare le materie del trivio davano il nome ai cicli di studio: grammatica, retorica, logica. L'impostazione ereditata dalla tarda romanit\u00e0 fu tuttavia inserita in una societ\u00e0 completamente cristiana, perci\u00f2 nelle scuole medievali, in particolare in quelle monastiche, avvenne l'integrazione fra la cultura classica greco-romana e quella cristiana.\nIl livello medio di istruzione era comunque molto basso anche tra i nobili, tra i quali era diffuso l'analfabetismo. Alcune famiglie assumevano per\u00f2 religiosi come precettori privati per i propri figli.\nNel basso Medioevo, dopo l'anno 1000, iniziarono ad esistere anche scuole private, tenute da maestri liberi. Dagli insegnamenti di questo tipo di materie giuridiche, teologiche e mediche sono nati gli \"studia\", come si chiamavano nel Medioevo le universit\u00e0.\nLa situazione della scuola inizia a cambiare nel XII secolo e si trasforma profondamente nel corso del secolo successivo. Nell'ambito delle scuole religiose, mentre le scuole parrocchiali tendono a sparire, per l'insegnamento superiore i benedettini vengono affiancati da altri ordini, come i domenicani, che istituiscono anch'essi scuole.\nInoltre anche lo Stato diventa sensibile a questo fenomeno e si assiste ad uno sviluppo abbastanza rapido di scuole laiche a tre diversi livelli, grosso modo corrispondenti alle attuali scuole primaria, secondaria e universitaria.\nL'insegnamento elementare laico si sviluppa grazie al moltiplicarsi di scuole sia private che comunali. Ogni scuola impegnava in genere un solo maestro che nel caso delle scuole private viveva solo delle quote pagate dagli scolari. Anche quando la scuola era finanziata dal comune il maestro integrava il suo stipendio con quote dovute dagli studenti in misura fissata dal comune. Un maestro poteva insegnare a cento o centocinquanta scolari. Quando la scuola era comunale e il numero degli scolari era ritenuto eccessivo anche secondo i criteri dell'epoca il comune poteva obbligare il maestro ad assumere un \"ripetitore\", al quale doveva corrispondere una parte (minore) dei proventi.\nNel corso del XIII secolo si svilupparono anche scuole laiche secondarie, rivolte ad alunni gi\u00e0 alfabetizzati. Esse erano per lo pi\u00f9 di due tipi:\nGli studenti che frequentavano le scuole d'abaco erano poco pi\u00f9 della met\u00e0 del totale. Sia le scuole d'abaco che quelle di grammatica esistevano sia nella forma privata che in quella comunale. Alcuni comuni istituirono anche altri tipi di scuole: ad esempio scuole di giurisprudenza. Naturalmente famiglie ricche e nobili continuavano ad usare precettori privati per i propri figli.\nInfine, durante il XI secolo sorsero le universit\u00e0; la prima fu quella di Bologna.\nAlla fine del Duecento le scuole religiose, pur rimanendo essenziali per la preparazione del clero, persero ogni importanza per l'istruzione dei laici: riacquisteranno un ruolo importante in questo settore solo all'epoca della Controriforma.\nRinascimento.\nIn epoca rinascimentale il sistema scolastico delle citt\u00e0 italiane rimase fondamentalmente quello che si era delineato nel corso del Duecento, basato su scuole ecclesiastiche per la formazione del clero e scuole laiche, private e comunali, per i laici, che dopo un primo livello elementare si differenziavano in scuole d'abaco e scuole di grammatica. Il numero di scuole aument\u00f2 per\u00f2 notevolmente. Il tasso di scolarizzazione maschile dei ragazzi tra 10 e 13 anni a Firenze nel 1480 pu\u00f2 essere stimato intorno al 28%: il tasso di alfabetizzazione doveva essere superiore poich\u00e9 non tutti i ragazzi che imparavano a leggere e scrivere andavano ancora a scuola dopo i dieci anni di et\u00e0. Probabilmente l'alfabetismo maschile non era lontano da quello, stimato intorno al 33%, di Venezia nel 1587. Una frazione significativa dei ragazzi appartenenti a famiglie di artigiani, negozianti e operai frequentavano scuole regolari. La percentuale delle ragazze che frequentavano scuole tra i sei e quindici anni era invece bassissima.\nSulla distribuzione degli scolari tra scuole private e comunali si hanno pochi dati. Sappiamo che nel 1587 a Venezia gli scolari che frequentavano scuole private erano l'89%, ma probabilmente una percentuale cos\u00ec alta era tipica di grandi citt\u00e0, mentre il peso delle scuole comunali era maggiore nei piccoli centri.\nUn'importante novit\u00e0 del Cinquecento fu l'apparire di scuole comunali gratuite: Lucca, ad esempio, nella prima met\u00e0 del secolo aveva sei maestri comunali di latino ai quali aveva proibito di esigere pagamenti dagli alunni. A Milano le scuole pubbliche si tenevano al Broletto. I 'ruoli' dei docenti sono stati scoperti ed editi nel 1998.\nI programmi di insegnamento nelle \"scuole di grammatica\" (ossia di latino) furono profondamente modificati con il diffondersi degli \"Studia humanitatis\": gli autori medievali furono eliminati dai programmi, nei quali acquistarono invece importanza, accanto ai poeti (gi\u00e0 letti anche nel Medioevo) i prosatori di epoca classica: Cicerone in primo luogo, ma anche altri oratori e storici. La lettura di autori come Cesare, Sallustio e Valerio Massimo fu la prima forma in cui lo studio della storia entr\u00f2 nella scuola.\nUn'altra importante novit\u00e0 fu il sorgere di scuole umanistiche, di livello superiore a quelle di grammatica, che si avvalevano spesso di umanisti di fama: alcune erano scuole-convitto private, come la famosa \"Casa Giocosa\" fondata e diretta da Vittorino da Feltre e altre erano pubbliche: a Venezia, in particolare, nel 1446 sorse la prestigiosa Scuola grande di San Marco, dove insegnarono illustri intellettuali come Giorgio da Trebisonda, Giorgio Valla e Marco Musuro. Non solo in scuole di questo livello ma anche in una percentuale piccola ma significativa di scuole di grammatica fu introdotto lo studio del greco.\nBisogna ricordare che le scuole d'abaco non sempre costituivano una scelta alternativa a quella dello studio del latino: un intellettuale come Niccol\u00f2 Machiavelli aveva frequentato, oltre alle scuole di grammatica, anche una scuola d'abaco.\nLe scuole della Riforma cattolica.\nUn primo limitato intervento dei religiosi nel settore dell'istruzione dei laici risale alla fine del Quattrocento e consistette nell'istituzione delle scuole di dottrina cristiana, che funzionavano solo la domenica e gli altri giorni festivi, il cui scopo principale era l'insegnamento del catechismo ai ragazzi del popolo; poich\u00e9 insieme al catechismo vi si insegnava anche a leggere e scrivere esse dettero un contributo alla riduzione dell'analfabetismo.\nImportanza ben maggiore nella storia delle istituzioni scolastiche ebbero le scuole istituite, nell'ambito della Riforma cattolica, dai gesuiti e successivamente da altri ordini religiosi.\nIl primo collegio dei gesuiti fu inaugurato a Messina nel 1548: nel 1600 i collegi aperti in Italia erano 49 ed erano diventati 111 alla fine del Seicento. I collegi avevano in genere due-trecento iscritti ciascuno, mentre l'istituzione educativa pi\u00f9 prestigiosa, il Collegio Romano (fondato nel 1551), alla fine del Cinquecento aveva 1500 allievi. All'inizio i gesuiti insegnavano anche a leggere e scrivere, ma abbastanza rapidamente fu abolito l'insegnamento elementare e i collegi si trasformarono in istituzioni rivolte a ragazzi dei ceti medi e soprattutto superiori (molti collegi erano riservati ai nobili) gi\u00e0 alfabetizzati e con conoscenze elementari di latino, ai quali fornivano un'istruzione di alto livello. I programmi e i metodi didattici da applicare in tutti i collegi della Compagnia furono codificati nella \"Ratio Studiorum\". Gli studenti erano divisi in cinque classi successive: tre di grammatica, una di umanesimo e una di retorica. La permanenza in ciascuna classe dipendeva dai risultati conseguiti, ma in media era di un anno, tranne la classe di umanesimo, nella quale si rimaneva in media due anni. I ragazzi iniziavano la scuola a 10-11 anni e la terminavano in media a 16-17 anni. I programmi, uguali in tutti i collegi, riprendevano sostanzialmente quelli delle scuole umanistiche rinascimentali. Le principali innovazioni consistevano nell'inserimento di un insegnamento religioso e nello studio regolare del greco. Le lezioni si svolgevano in latino e non vi era posto per il programma svolto, tradizionalmente in volgare, nelle scuole d'abaco. Dopo la conclusione degli studi in un normale collegio gli studenti interessati (in genere membri del clero) potevano continuare gli studi in alcune istituzioni superiori, come il Collegio Romano, che offrivano corsi di logica, filosofia, teologia ed ebraico.\nAltri ordini religiosi si occuparono dell'istruzione in volgare dei ragazzi dei ceti popolari. Particolarmente importanti furono le Scuole pie fondate da Giuseppe Calasanzio, nelle quali, dopo avere imparato a leggere e scrivere e l'abaco (ossia l'aritmetica), gli allievi potevano iniziare a lavorare o proseguire negli studi seguendo un programma di latino. Col tempo gli scolopi (come fu detto l'ordine fondato da Calasanzio) aggiunsero nelle loro scuole insegnamenti pi\u00f9 avanzati, ma non rinunciarono mai all'insegnamento elementare e a quello dell'abaco.\nNel Seicento, grazie anche al contributo di altri ordini, come i barnabiti e i somaschi, l'offerta di istruzione si era notevolmente accresciuta e i religiosi avevano riassunto un ruolo predominante nella scuola italiana, che fu incontrastato almeno fino alla seconda met\u00e0 del Settecento.\nNel seicento, tra l'altro, in materia di istruzione in Italia, ricordiamo la figura della veneta Elena Lucrezia Cornaro (1646-1684), che fu la prima donna laureata al mondo.\nLe riforme dei principi illuminati.\nNel Settecento inizi\u00f2 l'istituzione di scuole pubbliche promosse e controllate dallo Stato (e non dai comuni, come era accaduto gi\u00e0 dal Medioevo).\nLo Stato italiano che inaugur\u00f2 la nuova politica scolastica nella penisola fu il Regno di Sardegna: una serie di riforme attuate da Vittorio Amedeo II di Savoia dal 1717 al 1727 istituirono scuole laiche statali di vario grado e un apposito \"Magistrato\" incaricato di vigilare contro la possibile ingerenza di ordini religiosi nella materia.\nNella seconda met\u00e0 del secolo l'espulsione dei Gesuiti da molti stati (iniziata nel 1767 con il provvedimento preso nel Regno di Napoli) e poi la bolla papale del 1773 \"Dominus ac Redemptor\", con il quale l'ordine fu soppresso, ebbero grande rilevanza nel generale processo di \"secolarizzazione dell'istruzione\", anche se il pi\u00f9 delle volte i gesuiti furono sostituiti da altri ordini religiosi, anche per la difficolt\u00e0 di trovare un adeguato numero di insegnanti laici.\nNel Ducato di Parma e Piacenza, fu soprattutto Ferdinando I di Parma (1765-1802) ad organizzare una scuola pubblica e laica, in particolare creando nel 1768 a Piacenza la \"Scuola San Pietro\", un istituto superiore laico che andava a sostituire il \"Collegio Piacentino\" dei Padri Gesuiti, fondato nel XVI secolo.\nLa pi\u00f9 importante riforma scolastica europea fu quella varata da Maria Teresa d'Austria nel 1774, accogliendo il progetto elaborato dall'abate Giovanni Ignazio Felbiger. Essa prevedeva tra l'altro l'obbligatoriet\u00e0 della scuola elementare per i bambini dai 6 ai 12 anni e l'istituzione di apposite \"scuole normali\" (\"Normalschulen\") per la preparazione dei maestri.\nIn Italia la riforma teresiana fu parzialmente attuata in Lombardia, anche grazie all'opera del padre somasco Francesco Soave: nel 1788 nacque a Milano la prima scuola pubblica per la preparazione dei maestri (detta \"scuola di metodo\").\nNel Granducato di Toscana una riforma scolastica fu iniziata da Pietro Leopoldo I che dopo avere espulso Gesuiti e Barnabiti affid\u00f2 le scuole a Scolopi, sacerdoti secolari e laici, aprendo numerose scuole pubbliche elementari (dette allora \"minori\" o \"basse\") e secondarie. Il progetto di riforma scolastica elaborato nel 1788 fu tuttavia in larga misura accantonato dopo il passaggio di Pietro Leopoldo sul trono d'Austria.\nNello Stato Pontificio la gestione dell'istruzione rimase integralmente affidata agli istituti religiosi.\nAnche nel Regno di Napoli la gestione delle scuole ricadeva in buona parte sugli istituti religiosi, ma l'amministrazione statale borbonica inizi\u00f2 ad istituire un'istruzione pubblica. Furono Carlo III e suo figlio Ferdinando ad organizzare la prima istruzione scolastica pubblica nei Regni di Napoli e di Sicilia.\nGi\u00e0 nel 1766, poco prima dell'espulsione dei gesuiti, un piano di riforma che prevedeva l'istituzione di scuole pubbliche gratuite anche per i figli dei contadini fu preparato da Antonio Genovesi, su richiesta del ministro Tanucci e parzialmente attuato.\nNel 1769, voluta dal re sabaudo Carlo Emanuele III di Savoia, venne inoltre inaugurata la Scuola di Veterinaria di Torino la prima in Italia e la quarta nel mondo\nIl periodo francese.\nCon la Rivoluzione francese si afferma una nuova concezione della scuola, che trova la sua formulazione pi\u00f9 chiara e completa nel \"Rapport et project de d\u00e9cret sur l'organisation g\u00e9nerale de l'Instruction publique\", redatto da Condorcet nel 1792 e presentato all'Assemblea Nazionale a nome del \"Comit\u00e9 d'instruction publique\".\nL'istruzione primaria vi \u00e8 concepita come pubblica, obbligatoria e gratuita: tutti i cittadini, sia maschi che femmine, \"devono\" accedervi. Per i livelli superiori non deve esservi invece uguaglianza dell'istruzione, che deve valorizzare i talenti, ma uguaglianza di opportunit\u00e0. La scuola, bandendo qualsiasi insegnamento religioso, deve essere laica, basata da una parte sulla trasmissione di capacit\u00e0 professionali utili, contenuti verificabili e metodi razionali e dall'altra sulla formazione civile.\nLa direzione indicata da Condorcet rimase a lungo un punto di riferimento, anche se non tutti i punti del suo progetto furono realizzati; in particolare l'ostilit\u00e0 verso la religione prima si attenu\u00f2 e poi venne meno nei periodi termidoriano e napoleonico, che videro nascere quattro livelli di istruzione nettamente distinti: elementare, medio-inferiore, medio-superiore e universitario. Al livello medio-superiore, accanto alle scuole normali per la preparazione dei maestri e all'istruzione professionale, nacquero i licei (\"lyc\u00e9es\").\nNelle repubbliche giacobine italiane e poi nel Regno d'Italia e nel Regno di Napoli del periodo napoleonico la scuola cerc\u00f2 di modellarsi su quella francese. Nel 1810, invece, Gioacchino Murat decret\u00f2 l'obbligatoriet\u00e0 della scuola primaria.\nA parte l'indottrinamento ideologico (il Catechismo cattolico fu sostituito prima con il \"Catechismo repubblicano\" e poi, nel regno meridionale, con il \"Catechismo dell'impero francese\") le modifiche pi\u00f9 significative e durature riguardarono l'estensione dell'istruzione elementare (che pur non raggiungendo la totalit\u00e0 dei cittadini riusc\u00ec a scolarizzare pi\u00f9 della met\u00e0 dei potenziali utenti) e la ristrutturazione dell'istruzione secondaria.\nI primi \"licei\" sul modello francese sono introdotti con la legge del 4 settembre 1802, affiancandoli ai \"ginnasi\" di modello austriaco. Con il \"Piano d'istruzione generale\" varato nel 1808 si decide di istituire nel Regno d'Italia un liceo in ogni capoluogo di dipartimento e un ginnasio in ogni comune con pi\u00f9 di 10000 abitanti. Dapprima si prevede che queste scuole siano gratuite, ma l'anno successivo vengono introdotte tasse scolastiche. Anche nel Regno di Napoli vengono creati collegi governativi in ogni provincia (tranne Napoli, dove ne sorgono due), il cui corso di studi viene poi articolato in un ginnasio propedeutico e un successivo liceo con due indirizzi: uno umanistico-letterario e l'altro scientifico.\nDalla Restaurazione all'Unit\u00e0.\nNella prima met\u00e0 dell'Ottocento, sotto l'ondata della Restaurazione, anche in Italia le innovazioni scolastiche vennero in parte abbandonate o comunque rallentate. \nTuttavia numerosi pedagogisti ed educatori continuarono a lavorare per la crescita di un pi\u00f9 moderno sistema scolastico. Ad esempio nel regno di Napoli, proseguendo nella stessa direzione gi\u00e0 perseguita prima del periodo napoleonico, il marchese Basilio Puoti apr\u00ec nel suo palazzo una libera scuola, di carattere laico e classicista, al fine di educare le giovani menti del regno.\nNel regno Lombardo-Veneto, sotto la dominazione austriaca, \u00e8 rilevante il Regolamento normale per le scuole elementari del 1818 che detta le norme di funzionamento di una capillare rete di scuole elementari pubbliche. Nel regno di Sardegna disciplinarono il settore le leggi Bon Compagni del 1848 e Lanza del 1857.\nNotevole fu anche l'impegno di Raffaello Lambruschini all'interno del Granducato di Toscana; impegno che continu\u00f2 in seguito, dopo l'unificazione al Regno d'Italia.\nNello Stato Pontificio, dove in molte scuole valeva ancora la regola educativa dei Gesuiti, proclamata nella \"Ratio Studiorum\", il lavoro di Vitale Rosi (pedagogista, 1782-1851) serv\u00ec a porre le basi di una scuola pi\u00f9 moderna.\nDa ricordare il movimento degli asili infantili iniziato da Ferrante Aporti nel regno Lombardo-Veneto.\nLa scuola nel Regno d'Italia.\nAl momento dell'unificazione.\nLa situazione dell'istruzione nella penisola italiana presentava profonde differenze tra i vari territori appartenenti agli stati preunitari, che si erano uniti nel 1861 costituendo il Regno d'Italia.\nLa legge Casati.\nLa legge Casati approvata nel 1859 dal Regno di Sardegna, esprimeva la cultura politica dei liberali piemontesi alla vigilia dell'unificazione politico-militare della penisola. Essa istituiva una scuola elementare articolata su due bienni, il primo dei quali obbligatorio. Dopo la scuola elementare il sistema si divideva in due: ginnasio (a pagamento) e le scuole tecniche.\nNonostante le \u201cscuole tecniche\u201d permettessero il proseguimento degli studi alla scuola superiore e in alcuni casi all'universit\u00e0, il sistema risultava comunque classista, dato il fenomeno dell'auto-esclusione, che portava alla rinuncia agli studi i figli delle famiglie meno agiate.\nLa sua applicazione, formale e sostanziale, nelle diverse parti del nuovo Regno d'Italia (r.d. 28 novembre 1861, n. 347) fu largamente eterogenea in quanto condizionata da particolari situazioni geografiche e da pesanti condizionamenti sociali: il principale consisteva nella necessit\u00e0 di impiegare i giovani e giovanissimi nel lavoro dei campi in relazione alle esigenze stagionali. Il dibattito politico-culturale in tema di scuola, tra cui spiccano le voci di Francesco De Sanctis e di Pasquale Villari sottolinea le arretratezze della situazione del Mezzogiorno.\nIl censimento del 1871 registr\u00f2 una diminuzione dell'analfabetismo sul totale della popolazione in campo nazionale rispetto ai dati del censimento del 1861, passando da 781 analfabeti su 1000 abitanti del 1861 ai 729 analfabeti su 1000 abitanti del 1871, l'analfabetismo maschile diminu\u00ec da 744 a 670 analfabeti ogni 1000 abitanti e l'analfabetismo femminile da 837 a 789 analfabete su 1000 abitanti, con una diminuzione generalizzata degli analfabeti in tutte le regioni.\nI primi programmi scolastici vennero approvati dal ministro Terenzio Mamiani nel 1860, includevano fra le materie fondamentali la religione e si proponevano di assicurare un'alfabetizzazione culturale di base per tutta la popolazione. Nel 1867 i programmi subirono una prima revisione in cui si notava una profonda crisi fra Stato e Chiesa, cominciava infatti ad attenuarsi lo spazio dedicato alla religione a favore dell'educazione civica.\nLa legge Coppino (1877).\nLa legge Coppino \u00e8 uno dei punti qualificanti del programma e della politica della Sinistra storica.\nEssa porta la durata delle elementari a 5 anni, e introduce l'obbligo scolastico nel primo triennio delle elementari stesse.\nDefinisce le sanzioni per i genitori degli studenti che non adempiono a tale obbligo.\nI programmi della scuola elementare del 1888.\nI programmi legati al nome del pedagogista Aristide Gabelli sono una delle espressioni pi\u00f9 significative del\npositivismo pedagogico italiano; sottolineano la necessit\u00e0 di un insegnamento attento al metodo\nsperimentale alimentato da \"lezioni di cose\".\nPrimo Novecento.\nSi iniziano a vedere gli effetti positivi, se pur limitati, del sistema scolastico. Si riduce l'analfabetismo e compare per la prima volta il fenomeno della disoccupazione intellettuale.\nLa borghesia dell'epoca iniziava a temere uno sconvolgimento dello status quo sociale.\nIl dibattito di quegli anni, destinato sul momento a non avere conseguenze pratiche, \u00e8 particolarmente vivace sui temi della proposta della istituzione di una scuola media unica, sulla quale furono rilevanti le opinioni di Giovanni Gentile e di Gaetano Salvemini, e sulla questione della laicit\u00e0 della scuola.\nLa legge Orlando (1904).\nLa legge Orlando, fatta da Vittorio Emanuele Orlando, prolung\u00f2 l'obbligo scolastico fino al dodicesimo anno di et\u00e0, prevedendo l'istituzione di un \"corso popolare\" formato dalle classi quinta e sesta, che si innestava subito dopo la scuola elementare. Impone ai Comuni di istituire scuole almeno fino alla quarta classe, nonch\u00e9 di assistere gli alunni pi\u00f9 poveri ed elargisce fondi ai Comuni con modesti bilanci.\nQuindi, se da un lato la legge Orlando limitava il corso elementare alle prime quattro classi, dall'altro istituiva obbligatoriamente in tutti i Comuni con pi\u00f9 di 4000 abitanti di popolazione, il corso popolare, una scuola di avviamento professionale, a conclusione della quale si conseguiva la licenza elementare. Questo provvedimento fu certamente il pi\u00f9 importante e fu voluto fortemente da socialisti e radicali; d'altra parte evidenzi\u00f2 la mancanza di una scuola media, discussa gi\u00e0 nella stesura della legge Casati ma mai applicata.\nA seguito della legge Orlando vennero stipulati nuovi programmi da sostituire quelli conservatori del 1894 e l'indirizzo scelto fu quello di una scuola volta all'operativit\u00e0 e all'utilitarismo.\nNegli stessi anni (inizio ventesimo secolo) nacque il dibattito sull'avocazione della scuola, cio\u00e8 sulla presa in carico dello Stato di tale istituzione. Da una parte le fazioni progressiste (socialisti, radicali, repubblicani) rivendicavano il bisogno di sganciare le scuole primarie dall'amministrazione locale per evitare clientelismo e condizioni indegne dovute a mancanza di fondi; infatti molti paesi non erano in grado di mantenere una scuola primaria, a danno di una domanda sempre maggiore che avrebbe dovuto portare con s\u00e9 alfabetizzazione e senso di comunit\u00e0. A sostenere l'avocazione ci furono personaggi importanti come Giovanni Gentile e Filippo Turati, nonch\u00e9 la neonata associazione UMN.\nDall'altra parte a contrastare l'avocazione c'era il mondo cattolico e molti amministratori locali, impauriti che la scuola si potesse laicizzare del tutto; personaggio di spicco del fronte anti-avocazione fu Gaetano Salvemini.\nLa legge prevedeva, inoltre, l'equalizzazione della retribuzione degli insegnanti della scuola elementare, innanzitutto in relazione alla bipartizione tra biennio inferiore e superiore, ma anche rispetto a diversi tipi di discriminazione, in base al sesso, al luogo di insegnamento (periferia, campagna, citt\u00e0) o quant'altro.\nI problemi della scuola sono al centro di un vivace dibattito culturale che coinvolge riviste come \"La voce\" di Giovanni Papini e Giuseppe Prezzolini; principali oggetti di dibattito sono le proposte di riforma della scuola media inferiore e la questione dell'insegnamento della religione cattolica nelle scuole elementari.\nLa legge Daneo-Credaro (1911).\nLa legge Daneo-Credaro 4 giugno 1911 n. 487, votata durante il ministero Giolitti, trasform\u00f2 in statale la scuola elementare, fino ad allora gestita dai comuni, ponendo a carico dello Stato il pagamento degli stipendi dei maestri elementari, cos\u00ec da poter disciplinare l'obbligo in modo pi\u00f9 vigoroso anche in quelle realt\u00e0 locali molto disagiate in cui in precedenza i bilanci comunali non avevano consentito una corretta organizzazione della scuola. La sua applicazione fu problematica anche per il sopraggiungere della prima guerra mondiale.\nLa legge vide l'istituzione dei patronati scolastici comunali, gi\u00e0 previsti da un Regio Decreto del 1888 ma non istituiti. Un organo con il compito di dispensare vestiario, scarpe, libri (magari da restituire in buono stato) ai \"fanciulli bisognosi\" per consentire l'adempimento dell'obbligo scolastico. Pur essendo un provvedimento teso all'avanzamento culturale della cittadinanza, era insolvente verso la situazione del Mezzogiorno, che, come faceva notare G. Salvemini, non disponeva dello stesso numero di insegnanti del Nord, quindi, l'avocazione effettuata dalla legge non risolveva il problema strutturale dell'analfabetismo diffuso. Nonostante queste criticit\u00e0 siano state portate alla luce, la parte dei socialisti settentrionali prefer\u00ec non richiedere modifiche e votare il provvedimento in modo compatto.\nLa riforma Gentile (1923).\nNel primo governo Mussolini (1922-1924) \u00e8 Ministro della pubblica istruzione il filosofo Giovanni Gentile. La sua nomina ed il suo operato segnano la convergenza tra cultura neoidealista e buona parte degli ambienti cattolici.\nEspressione della gi\u00e0 citata borghesia conservatrice, la riforma Gentile (definita da Mussolini \"la pi\u00f9 fascista delle riforme\") prevedeva cinque anni di scuola elementare uguale per tutti, frequentata da tutti gli aventi diritto con iscrizioni in base all'anno di nascita. La scuola elementare aveva scansione 3+2, preceduta da un grado preparatorio di tre anni (scuola materna), e seguita da un grado successivo chiamato scuola media inferiore, con diversi sbocchi, seguito a sua volta dalla scuola media superiore, di tre anni per il liceo classico, di quattro per il liceo scientifico, di tre o quattro anni per i corsi superiori dell'istituto tecnico, dell'istituto magistrale e dei conservatori.\nLe scuole medie acquisivano un sistema a \"doppio canale\": da un lato un canale che consentiva, o meglio impegnava il giovane al proseguimento degli studi alle scuole superiori per ottenere un titolo di studi valido (per accedere a questo canale lo studente doveva superare uno specifico esame di cultura generale), dall'altro un canale che immetteva direttamente lo studente, al termine dei tre anni, nel mondo del lavoro senza consentire un proseguimento degli studi.\nLa riforma Gentile portava comunque l'obbligo dello studio a 14 anni di et\u00e0.\n, ma di fatto anche questa volta rimase lettera morta per la stragrande maggioranza delle ragazze e dei ragazzi italiani fino al 1962-63, quando fu avviata la riforma dell'unificazione della scuola media.\nI programmi delle elementari ripristinavano l'insegnamento della religione cattolica, salvo richiesta di esonero, e valorizzavano il canto, il disegno, le tradizioni popolari. , ma una chiusura verso le minoranze linguistiche (soprattutto verso quelle delle nuove province slavofone e germanofone) a favore dell'approfondimento di una sensibilit\u00e0 linguistica nazionale unitaria e coerente, .\nLa struttura del sistema scolastico italiano rester\u00e0 sostanzialmente improntata al modello del 1923 anche dopo la fine del fascismo, ed i programmi della scuola elementare non subiranno variazioni, a parte qualche tentativo di trasformare i programmi di grammatica italiana e di matematica (ad es. inserendo la Teoria degli insiemi ecc.).\nIstituzione della scuola di avviamento professionale (1928).\nNel 1928 il ministro Giuseppe Belluzzo, con il Testo Unico contenuto nel Regio decreto n. 577 del 5 febbraio 1928, istitu\u00ec la \"Scuola di avviamento professionale\" al posto dei corsi postelementari e la scuola complementare.\nLa carta della scuola (1939).\nLa \"Carta della scuola\" \u00e8 stata una proposta di riforma complessiva del sistema scolastico, dovuta al ministro dell'educazione nazionale Giuseppe Bottai.\nEsprime la consapevolezza della necessit\u00e0 di una scuola di massa, distinta e gerarchizzata al suo interno, per le esigenze dell'economia e del regime.\nAnche a causa dello scoppio della Seconda guerra mondiale, rimase sulla carta, ad eccezione della legge del 1940 che creava la Scuola media, triennale, unificando i corsi inferiori di Licei, Istituti tecnici ed istituti magistrali, ma lasciando permanere un secondo canale costituito dalla Scuola di Avviamento professionale.\nLa scuola nell'Italia repubblicana.\nI programmi della scuola elementare del 1945.\nNella Sicilia liberata gi\u00e0 nel 1943 era al lavoro una commissione guidata dal pedagogista americano Washburne, seguace di Dewey, per la revisione dei programmi scolastici. Il governo alleato comprese l'importanza fondamentale della riforma della scuola elementare, la pi\u00f9 influenzata dai fascisti, cos\u00ec nel 1944 era gi\u00e0 al lavoro una seconda commissione incaricata di redigere i nuovi programmi per la scuola di quel grado. L'impostazione suggerita da Washburne era estremamente avanzata e prevedeva aperture pluriconfessionali, negando il principio di fondamento e coronamento riconosciuto da Gentile alla religione cattolica. Per questo i programmi incontrarono l'opposizione dei cattolici. Nel proseguimento del suo lavoro la commissione fu affiancata da un rappresentante della chiesa, che difese gli interessi cattolici, il cui ruolo fondamentale nella societ\u00e0 italiana dell'epoca non poteva essere trascurato. Il risultato furono dei programmi di compromesso: ideali molto avanzati e democratici informavano la premessa, ma il corpo del programma che disciplinava le singole discipline era di impostazione molto moderata. Se gli insegnanti non si accorsero delle novit\u00e0 e continuarono a lavorare come prima, diversa fu la reazione dei vertici che fecero pressioni per una nuova riforma in senso conservatore, che si concretizz\u00f2 solo 10 anni dopo con i programmi del ministro Ermini.\nLa scuola nella Costituzione del 1948.\nNella Costituzione della Repubblica Italiana (art. 34) viene stabilita l'istruzione pubblica, gratuita e obbligatoria per almeno 8 anni. Viene sancita la libert\u00e0 di istituire scuole \"senza oneri per lo stato\" formula chiara ma che avr\u00e0 una interpretazione strumentalmente controversa negli anni successivi che comporter\u00e0 effettivi oneri di spesa a favore delle scuole private, soprattutto cattoliche.\nTuttavia restava il sistema scolastico precedente: scuola elementare quinquennale e i tre anni successivi divisi in \u201cscuola media\u201d (che permetteva di proseguire gli studi grazie alla materia del latino) e \u201cscuola di avviamento professionale\u201d (che senza l'insegnamento del latino, escludeva da qualsiasi proseguimento degli studi).\nIl 6 agosto 1948 fu inaugurato dal presidente del Consiglio De Gasperi e dal ministro Gonella il Consiglio superiore della pubblica istruzione con competenze dalla scuola primaria a quella universitaria.\nIl progetto Gonella di riforma.\nMinistro dal 1946 al 1951, Gonella promuove una grande inchiesta che sfocia in un progetto di riforma destinato ad arenarsi anche per i contrasti sulla questione della scuola di completamento dell'obbligo, che interessava i contrastanti interessi dell'associazionismo dei maestri e dei professori, entrambi largamente rappresentati negli ambienti culturali e politici che avevano la Democrazia Cristiana come principale referente. Il governo introduce, in via amministrativa, la \u201cscuola post-elementare\u201d, che avrebbe mantenuto il sistema duale, dove un canale non permette ulteriori sbocchi. Nella seconda met\u00e0 degli anni cinquanta matura la consapevolezza che il processo di sviluppo economico richiede una sempre maggiore quantit\u00e0 di forza lavoro qualificata.\nProposte di legge del 1959.\nI senatori Ambrogio Donini e Cesare Luporini del PCI propongono un progetto di legge (il 359 del 21 gennaio 1959) che prevede l'istituzione di una scuola media unica con l'obbligo dall'et\u00e0 di sei anni fino ai quattordici. Il ministro della pubblica istruzione Giuseppe Medici elabora nello stesso anno il \u201cPiano per lo sviluppo della scuola\u201d, con la medesima proposta di innalzamento dell'obbligo dell'et\u00e0 fino ai quattordici anni.\nLa riforma della scuola media del 1962.\nDopo lunghe trattative tra DC e PSI, viene approvata la legge n.1859 del 31 dicembre 1962. Essa prevede sia l'abolizione della scuola di Avviamento al lavoro e sia di altre scuole particolari, con la creazione di una sola tipologia di scuola media unificata che permetta l'accesso a tutte le scuole superiori. Nello stesso periodo vengono aumentate in Italia le classi miste maschili e femminili, che progressivamente sostituiranno le classi composte esclusivamente da elementi del medesimo sesso. Permane comunque un'ambiguit\u00e0 sulla questione \u201cLatino\u201d, di cui in II Media si studiano obbligatoriamente \"Elementi\" insieme all'Italiano, mentre diventa materia facoltativa nel terzo e ultimo anno, ma necessaria per l'accesso al liceo; non \u00e8 invece richiesto lo studio di nessuna materia specifica per accedere agli istituti tecnici e professionali. Questa ambiguit\u00e0 verr\u00e0 superata solo a distanza di quindici anni, con l'abolizione dello studio del latino nelle scuole medie, propugnata sin dal dopoguerra da Pietro Nenni.\nIstituzione della scuola materna statale.\nNel 1968 viene istituita la Scuola materna statale e nel 1969 vengono emanati gli Orientamenti per la scuola materna.\nAbolizione dell'esame di ammissione alla I liceo classico.\nCon Decreto ministeriale 20 gennaio 1969 (Decreto Sullo) viene abolito l'esame di ammissione alla I classe del liceo classico per gli studenti della classe V ginnasio.\nLa liberalizzazione degli accessi all'universit\u00e0 e le modifiche dell'esame di maturit\u00e0.\nNel 1969, anche sotto la spinta di una rilevante stagione di movimenti studenteschi, vengono approvate norme che liberalizzano l'accesso agli studi universitari (fino ad allora, infatti, solo con il diploma di liceo classico si poteva accedere a tutte le facolt\u00e0), e che modificano l'esame di maturit\u00e0 strutturandolo con due prove scritte (una fissa di italiano, ed una specifica in funzione del tipo di istituto) ed una prova orale che verteva su due materie scelte (una dallo studente ed una dal gruppo di professori) fra un gruppo di quattro indicate anticipatamente dal ministero della pubblica istruzione, gruppo di materie diverso per ogni tipo di istituto scolastico. La Commissione d'esami (cio\u00e8 il gruppo di docenti che deve giudicare ogni classe) risulta composta da docenti esterni all'istituto, salvo uno proveniente dal gruppo di insegnanti della classe. La struttura di questo esame venne definita provvisoria, sperimentale, tuttavia rimarr\u00e0 in corso immutata per quasi trent'anni.\nAnni settanta.\nIl problema della scuola dualista viene superato, ma persistono alti tassi di evasione scolastica; inoltre si manifesta in maniera drammatica il fenomeno della selezione esplicita (attraverso le \u201cbocciature\u201d). La gravit\u00e0 del nuovo metodo di \u201cselezione classista\u201d adoperato dalla ancora antica mentalit\u00e0 elitaria dei docenti, venne evidenziata da Don Lorenzo Milani in \"Lettera ad una professoressa\" (Firenze, LEF, 1967). I movimenti studenteschi degli anni sessanta e settanta contribuirono al cambiamento di mentalit\u00e0, e alla graduale diminuzione del fenomeno della \u201cselezione esplicita\u201d.\nSi arena, agli inizi degli anni settanta, il tentativo di riforma della scuola secondaria superiore. Una parte della storiografia specialistica ha per\u00f2 sottolineato come si sia comunque verificato un processo di lungo periodo di \"cambiamento senza riforma\" di cui sono aspetti pi\u00f9 rilevanti il forte sviluppo della istruzione tecnica e il superamento dello storico divario tra istruzione maschile e istruzione femminile, almeno a livello di scuole secondarie.\nUna novit\u00e0 importante \u00e8 rappresentata dai \"decreti delegati\", approvati nel 1974, che introducono nella vita della scuola una rappresentanza dei genitori, del personale ATA (Amministrativo, Tecnico, Ausiliario) e degli studenti (solo nella scuola superiore).\nIl cambiamento maggiore investe la scuola elementare. A partire dalla legge 820/71 nasce la scuola a tempo pieno come risposta ai bisogni sociali dell'utenza ma destinato a diventare un laboratorio di innovazione in virt\u00f9 dei tempi distesi per l'apprendimento e per lo spazio curricolare che si apre per i nuovi saperi.\nLa legge 517/77 (legge Falcucci) introduce il principio dell'integrazione mediante l'assegnazione di insegnanti di sostegno alle classi che accolgono alunni portatori di handicap; si apre la possibilit\u00e0 di attivare interventi individualizzati in relazione alle esigenze dei singoli alunni, si stabiliscono nuove norme sulla valutazione e si aboliscono gli esami di riparazione per la scuola media.\nNel 1979 vengono riformati i programmi della scuola media, con la scomparsa del latino come disciplina autonoma.\nAnni ottanta e novanta.\nNon mancano dei periodi di rialzamento dei livelli di bocciature selettive, ma il problema, in questi anni, \u00e8 soprattutto la cosiddetta \"dispersione scolastica\", ovvero, il mancato conseguimento di livelli adeguati di apprendimento, nonostante la regolarit\u00e0 degli studi (assenza di bocciature).\nPi\u00f9 volte nel corso degli anni ottanta si abbozza l'elevamento dell'obbligo scolastico, senza mai andare a buon fine (ad esempio si ipotizza, soprattutto, come strutturare il biennio, se propedeutico al triennio superiore od un semplice proseguimento della scuola media, se abbinarlo, o meno, a corsi di formazione professionale).\nNon mancano tuttavia alcune innovazioni didattiche, come l'avvio dei \"Programmi Brocca\" indirizzati ai Licei ed in parte agli Istituti Tecnici, ed il \"Progetto '92\" che riorganizza l'istruzione professionale.\nSignificativi invece i mutamenti della scuola elementare con i Programmi del 1985 e la legge del 1990, che ha come conseguenza la introduzione di una pluralit\u00e0 di docenti per la stessa classe. Secondo gli oppositori essa fu talvolta realizzata senza tenere conto delle specifiche abilit\u00e0/competenze degli insegnanti, e spesso fonte di dinamiche perturbanti relativamente alla \"prevalenza\" dell'uno o dell'altro componente.\nI programmi delle scuole elementari del 1985 e gli orientamenti delle scuole materne del 1991 segnano una stagione marcata da riforme che non derivano tanto da un impulso politico, quanto da una sorta di autogoverno di culture professionali, di cui anche la pedagogia accademica \u00e8 in larga parte espressione.\nL'eliminazione degli esami di riparazione, attuata durante il primo governo Berlusconi ad opera del Ministro Francesco D'Onofrio nel 1995, fu un altro cambiamento critico, tuttora fonte di polemiche e recriminazioni.\nLa riforma Berlinguer.\nNel 1996 le elezioni politiche vengono vinte dalla coalizione dell'Ulivo. A capo del dicastero della pubblica istruzione viene posto l'ex rettore dell'Universit\u00e0 di Siena Luigi Berlinguer, il quale si propone importanti obiettivi: l'innalzamento dell'obbligo scolastico, la riforma dell'esame di maturit\u00e0, l'autonomia scolastica ed il riordino dei cicli.\nBerlinguer nel gennaio del 1997 pubblic\u00f2 il primo \"Documento di discussione sulla riforma dei cicli di istruzione\", che si dice fosse ispirato a un documento dal titolo \"Prospettive europee per il sistema formativo italiano\" fatto circolare fin dal settembre del 1996 da Attilio Monasta. In tale documento erano delineati i principi ispiratori dell'azione del ministro. Fra questi, in primo luogo, la necessit\u00e0 di superare la distinzione, tipica del sistema formativo italiano tradizionale, fra cultura e professionalit\u00e0 e, quindi, fra formazione culturale e formazione professionale. Uno dei concetti fondamentali \u00e8 quello di \u00abnuova professionalit\u00e0\u00bb, come capacit\u00e0 di \u00abcontrollo e direzione dei processi in cui ciascuno \u00e8 inserito\u00bb, un concetto frutto della cultura sindacale degli anni settanta. Inoltre, l'articolazione del percorso scolastico non pi\u00f9 per ordini e gradi di istruzione, bens\u00ec per obiettivi di apprendimento, con una sostanziale continuit\u00e0 dei cicli di istruzione. Due soli possibili modelli: o due cicli di istruzione (un ciclo di base, fino ai 13 o 14 anni, ed un ciclo secondario fino a 18 anni) o addirittura un ciclo unico, progressivo e comprensivo, dai 6 ai 16 o 17 anni. Ci\u00f2 che avrebbe dovuto essere superato era la distinzione del percorso scolastico in tre cicli, fortemente separati fra loro ed altamente selettivi.\nCos\u00ec il 3 giugno 1997 il governo presenta la \"Legge Quadro in materia di Riordino dei Cicli dell'Istruzione\", con la quale doveva venire stravolto il sistema scolastico italiano, poich\u00e9 erano previsti due cicli scolastici. Il ciclo primario, di sei anni di durata, diviso in tre bienni, aveva come scopo di \"concorrere alla formazione dell'uomo e del cittadino nel rispetto e nella valorizzazione delle diversit\u00e0 individuali, sociali e culturali. Esso favorisce la formazione della personalit\u00e0 degli alunni promuovendone l'alfabetizzazione per l'acquisizione dei linguaggi e dei saperi indispensabili, per lo sviluppo delle capacit\u00e0 critiche e di un atteggiamento positivo nei confronti dell'apprendimento, per il riconoscimento e la condivisione dei valori fondanti la convivenza civile e democratica\", e pi\u00f9 in particolare i primi due bienni era \"lo sviluppo delle conoscenze e delle abilit\u00e0 di base e della dimensione relazionale\" ed il terzo biennio \"il consolidamento, l'approfondimento e lo sviluppo delle conoscenze acquisite e la crescita di autonome capacit\u00e0 di studio, di elaborazione e di scelta coerenti con l'et\u00e0 degli alunni, mediante il graduale passaggio dalle grandi aree tematiche alle discipline. Anche il ciclo secondario durava sei anni e si articolava \"nelle grandi aree umanistica, scientifica, tecnica, tecnologica, artistica e musicale ed ha la funzione di consolidare e riorganizzare le capacit\u00e0 e le competenze acquisite nel ciclo primario, di arricchire la formazione culturale, umana e civile degli studenti, sostenendoli nella progressiva assunzione di responsabilit\u00e0, e di offrire loro conoscenze e capacit\u00e0 adeguate all'accesso all'istruzione superiore universitaria e non universitaria ovvero all'inserimento lavorativo\", il primo anno si caratterizzava \"per la prevalenza degli insegnamenti fondamentali [...]\", il secondo ed il terzo anno \"per l'approfondimento degli insegnamenti comuni e per la progressiva estensione dell'area degli insegnamenti disciplinari specifici dell'indirizzo prescelto [...]\", ed infine il triennio finale riguardava gli insegnamenti specifici a ciascun indirizzo. Si accennava inoltre, alla formazione degli adulti, alla formazione continua ed all'istruzione tecnica superiore.\nNel frattempo Forza Italia ed Alleanza Nazionale presentano le loro proposte di riforma della scuola. Forza Italia propone di rimodulare la scansione, dopo la scuola d'infanzia, in tre gradi scolastici: primo grado, dai 6 ai 10 anni, secondo, dai 10 ai 14, terzo, dai 14 ai 18; inoltre abolizione del valore legale del titolo di studio, parit\u00e0 scolastica, formazione professionale a partire dai 12 anni di et\u00e0, riforma della professione insegnante e l'elevazione dell'obbligo scolastico a 16 anni. Il testo di Alleanza Nazionale prevedeva la scansione Scuola Materna, Scuola di Base, Scuola Secondaria (biennio propedeutico agli studi del triennio), il Liceo unico, con cinque indirizzi, e l'Istituto Tecnico con molti indirizzi, la riforma dell'esame di maturit\u00e0, l'autonomia della scuola, parit\u00e0 scolastica e l'istituzione dell'Ordine Nazionale dei Docenti (simile a quello dei medici, avvocati e notai).\nCon la Legge 10 dicembre 1997, n. 425 viene riformato l'esame di maturit\u00e0. L'esame di Stato comprende tre prove scritte e un colloquio. La prima riguarda la Lingua Italiana, la seconda una delle materie caratterizzanti l'indirizzo di studio e la terza, multidisciplinare, \u00e8 una serie di quiz a risposta multipla. Il colloquio verte su argomenti multidisciplinari. Il punteggio di valutazione, passa dai sessantesimi ai centesimi e viene introdotto il credito formativo. La commissione \u00e8 per met\u00e0 di membri interni e per met\u00e0 (pi\u00f9 il presidente) di esterni. La riforma viene avviata con l'anno scolastico 1998/1999 (in pratica i nati dal 1980 in poi si sono diplomati con la votazione in centesimi).\nAnni duemila.\nRiforma Moratti.\nLe elezioni politiche del 2001 vengono vinte dalla coalizione di centro-destra guidata da Silvio Berlusconi. Viene nominata Ministro dell'istruzione Letizia Moratti. La finanziaria 2002 fece un altro intervento isolato sull'esame di stato, trasformando, per puri motivi economici, la commissione da mista a tutta interna con il solo presidente esterno. Il combinato fra diritti delle scuole paritarie, acquisiti con la L.62/2000, e commissione tutta interna amplia il fenomeno dei \u201cdiplomifici\u201d. Il numero di privatisti che ottiene il diploma iscrivendosi per l'esame nelle scuole paritarie \u00e8 passato da 198 nel 2000 a 15.167 nel 2004 (7500%). La Moratti presenta una proposta di radicale riforma del sistema scolastico, suscitando consensi e dissensi accesi su fronti opposti.\nLe riforme del governo Prodi.\nLe elezioni del 2006 vengono vinte dalla coalizione guidata da Romano Prodi. Come Ministro della pubblica istruzione viene scelto Giuseppe Fioroni e viene bloccata l'attuazione dei provvedimenti riguardanti il secondo ciclo di studi della Legge 53/2003.\nNell'estate 2006 il ministro propone una revisione dell'esame di Stato (l'ex esame di Maturit\u00e0), che va verso un irrigidimento: non ammissione degli studenti con debiti formativi nel triennio non saldati, ritorno delle commissioni miste. Nelle misure della finanziaria 2007 viene riportato l'obbligo scolastico a 16 anni, \nIntanto alcune associazioni legate alla sinistra e alla CGIL-FLC raccolgono firme per la \"Legge di Iniziativa popolare per una buona scuola della Repubblica\", con lo scopo di elevare l'obbligo scolastico a 16 anni, la costituzione del \"biennio unitario\" della scuola secondario superiore e il ridimensionamento del numero di indirizzi.\nIl 4 agosto del 2006, , viene presentata alle istituzioni parlamentari una Legge di iniziativa popolare che interviene in modo organico sulla scuola, dalla materna alla media superiore, supportata da oltre 100.000 firme di cittadini e cittadine \"(Legge n\u00b0 1600 della XV\u00aa Legislatura)\". , una legge di iniziativa popolare viene assunta per la discussione nella commissione competente. \nIl ministro Fioroni ha inoltre reintrodotto i rimandi estivi al posto dei debiti formativi. I rimandi estivi furono introdotti per la prima volta nel 1923 durante la riforma Gentile e poi furono aboliti nel 1995 dal Ministro D'Onofrio.\nRiforma Gelmini.\nIl 29 ottobre 2008 il Parlamento ha convertito in legge il decreto proposto dal Ministro Mariastella Gelmini che modifica il metodo di valutazione degli studenti nella scuola primaria, introducendo il \"voto con corrispondenza\", e quello della scuola secondaria di primo grado, con il \"voto assoluto\", e reintroduce il maestro unico nella scuola elementare, il decreto provoca diverse manifestazioni contrarie in tutta Italia.\nLa riforma Gelmini ha riacceso il dibattito sul maestro prevalente nella scuola primaria.\nRiforma \"Buona Scuola\".\nLa legge 13 luglio 2015, n. 107 di iniziativa del governo Renzi ha introdotto una nuova riforma della scuola in Italia, aumentando i poteri del dirigente scolastico, introducendo un sistema di valutazione del personale docente, la possibilit\u00e0 per gli studenti di personalizzare parzialmente il piano di studi se previsto dalla scuola che frequentano e l'obbligo della alternanza delle attivit\u00e0 di scuola e lavoro anche per gli istituti non tecnici.\nIl ministro Fedeli e i decreti delegati (\u201cBuona Scuola-bis\u201d).\nCon la caduta del governo Renzi a seguito del fallimento del referendum costituzionale proposto dal segretario del Partito Democratico, si \u00e8 avviato, nel dicembre 2016, un nuovo esecutivo presieduto dal precedente ministro degli esteri Paolo Gentiloni. Nel generale rimpasto dei vertici dei vari dicasteri, al posto del ministro Giannini \u00e8 stata nominata ministro dell'istruzione la senatrice Valeria Fedeli, che ha subito posto come obiettivo prioritario della sua azione di governo quello di proseguire la riforma della \u201cBuona Scuola\u201d attraverso l'emanazione dei decreti attuativi della delega prevista dalla legge n. 107/2015. I decreti delegati sono stati approvati definitivamente in Consiglio dei Ministri il 7 aprile 2017 e pubblicati il 16 maggio 2017, tutti con la data del 13 aprile 2017 ed una numerazione consequenziale dal n. 59 al n. 65.\n \nHa affermato il ministro che con i decreti delegati\nI decreti delegati sono entrati in vigore a partire dal 31 maggio 2017.\nCorpo docente: reputazione e influsso sociale.\nSecondo Adolfo Scotto Di Luzio, docente di storia della pedagogia e delle istituzioni culturali all'Universit\u00e0 di Bergamo, leggi e direttive degli ultimi anni, trasversali alle diverse forze politiche, hanno imposto un modello di scuola \"confindustriale\", che \u00abmuove nella direzione di una scuola di formazione, conforme alle esigenze del lavoro\u00bb, nel quale \u00abstoria, filosofia, letteratura, persino la matematica, non contano pi\u00f9. Tutto quello che i docenti sanno, non vale nulla\u00bb, gli insegnanti \u00absono considerati portatori di un sapere vecchio e inutile, non aggiornati, e additati come ultimi depositari di privilegi ingiustificati\u00bb, e si genera un'\u00abistruzione lasciata al mercato, alle risorse dei singoli\u00bb.\nSecondo il Global Teacher Status Index del 2018, che valuta ogni cinque anni la reputazione sociale dei docenti del ciclo primario e secondario in 35 Paesi, l'Italia \u00e8 risultata ultima in Europa e terzultima nel campione, seguita da Brasile e Israele. La reputazione sociale, in particolare da parte di studenti e loro famigliari, \u00e8 strettamente correlata al profitto scolastico medio. Nel precedente report del 2013, la met\u00e0 dei docenti dichiarava di essere rispettata dai propri alunni, dei quali solo il 30% desiderava seguire la stessa professione: al di fuori della scelta o percorso lavorativo, l'Italia era ancora il secondo Paese in Europa per numero di studenti che affermava di essere stato significativamente influenzato da almeno un professore durante la propria vita scolastica e successiva."}
{"id": "2654834", "revid": "2208340", "url": "https://it.wikipedia.org/wiki?curid=2654834", "title": "Wado-Ryu", "text": "Il , \u00e8 uno stile giapponese di karate fondato nel 1934 dal Gran Maestro Hironori \u014ctsuka. \nWadoryu significa Scuola/Stile (ryu) della Via (do) della Pace/Armonia (wa), ma quest'ultimo kanji pu\u00f2 anche significare \"somma\", \"unione\" o \"giapponese\". Queste ultime tre accezioni (\"somma, unione\" e \"giapponese\") appaiono particolarmente significative dal momento che negli anni '30, al contrario degli altri stili di karate, il Wad\u014d si presentava come la prima scuola con origini sia okinawensi sia nipponiche, essendo di fatto l\"'unione e la somma\" delle tradizioni del Kory\u016b giapponese e del T\u014dde di Okinawa.\nCaratteristiche.\nStoria e principi.\nQuando Hironori \u014ctsuka registr\u00f2 per la prima volta lo stile da lui creato al Dai Nippon Butoku Kai, nel 1934, lo chiam\u00f2 inizialmente \"Shinshu Wad\u014d-ry\u016b Karate-jutsu\". Poich\u00e9 sia \"Shinshu\" sia \"Wa\" possono significare \"Giappone\" o \"giapponese\", questo primo nome rimarcava le radici giapponesi - e non okinawensi - dello stile. \u014ctsuka, infatti, quando incontr\u00f2 per la prima volta il maestro di karate di Okinawa Gichin Funakoshi, era gi\u00e0 maestro di Shind\u014d Y\u014dshin-ry\u016b, uno stile di J\u016bjutsu che vantava origini molto antiche ed era considerata un'arte autenticamente giapponese. Dopo aver studiato con Funakoshi e, successivamente, con Kenwa Mabuni e Motobu Ch\u014dki, \u014ctsuka svilupp\u00f2 il Wad\u014d fondendo i principi dello Shind\u014d Y\u014dshin-ry\u016b con le tecniche del karate di Okinawa.\nBench\u00e9 a un occhio inesperto il Wad\u014d-ry\u016b possa sembrare simile ad altri stili di karate, come Shotokan-ryu, Shito-ryu o Shorin-ryu, la maggior parte dei principi di base, tuttavia, derivano dal J\u016bjutsu. Uno dei principi chiave nel Wad\u014d \u00e8 quello del \"Tai sabaki\" (letteralmente \"gestione del corpo\") che mira a fondere in un unico gesto tecnico il contrattacco, lo sbilanciamento dell'avversario e il suo eventuale atterramento. Altri principi sono: \"Nagasu\" (lasciar scorrere), \"Noru (controllare), Inasu\" (re-indirizzare). I principi e le tecniche derivate dallo Shind\u014d Y\u014dshin-ry\u016b J\u016bjutsu prevedono lo studio approfondito di proiezioni (\"Nage-waza\"), leve articolari (\"Kansetsu waza\"), immobilizzazioni e strangolamenti (\"Shime waza\") che si complementano perfettamente con l\u2019uso degli atemi waza (tecniche di percussione) propri del karate. Inoltre, al classico schema attacco \u2192 difesa \u2192 contrattacco \u014ctsuka sostitu\u00ec quello di attacco\" \"\u2192 difesa-contrattacco (contrattaccare nello stesso tempo e con la stessa tecnica con cui ci si difende) prediligendo, al posto del contrasto, l\u2019evasione (\"Nagashi\"), la schivata, il controllo (\"Noru) e il re-indirizzamento\" (\"Inasu\"). Osserviamo in ci\u00f2 l'applicazione del principio di flessibilit\u00e0 (Ju) del J\u016bjutsu e il principio di circolarit\u00e0 dell'Aikido. Tutte le tecniche Wado, in sostanza, richiamano all'essenzialit\u00e0 della difesa secondo il principio \"Sei ryoku zen'yo\" (massimo risultato con il minimo sforzo) e \"Mudana dosa\" (nessun movimento che non sia necessario). Fondamentale importanza assume nello studio degli \"atemi\" (colpi) il controllo della respirazione e della muscolatura, che deve rimanere sempre nel massimo stato di rilassatezza, mantenendo uno stato mentale chiamato \"mushin\" (mente pura, vuota) per giungere al \"fudoshin\" (imperturbabilit\u00e0 dello spirito).\nBench\u00e9 questi principi siano ben evidenti nel bagaglio tecnico tradizionale dello stile, l'esasperata sportivizzazione del karate ha condotto un certo tipo di Wad\u014d-ry\u016b praticato in ambito competitivo lontano dalle sue radici, a causa di un processo di omologazione e de-marzializzazione che ne ha impoverito la tradizione e minato l'efficacia. Il Wad\u014d-ry\u016b tradizionale, pur senza trascurarne l'aspetto sportivo e competitivo, viene attualmente portato avanti nelle due principali organizzazioni internazionali che hanno base a Tokyo, in Giappone: la JKF Wad\u014dkai e la Wad\u014d-ry\u016b Karate-d\u014d Renmei.\nCurriculum tecnico.\nTachi Kata.\nIl Tachi Kata \u00e8 lo studio delle posizioni fondamentali, ovvero della configurazione del corpo e degli arti in relazione a specifiche tecniche di base. Questo studio mira all'acquisizione di un sufficiente condizionamento muscolo-scheletrico e allo sviluppo della memoria muscolare e propriocettiva, applicata ai principi di base dello stile. Ecco una lista esaustiva dei Tachi Kata del Wad\u014d:\nUke Waza.\nLa Ukewaza \u00e8, letteralmente, lo studo delle tecniche (waza) di ricezione (uke), spesso definite impropriamente \"parate\". Nel Wad\u014d abbiamo:\nAtemi Waza.\nAtemi Waza significa \"studio delle tecniche di percussione\". Si dividono in Tsukiwaza, Uchiwaza e Keriwaza.\nIdo Kihon.\nGli Ido Kihon sono gli elementi costitutivi e fondanti delle tecniche. Nella JKF Wadokai si praticano i seguenti:\nRenraku waza.\nSi tratta di tecniche combinate, eseguite a solo, che hanno la finalit\u00e0 di esercitare le combinazioni di attacco in vista del combattimento libero. Si eseguono partendo dalla posizione di guardia in Hanmigamae, ovvero un'applicazione del Tachi Kata \"Tate Seishan\", e contemplano i fondamenti del Tai Sabaki e le basilari tecniche di gestione della distanza: \"Tsuriashi\" (anche chiamato \"Suriashi\" o \"Yoriashi\"), \"Tsugiashi\", \"Surikkomiashi\" e \"Ayumiashi\".\nKata.\nI kata (letteralmente \"forme\") sono schemi di movimento predefiniti e specifici che incorporano tecniche, concetti, principi di base e applicazioni marziali. Nel suo libro del 1970 Karate-d\u014d (Vol. I), \u014ctsuka indic\u00f2 i nove kata caratteristici del Wad\u014d-ry\u016b, da lui rivisti e riarrangiati in modo da esprimere i principi dello stile: Pinan Shodan, Pinan Nidan, Pinan Sandan, Pinan Yodan, Pinan Godan, K\u016bshank\u016b, Naihanchi, Seishan e Chint\u014d. Tuttavia, \u014ctsuka insegnava anche altri kata. Ecco la lista completa delle forme praticate attualmente dalle maggiori organizzazioni internazionali di Wad\u014d:\nKata di coppia (Yakusoku Kumite).\nOltre ai kata sopra elencati, il Wad\u014d-ry\u016b include anche kata in coppia, chiamati genericamente Yakusoku Kumite o Kumite Kata. Questi kata accoppiati vengono eseguiti da due persone (uno come attaccante e l'altro come difensore), e ad eccezione dei Kihon Kumite, che sono la summa dei principi dello stile, gli altri Yakusoku Kumite non sono rigidamente codificati. Ecco la lista:\nJiyu Kumite.\nCon questo termine si intende il combattimento libero, senza seguire cio\u00e8 schemi preordinati (kata) ma facendo s\u00ec che i praticanti si confrontino nella pratica di \"sparring\". Il Jiyu Kumite pu\u00f2 essere praticato in due diverse modalit\u00e0: \"combattimento sportivo\" e \"combattimento tradizionale\". Il primo, prevede che i praticanti indossino delle specifiche protezioni (guantini, paradenti, corpetto, parastinchi cavigliere e conchiglia per gli uomini). Inoltre, per garantire la massima sicurezza, esistono regole precise sulle tecniche ammesse e sul modo in cui possono essere portate. I colpi, infatti, devono sempre essere controllati, anche se una certa dose di contatto \u00e8 ammessa per alcuni colpi e zone di bersaglio. Il combattimento tradizionale viene praticato invece con diverse regole d'ingaggio, di solito assai pi\u00f9 permissive e libere, o addirittura senza regole, seppure l'assoluto controllo dei colpi rimanga una necessit\u00e0 indispensabile.\nSistema di graduazione.\nI gradi nel Wad\u014d-ry\u016b sono conformi alla gerarchia delle cinture, che prende il nome di Kyudan, ma il numero e il colore delle cinture inferiori (kyu) pu\u00f2 variare da associazione e associazione. Questa divisione separa i principianti dagli esperti. Il passaggio di grado, nelle organizzazioni tradizionali di stile, pu\u00f2 avvenire soltanto a fronte del superamento di un esame di fronte a una commissione autorizzata dalla rispettiva organizzazione internazionale. In ambito sportivo pu\u00f2 invece avvenire che il passaggio di cintura sia legato ai risultati ottenuti in specifiche competizioni, ma questa modalit\u00e0 \u00e8 generalmente rifiutata in ambito tradizionale e non riconosciuta da alcune organizzazioni (come per esempio, la JKF Wad\u014dkai)\nSistema dei gradi inferiori o cinture colorate (kyu) adottato dalla maggior parte delle scuole europee aderenti alla JKF Wad\u014dkai, la prima e pi\u00f9 ampia federazione internazionale di stile, fondata nel 1934 da Hironori \u014ctsuka:\nSistema dei gradi superiori (cinture nere) adottato dalla JKF Wad\u014dkai:"}
{"id": "2654836", "revid": "123859490", "url": "https://it.wikipedia.org/wiki?curid=2654836", "title": "Associazione Calcio Montagnana", "text": "L'Associazione Calcio Montagnana \u00e8 la principale societ\u00e0 calcistica di Montagnana in provincia di Padova.\nAttualmente milita nel girone E Veneto di 1\u00aa Categoria.\nStoria.\n\u00c8 nata nel 1915, con colori sociali bianco-azzurri, nella sua storia pu\u00f2 vantare due campionati di Serie C ed uno di Serie D. Il campo su cui gioca \u00e8 denominato \"Prato della Valle\".\nIl 9 giugno 1919, dopo la Grande Guerra, con la firma dei tre soci: G. Mioni, G. Corazza e F. Foratti si ricostituisce la societ\u00e0. Nell'amichevole che segue, contro il Calcio Padova, il Montagnana schiera la seguente formazione: Zanetti, Mozzi, Bernardi, Lusitani, Minzon, Stefani, Badiello, Zanon, Righetto, Cengiarotti e Pasqualin.\nLa Prima Squadra.\nLa prima squadra milita nel girone E di Prima Categoria del campionato regionale FIGC Veneto. \nLa conduzione tecnica si compone di Romeo De Battisti nel ruolo di Direttore Sportivo, mentre la carica di Direttore Tecnico \u00e8 ricoperta da Francesco Barbieri. Completano l'organico dirigenziale Simone Bergamasco (presidente), Alessandro Uguccioni (vicepresidente), lo storico Segretario Francesco \"Ciccio\" Puliafito e il consigliere Alessandro Rubini. \nAnni Duemila Dieci \nA partire dalla stagione 2017/2018, la guida tecnica della squadra \u00e8 affidata a Giuseppe \"Beppe\" Schivo. Nei campionati con mister Beppe in panchina, la squadra ha sempre lottato per le posizioni di vertice e facendo debuttare diversi ragazzi della categoria Juniores. Per due stagioni consecutive il sogno di promozione in Prima Categoria si \u00e8 infranto ai play-off. \nAnni Duemila Venti \nA partire dalla stagione 2020/2021 la guida viene affidata a Mauro Pirocca, promosso dalla categoria Juniores, che si distingue fin da subito per la volont\u00e0 di lanciare il progetto della \"linea verde\" della Scuola Calcio. Fin dalle prime gare infatti, la squadra scende in campo con la maggior parte dei componenti che sono cresciuti nelle file delle giovanili montagnanesi. La stagione successiva, con la Promozione acquisita tramite il ripescaggio, non cambia il \"modus operandi\" della Societ\u00e0 rossonera: costi contenuti, spese concentrate sulla formazione dei giovani, organico costituito da atleti del settore giovanile. \nIl 3 ottobre 2021, in occasione della terza giornata di campionato contro il Granzette, il Montagnana torna al successo in Prima Categoria dopo quasi sedici anni di assenza: 3-2 il finale con i gol di Padovan, Dupi e El Rhazzali. \nIl settore giovanile e la Scuola Calcio.\nIl settore giovanile rossonero conta pi\u00f9 di 230 atleti tesserati, provenienti principalmente da Montagnana ma anche dai Comuni limitrofi di Casale di Scodosia, Urbana, Borgo Veneto, Merlara, spingendosi anche ai comuni vicentini limitrofi e all'estense. \nGli atleti, suddivisi oltre che per categoria anche per annata, si allenano e disputano i campionati FIGC presso lo stadio comunale. Inoltre, dal 2018, i colori rossoneri hanno ripreso a calcare lo storico campo del Centro Giovanile \"Villaggio della Giovent\u00f9\", gi\u00e0 teatro del memorabile passaggio in Promozione Veneto agli albori degli Anni Novanta.\nIl percorso per il riconoscimento della Scuola Calcio \u00e8 iniziato nel 2016/2017 e ufficializzata dalla FIGC nella stagione successiva. \nL'AC Montagnana schiera ogni fine settimana ben 16 formazioni, di et\u00e0 compresa tra i 5 e i 16 anni, cos\u00ec ripartite per la stagione in corso:\nCompleta l'organico, oltre alla gi\u00e0 citata Prima Squadra, la formazione Juniores Under 19.\nAnni Duemila Dieci\nA partire dalla stagione 2016/2017, il ruolo di Responsabile del Settore Giovanile viene affidato a Francesco Barbieri; a partire dalla stagione successiva, sar\u00e0 Gianmarco Galante ad affiancarlo nel ruolo di Responsabile dell'Attivit\u00e0 di Base, per la fascia di et\u00e0 5-10 anni, lungo il triennio concluso ufficialmente nel 2020. \nAnni Duemila Venti \nA partire dalla stagione 2020/2021, l'Area Tecnica accoglie Alberto Carpi nel ruolo di nuovo Responsabile dell'Attivit\u00e0 di Base. L'anno successivo entra nello staff tecnico Andrea Ardenti come responsabile del Settore Giovanile, completando il triumvirato della Scuola Calcio con Francesco Barbieri nel ruolo di Direttore. Il trio \u00e8 tutt'ora in carica nella completa gestione verticale e orizzontale di tutte le squadre, accompagnato da Enrico Morello nel ruolo di Segretario e Matteo Vanin come Responsabile dell'Area Magazzino e Forniture. \nIl gemellaggio con Calcio Padova.\nA partire dalla stagione 2016/2017, \u00e8 stato definito un rapporto di affiliazione con il Calcio Padova. Nella stagione successiva, visti i saldi rapporti instaurati e il piacevole rapporto di collaborazione, l'Associazione Montagnana \u00e8 stata insignita del titolo di \"Gemellata\" e rappresenta per il Calcio Padova uno dei principali interlocutori della Provincia per quanto concerne il settore giovanile.\nNel corso di questi anni sono state numerose le opportunit\u00e0 offerte da Calcio Padova al Montagnana: formazione tecnica per atleti e istruttori, assistenza, briefing con gli istruttori e visite allo Stadio Euganeo. Il gemellaggio ogni anno viene festeggiato con la Twin Cup, consueto evento di gennaio a Padova dove la societ\u00e0 rossonera partecipa con tutte le formazioni dell'attivit\u00e0 di base. I principali referenti di questa prima fase sono stati Federico Nichele per il Calcio Padova e Gianmarco Galante per Montagnana. \nLa stagione 2020/2021 si \u00e8 aperta con la visita di Damiano Longhi agli impianti del Comunale. \nIl referente tecnico in carica del progetto gemellate \u00e8 Gianmarco Galante, mentre i principali referenti biancoscudati sono Angelo Montrone e Carlo Sabatini. \nIl Progetto Calcio Femminile.\nNel corso del Consiglio di Amministrazione di dicembre 2018, viene approvato il nuovo progetto consistente nell'istituire una sezione femminile all'interno della Scuola Calcio. La crescente richiesta di adesione alle squadre maschili e la presa visione della presenza sempre pi\u00f9 costante di ragazze nelle squadre affrontante durante i fine settimana, hanno di fatto aperto gli scenari per questa nuova iniziativa targata AC Montagnana. \nNel corso della stagione 2021/2022, ogni fine settimana scendono in campo complessivamente 30 ragazze di et\u00e0 compresa tra i 6 e i 12 anni, provenienti da Montagnana e dai comuni limitrofi, ripartite in due squadre Pulcini Under 10 e una squadra Primi Calci Under 8. \nAnni Duemila Dieci \nPromotori iniziali del Progetto nella stagione 2018/2019 furono Gianmarco Galante, Francesco Barbieri e Fabrizio Pepe, docente dell'IC \"Luigi Chinaglia\" di Montagnana. Dopo una serie di iniziative legate al Progetto Scuola Calcio, nel mese di maggio si svolgono i primi due raduni territoriali presso il Palasport di Megliadino San Vitale: complessivamente parteciparono pi\u00f9 di 30 ragazze, per lo pi\u00f9 montagnanesi ma provenienti anche dai comuni limitrofi. La folta partecipazione convinsero il Direttivo a insistere su questa nuova iniziativa. \nLa stagione 2019/2020, sempre sotto la guida tecnica di Galante e Pepe, vede di nuovo il calcio femminile all'interno delle principali iniziative legate alla collaborazione tra Scuola e Scuola Calcio fino al mese di dicembre. Dopo i canonici appuntamenti settimanali, per un totale di quasi due mesi, si fa larga l'ipotesi di iniziare l'attivit\u00e0 in parallelo con il gi\u00e0 esistente calcio maschile. Tuttavia, con lo scoppio della pandemia Covid, il Progetto subisce una brusca frenata e viene provvisoriamente sospeso al pari di tutto il movimento sportivo. \nAnni Duemila Venti \nNel corso della stagione 2020/2021, il Progetto viene ripristinato da Gianmarco Galante in collaborazione con Alberto Carpi. Dopo una iniziale fase di studio, con il contemporaneo l'avvicinamento di nuove atlete inizialmente inserite nelle squadre maschili, viene raggiunto il quorum per la costruzione della prima squadra femminile della storia montagnanese, categoria Pulcini. Il 16 maggio 2021, la squadra disputa la prima storica amichevole di calcio femminile contro le pari et\u00e0 della squadra La Rocca Monselice, al Villaggio di Montagnana. Per l'occasione il Montagnana schiera: Baruffaldi, Chayd, Haimoud, Mantoan, Morello, Olin, Romano, Scanzano, Veronese, Zanetti. \nSull'onda dell'entusiasmo, il 26 maggio 2021 lo Stadio Comunale di Montagnana ospita il primo torneo di calcio femminile della sua storia, a cui partecipano oltre alla societ\u00e0 di casa le squadre di MM Sarego, La Rocca Monselice e PGS Concordia Schio. \nLa stagione 2021/2022 si apre con la piacevole novit\u00e0 delle crescenti adesioni al movimento: sono ben tre le squadre interamente composte da calciatrici, due formazioni Pulcini Under 10 e una formazione Primi Calci Under 8. Dopo un nuovo torneo organizzato a Montagnana in settembre, tutte e tre le squadre hanno iniziato il loro primo storico campionato FIGC nel girone maschile. \nIl referente tecnico in carica \u00e8 Alberto Carpi. "}
{"id": "2654837", "revid": "57342", "url": "https://it.wikipedia.org/wiki?curid=2654837", "title": "Agata Alma Cappiello", "text": "Biografia.\nMilanese di origini partenopee, fu avvocata civilista, docente di diritto, consigliera comunale nella sua citt\u00e0, deputata socialista dal 1987 al 1992, senatrice dal 1992 al 1994.\nFu membro delle Commissioni Affari Costituzionali e Giustizia della Camera dei deputati e del Senato della Repubblica, nonch\u00e9 della Commissione Bicamerale per le Riforme Istituzionali e della Commissione Vigilanza RAI; fu inoltre coordinatrice della Commissione Nazionale Parit\u00e0 presso la Presidenza del Consiglio dei ministri e vicepresidente del Comitato delle Pari Opportunit\u00e0 presso il Ministero del Lavoro. In materia di pari opportunit\u00e0 lavor\u00f2 alla redazione della legge 10 aprile 1991, n. 125, riguardante l'accesso delle donne nel lavoro, e della legge 25 febbraio 1992, n. 215, meglio conosciuta come legge sull'imprenditoria femminile.\nResponsabile femminile delle donne socialiste, nel 2005 aveva scelto di aderire alla politica dei DS.\nFra le sue attivit\u00e0 anche quelle di pubblicista, come collaboratrice a quotidiani e riviste, e scrittrice.\nIl suo impegno parlamentare \u00e8 durato circa 10 anni; si occup\u00f2 delle adozioni, dell'affido e della legge sui Pacs. Nel 1988 inizi\u00f2 la sua battaglia per il riconoscimento delle coppie gay.\nNegli anni successivi a Tangentopoli \u00e8 stata anche insegnante di diritto presso l'istituto tecnico industriale statale Feltrinelli di Milano.\nMuore a Milano il 7 novembre 2006 dopo una lunga malattia ed \u00e8 sepolta nel cimitero di Montemarcello, accanto al figlio Michelangelo."}
{"id": "2654839", "revid": "767487", "url": "https://it.wikipedia.org/wiki?curid=2654839", "title": "Il fuoco (film)", "text": "Il fuoco (titolo internazionale \"The fire\") \u00e8 un film muto del 1915 scritto e diretto da Giovanni Pastrone sotto lo pseudonimo di Piero Fosco. Usc\u00ec in Italia il 29 aprile 1916, dopo la prima visione spagnola del 7 aprile a causa dei problemi di censura. Nonostante le difficolt\u00e0 che il film affront\u00f2 con il Prefetto di Arezzo prima di uscire, divent\u00f2 comunque un successo e consacr\u00f2 Pina Menichelli come una diva italiana.\nCopie del film sono conservate tra Cin\u00e9math\u00e8que Royale a Bruxelles; Cineteca Nazionale a Roma; Museo Nazionale del Cinema di Torino (dove sono anche conservate le didascalie originali, nulla osta e appunti di produzione); Museum of Modern Art di New York; Nederlands Filmmuseum ad Amsterdam.\nIl Museo Nazionale del Cinema ha collaborato con i Giardini di Mir\u00f2 per una nuova colonna sonora rock per il film, realizzando tracce live contenute nell'album \"Il fuoco\".\nTrama.\nIl film \u00e8 suddiviso in tre parti:\nMario, un pittore sconosciuto, resta ossessionato dall'incontro con una famosa poetessa tanto da non riuscire pi\u00f9 a dipingere. La donna convincer\u00e0 il pittore ad abbandonare la madre con cui viveva ed a vivere con lei nel suo maniero. Vivendo con l'amata l'uomo trova l'ispirazione e con i suoi lavori raggiunge la fama. Una volta ricevuto un telegramma che l'avvisa del ritorno del marito la poetessa si allontana dall'amante."}
{"id": "2654840", "revid": "767487", "url": "https://it.wikipedia.org/wiki?curid=2654840", "title": "Cadillac Records", "text": "Cadillac Records \u00e8 un film del 2008 scritto e diretto da Darnell Martin, che ripercorre l'ascesa e il declino della Chess Records, etichetta discografica di Chicago fondata da Leonard Chess, che tra gli anni cinquanta e sessanta port\u00f2 al successo principalmente molti artisti di blues, ma anche del soul e Rhythm and blues, segnando un'epoca.\nAdrien Brody interpreta Leonard Chess, Cedric the Entertainer \u00e8 Willie Dixon, Mos Def \u00e8 Chuck Berry, Columbus Short \u00e8 Little Walter, Jeffrey Wright \u00e8 Muddy Waters e Beyonc\u00e9 \u00e8 Etta James.\nBeyonc\u00e9 ha registrato alcuni brani che sono stati inclusi nella colonna sonora del film, tra cui il celebre brano di Etta James \"At Last\".\nIl film \u00e8 uscito negli Stati Uniti il 5 dicembre 2008, in Italia \u00e8 stato distribuito il 29 maggio 2009.\nTrama.\nIl film narra la vicenda di Leonard Chess, cofondatore a met\u00e0 degli anni cinquanta con il fratello Phil della casa discografica statunitense Chess Records, con sede a Chicago, Illinois.\nL'etichetta ha lanciato numerosi musicisti e cantanti neri di blues come il cantante e armonicista Little Walter e Howlin' Wolf, Muddy Waters ed Etta James, leggenda del soul, e i cantanti e chitarristi Chuck Berry e Bo Diddley.\nColonna sonora.\nTrattandosi di un film centrato sul mondo del blues, l'apparato musicale che accompagna la pellicola \u00e8 notevole ed \u00e8 raccolto in una colonna sonora che presenta alcuni standard del genere e brani appositamente scritti interpretati da artisti attuali.\nProduttore del disco (commercializzato in CD unico o in doppio cd nella versione deluxe) \u00e8 stato il musicista e produttore statunitense Steve Jordan il quale ha radunato appositamente un gruppo di musicisti blues fra quelli maggiormente in voga inclusi Billy Flynn (chitarra), Larry Taylor (basso elettrico), Eddie Taylor Jr. (chitarra), Barrelhouse Chuck Goering (pianoforte), Kim Wilson (armonica a bocca), Danny Kortchmar (chitarra), Hubert Sumlin (chitarra) e Bill Sims (chitarra). Assieme allo stesso Jordan alla batteria il gruppo ha registrato con arrangiamenti moderni i classici del blues utilizzati nel film.\nKnowles ha registrato per la colonna sonora cinque canzoni, inclusa la cover del brano di Etta James' \"At Last\", distribuito il 2 dicembre 2008 come singolo di lancio del disco. Mos Def, Jeffrey Wright, Columbus Short e Eamonn Walker hanno registrato la parte vocale delle canzoni. Ulteriori tracce incluse nella colonna sonora sono cantate da Raphael Saadiq, Solange Knowles, sorella di Beyonc\u00e9, Mary Mary, Nas, Buddy Guy. Oltre a queste, \u00e8 stato inserito anche un brano di Elvis Presley.\nUn mese dopo la prima distribuzione del film, Beyonc\u00e9 ha cantato \"At Last\" al ballo di insediamento del presidente Barack Obama, presente la \"first lady\" Michelle.\nLa colonna sonora - che \u00e8 stata per trenta settimane al primo posto nella classifica di vendita degli album musicali della categoria blues - ha avuto una \"nomination\" come \"Best Compilation Soundtrack Album For Motion Picture, Television Or Other Visual Media\" ai Grammy Award, mentre il brano di Beyonc\u00e9 \"Once in a Lifetime\" \u00e8 stato candidato, nello stesso concorso, come \"Best Song Written For Motion Picture, Television Or Other Visual Media\". Infine, il brano \"At Last\" \u00e8 andato in \"nomination\" come \"Best Traditional R&amp;B Vocal Performance\"."}
{"id": "2654841", "revid": "363629", "url": "https://it.wikipedia.org/wiki?curid=2654841", "title": "Adiuvante", "text": ""}
{"id": "2654842", "revid": "1543377", "url": "https://it.wikipedia.org/wiki?curid=2654842", "title": "Black Is Black", "text": "Black Is Black \u00e8 il singolo d'esordio del gruppo musicale rock spagnolo Los Bravos, prodotto da Ivor Raymonde, scritto da Maxton Grainger, Tony Hayes e Steve Wadey e pubblicato nel 1966 dalla Decca Records.\nIl singolo ha raggiunto la seconda posizione nel Regno Unito, la numero quattro negli Stati Uniti, e la prima posizione in Canada. \nGrazie al successo della canzone, i Los Bravos divennero il primo gruppo rock spagnolo a riscuotere un successo internazionale. \nNel 1986 la canzone \u00e8 stata ripubblicata in una versione remix.\nCover.\nLa canzone \u00e8 stata oggetto di varie cover da parte di altri artisti."}
{"id": "2654844", "revid": "767487", "url": "https://it.wikipedia.org/wiki?curid=2654844", "title": "Vita privata di Sherlock Holmes", "text": "Vita privata di Sherlock Holmes (\"The Private Life of Sherlock Holmes\") \u00e8 un film del 1970 prodotto e diretto da Billy Wilder. Si tratta di una commedia gialla con protagonista il personaggio del detective Sherlock Holmes, ma basata su una storia originale, quindi non tratta dalle opere di Arthur Conan Doyle. Dalla sceneggiatura del film \u00e8 stato tratto lo stesso anno un romanzo omonimo scritto da Michael e Mollie Hardwick.\nLa storia coinvolge Holmes e il dottor Watson in una vicenda spionistica legata allo sviluppo bellico in vista di un possibile conflitto su scala europea che presagisce il primo conflitto mondiale. Nello svolgimento vengono interpretate alcune caratteristiche della vita personale del detective, in particolare il suo rapporto con le donne. Nel film appare anche il personaggio di Mycroft Holmes, fratello maggiore dell'investigatore, membro di un fantomatico club primo nucleo dei servizi segreti britannici.\nTrama.\nFine Ottocento. Il detective londinese Sherlock Holmes viene invitato ad una festa promossa da una celebre compagnia di ballo dell'allora Impero russo, con il fine di procurare un padre ad una prole di una nobile artista locale, ma l'uomo declina affermando la propria omosessualit\u00e0 a degli ospiti esterrefatti. Questo sembrerebbe spiegare la celebre distanza di Holmes dalle donne, ma si tratta di una banale bugia. Una misteriosa donna in preda ad amnesia, trovata nelle acque del Tamigi, viene portata una sera in casa di Sherlock Holmes. Dalle prime ricostruzioni sugli effetti personali si tratterebbe di una certa Gabrielle, donna belga vittima di un'aggressione e del sequestro di suo marito.\nLe indagini di Holmes, accompagnato da Watson e la donna, portano a Loch Ness, dove tra le presunte apparizioni del famoso mostro, il ritrovamento del cadavere dello scomparso, dei frati onnipresenti, fino al contatto con suo fratello Mycroft, capo di una sezione di \"intelligence\", la soluzione si palesa spiazzando lo stesso investigatore. L'Inghilterra sta sviluppando una nuova arma, uno dei primi sommergibili, sotto gli occhi interessati delle altre potenze. Holmes apprender\u00e0 non senza dispiacere l'identit\u00e0 di Gabrielle, invero una spia tedesca, con la quale si era pienamente confidato spiegando anche la sua ritrosia dovuta ad una passata esperienza sentimentale dolorosa.\nProduzione.\nIl film fu girato a Londra e prodotto dalla Compton Films, Mirisch Corporation, Phalanx Productions e Sir Nigel Films.\nDurante la lavorazione del film, l'attore Robert Stephens, all'epoca sposato con Maggie Smith, tent\u00f2 il suicidio, causando una sosta forzata nelle riprese che fece temere per la realizzazione dell'opera.\nIl mostro/sottomarino utilizzato per le riprese fu costruito da Wally Veevers, grande firma degli effetti speciali, e realizzato basandosi sulle testimonianze pi\u00f9 in voga e possedeva cos\u00ec un lungo collo e due grosse gobbe, che avevano anche la funzione di favorire il galleggiamento dell'intera struttura. Il regista Billy Wilder per\u00f2 non apprezz\u00f2 il design della creatura, chiedendo che le gobbe venissero rimosse. Gli fu detto che questo avrebbe probabilmente compromesso la galleggiabilit\u00e0, ma il regista non cambi\u00f2 idea. Il suo desiderio fu esaudito, ma il mostro artificiale si inabiss\u00f2 nel lago senza lasciare traccia di s\u00e9 per oltre cinquant'anni. Fu ritrovato soltanto nell'aprile del 2016, grazie a un piccolo sottomarino telecomandato di una compagnia norvegese ingaggiata per monitorare il fondale del lago.\nDistribuzione.\nDistribuito dalla United Artists Corporation, il film nel Regno Unito venne presentato in prima a Londra il 3 dicembre 1970 con il titolo originale \"The Private Life of Sherlock Holmes\". A quanto raccont\u00f2 lo stesso Wilder, il film ebbe un'anteprima \"disastrosa\" e sub\u00ec un taglio del 30% circa. I negativi delle scene mancanti sarebbero andati irrimediabilmente perduti. Wilder disse di tenere particolarmente al film, definendolo \"il pi\u00f9 elegante che avessi mai girato\". Anche in Italia il film fu presentato con vari tagli, alcuni dei quali piuttosto evidenti nella resa del doppiaggio (ad esempio nei titoli di testa).&lt;br&gt;\nLo scrittore inglese Jonathan Coe ha raccontato in un articolo, \"Billy Wilder. Diario di un\u2019ossessione\", la sua personale relazione con il film e la sua ricerca dei fotogrammi delle scene perdute e della colonna sonora."}
{"id": "2654845", "revid": "3115", "url": "https://it.wikipedia.org/wiki?curid=2654845", "title": "Mariannina Coffa", "text": "Biografia.\nMariannina Coffa nacque a Noto la mattina del 30 settembre 1841 dall'avvocato Salvatore Coffa, un liberale impegnato nelle vicende politiche del Regno di Napoli, e da Celestina Caruso, e fu battezzata in Cattedrale il 3 ottobre.\nDopo aver ricevuto una prima istruzione a Noto, nel 1851 pass\u00f2 al collegio \"Peratoner\" di Siracusa, dove gi\u00e0 compose le prime poesie d'occasione. Considerata un precoce talento poetico, fu affidata al canonico Corrado Sbano (1827-1905), che nel limitato ambiente culturale della cittadina passava per essere un'autorit\u00e0 nel campo delle lettere e un facile verseggiatore, affinch\u00e9 la indirizzasse nelle letture, le suggerisse i temi delle composizioni e le correggesse la tecnica di versificazione.\nNaturalmente, don Sbano le consigliava letture cattoliche e sorvegliava che i temi delle sue poesie rifuggissero da quelli tipici degli \u00abautori esagerati e intemperanti\u00bb, cos\u00ec da essere poi accusato di aver corrotto e soffocato le naturali tendenze della giovanissima artista, portata a un'effusione sentimentale di matrice schiettamente tardo-romantica, e di averla nutrita di una disordinata miscela di autori classici disparati, senza che questa si fondesse in unit\u00e0 nello spirito della giovane.\nI successi poetici della bambina si espressero nelle improvvisazioni tanto apprezzate nella arcadica \u00abAccademia dei Trasformati\u00bb di Noto, cui fece parte dal 1857 con il nome di \"Ispirata\" - e fece parte dal 1858 anche dell'\u00abAccademia Dafnica\u00bb e di quella degli \u00abZelanti\u00bb di Catania - pubblicando nel 1855 la raccolta \"Poesie in differenti metri\", e successivamente i \"Nuovi canti\" nel 1859. Nel 1863 con lo stesso titolo \"Nuovi Canti\" apparvero in altra edizione a Torino presso la Stamperia dell'Unione Tipografica Editrice.\nA completare la sua educazione artistica la famiglia le fece impartire dal 1855 lezioni di pianoforte dal giovane Ascenso Mauceri (1830-1893), del quale fin\u00ec per innamorarsi fino a progettare il matrimonio, con l'iniziale assenso della famiglia che tuttavia cambi\u00f2 idea, obbligandola a sposare, l'8 aprile 1860, il ricco proprietario terriero ragusano Giorgio Morana.\nTrasferitasi con il marito a Ragusa nella casa del suocero, inizi\u00f2 una vita fatta di gravidanze annuali - ma due dei quattro figli morirono ancora infanti - e di difficolt\u00e0 di scrivere a causa dell'ostilit\u00e0 dei parenti a un'attivit\u00e0 che essi ritenevano riprovevole, addirittura strumento di perdizione. Scarsa consolazione le venne dalla corrispondenza con l'ex-fidanzato, che le rimproverava di aver subito il matrimonio, al quale descriveva la miseria della sua esistenza: \u00abSe sapeste quanto soffro allorch\u00e9 mi \u00e8 necessario prendere la penna! Gli occhi severi e maligni di mio suocero mi seguono come per fulminarmi [...] Egli, il mio onorando suocero, non fece apprendere alle sue figlie il leggere e lo scrivere, appunto perch\u00e9 non fossero disoneste o cattive donne di casa\u00bb.\nIntrattenne rapporti epistolari anche con Giuseppe Aurelio Costanzo, Giuseppe Macherione, Mario Rapisardi e Lionardo Vigo Calanna e, per i fibromi all'utero di cui soffriva, conobbe il medico omeopata catanese Giuseppe Migneco, cultore del magnetismo animale e massone come il suo allievo di Noto Lucio Bonfanti, che la introdusse nella \"Loggia Elorina\": si trovano, nelle poesie di questo periodo, riferimenti ai suoi nuovi credi misteriosofici.\nLasciata la casa del marito, si trasfer\u00ec a Noto per seguire le cure del medico Bonfanti: fu questi a ospitarla dopo che i genitori la cacciarono dalla loro casa, scandalizzati dal suo comportamento. Nelle sue ultime lettere la Coffa espresse tutta la sua violenta esasperazione nei confronti di quanti, genitori, marito e parenti, imponendole la loro volont\u00e0 e impedendole la libera manifestazione della sua personalit\u00e0, le avevano rovinato la vita."}
{"id": "2654850", "revid": "287204", "url": "https://it.wikipedia.org/wiki?curid=2654850", "title": "Matra MS650", "text": "La Matra MS650 \u00e8 una vettura da competizione che corse nel campionato mondiale sportprototipi negli anni 1969 e 1970.\nLa vettura.\nPer la 24 Ore di Le Mans del 1969, la Matra progett\u00f2 due nuove vetture, la MS640 e la MS650, che avrebbero dovuto affiancare le MS630 e MS630/650. Tali vetture rispettavano il regolamento del Gruppo 6, che prevedeva prototipi con cilindrata fino a 3000cm\u00b3, in contrapposizione alle Gruppo 4, vetture di 5000\u00a0cm\u00b3 per cui venivano richiesti almeno 25 esemplari. Durante un test privato, per\u00f2, la MS640 venne distrutta in un incidente che quasi cost\u00f2 la vita al pilota Henri Pescarolo e non venne mai utilizzata in gara in quanto Jean-Luc Lagard\u00e8re non acconsent\u00ec alla realizzazione di un altro esemplare, spingendo cos\u00ec il progettista Choulet a lasciare la Matra nell'ottobre 1969 per approdare alla Porsche\nIl telaio della MS650 (a cui somigliava quello della MS640) era un tubolare in acciaio, mentre le sospensioni erano simili a quelle adottate dalle MS80 impiegata in Formula 1. La carrozzeria, di tipo barchetta, era in fibra di vetro. Rispetto alla MS630, il peso in ordine di marcia scese da 820 a 775 kg. Nonostante ci\u00f2, la vettura rimaneva fra le pi\u00f9 pesanti della categoria, specialmente in confronto ai 680\u00a0kg della Ferrari 312 P e ai 650\u00a0kg della Porsche 908. Il motore MS9, gi\u00e0 montato sulla precedente MS630, era un V12 da 2999cm\u00b3 che erogava 410 CV a 9800 giri. Potenza superiore ai 360 della Porsche e quasi alla pari dei 420 della Ferrari.\nLa MS650 venne costruita in soli tre esemplari, con numeri di telaio MS650-01, MS650-02 e MS650-03\nLa storia agonistica.\nLa stagione 1969.\nLa MS650 debutt\u00f2 alla 24 Ore di Le Mans, terzultima gara della stagione. Affidata all'equipaggio formato da Piers Courage e Jean-Pierre Beltoise, si classific\u00f2 quarta assoluta, ottenendo il secondo posto di categoria. Alla gara successiva, la 6 Ore di Watkins Glen, l'unica MS650 in gara, portata in gara dall'equipaggio Gavin/Rodr\u00edguez, arrivo al quarto posto dietro tre 908. Alla 1000 km di Zeltweg, ultima gara della stagione, la MS650 venne affidata ancora alla coppia Gavin/ Rodriguez. Partita dalla terza posizione, al 109\u00ba giro la vettura fu costretta al ritiro per un incidente. A fine stagione, la MS650 conquist\u00f2 la vittoria alla 1000 km di Montlh\u00e9ry, prova non valida per il mondiale sportprototipi.\nLa stagione 1970.\nPer la nuova stagione, la MS650 venne equipaggiata col nuovo motore MS12, che erogava 430\u00a0CV a 10500 giri.\nAd inizio anno, la MS650 conquist\u00f2 il primo posto alla 1000 km di Buenos Aires, altra gara non valida per il campionato. La prima gara ufficiale fu la 24 Ore di Daytona, dove la Matra schier\u00f2 due MS650 affidate agli equipaggi Cervert/Brabham e Beltoise/Pescarolo. Le due vetture si classificarono rispettivamente al decimo e diciottesimo posto assoluto. Alla successiva 12 Ore di Sebring, le MS650 si classificarono quinta e dodicesima assoluta, rispettivamente con Pescarolo/Gauvin e Gurney/Cevert. Alla 1000 km di Brands Hatch, la MS650 guidata da Brabham e Beltoise concluse al dodicesimo posto, ottenendo comunque il terzo posto di categoria. La seconda, con equipaggio Pescarolo/Gavin, si ritir\u00f2 al 161\u00ba giro per la rottura del motore.\nIl 25 aprile, alla 1000 km di Monza, le due MS650 con al volante gli equipaggi Beltoise/Brabham e Pescarolo/Gavin si piazzarono rispettivamente al quinto e sesto posto assoluto, conquistando il primo e secondo posto di categoria. La Matra non partecip\u00f2 alla gara successiva, la Targa Florio. Alla 1000 km di Spa la Matra schier\u00f2 le nuove MS660 con telaio monoscocca. Le Matra non presero il via nemmeno alla 1000 km del N\u00fcrburgring. L'ultima gara a cui partecip\u00f2 la MS650 fu la 24 Ore di Le Mans. Le due MS650, portate in gara dagli equipaggi Brabham/Cervert e Jabouille/Depailler, si ritirarono rispettivamente per un anomalo consumo d'olio e per la rottura del motore. Cos\u00ec pure la terza Matra in gara, una MS660, anch'essa ritirata per problemi al motore. La MS650 venne definitivamente sostituita dalla MS660."}
{"id": "2654851", "revid": "599013", "url": "https://it.wikipedia.org/wiki?curid=2654851", "title": "Jorge Quinteros", "text": "Carriera.\nCresiuto nel Argentinos Jrs dove gioca dal 1993 al 1997 dal 1998 al 1999 dal 2003 al 2004 e nel 2006 nella sua carriera ha giocato anche per il Padova, Maiorca, San Lorenzo, Chacarita Juniors, Talleres e Universidad Cat\u00f3lica."}
{"id": "2654852", "revid": "125672716", "url": "https://it.wikipedia.org/wiki?curid=2654852", "title": "Corrente funny", "text": "Corrente funny (o canale funny, o I\"f\", o IK\"f\", o corrente delle cellule pacemaker ) si riferisce ad una corrente elettrica transmembrana nel cuore.\nDescritta per la prima volta nei tardi anni settanta nelle fibre di Purkinje e nei miociti senoatriali, la corrente delle cellule segnapassi del cuore \u201cfunny\u201d (If) \u00e8 stata poi approfonditamente studiata e caratterizzata ed il suo ruolo nella genesi del ritmo cardiaco \u00e8 stata oggetto di studio.\nLa corrente \"funny\" o \"pacemaker\" \u00e8 espressa in cellule del cuore che mostrano attivit\u00e0 elettrica spontanea, come il nodo senoatriale (il segnapassi naturale del cuore), il nodo atrioventricolare (AVN) e le cellule di Purkinje del tessuto di conduzione. \nElemento particolarmente inusuale, la corrente \"funny\" \u00e8 una corrente costituita da un flusso misto di sodio (in entrata) e potassio (in uscita), lento, la cui direzione netta \u00e8 verso l'interno della cellula, con intensit\u00e0 I maggiore per valori di potenziale di membrana compresi fra-60/-70 mV e -40 mV. \nQuando al termine del potenziale d'azione la membrana delle cellule del nodo senoatriale si ripolarizza al di sotto della soglia della corrente If (circa -40/-50 mV), la corrente \"funny\" si attiva e ricomincia la depolarizzazione diastolica (DD); attraverso questo meccanismo, la corrente \"funny\" controlla la frequenza dell'attivit\u00e0 spontanea dei miociti senoatriali e quindi la frequenza cardiaca.\nUn'altra caratteristica singolare della corrente If \u00e8 che essa viene attivata anche dai nucleotidi ciclici, sicch\u00e9 l'adenosina monofosfato ciclico (cAMP) si lega direttamente al canale f ed incrementa la probabilit\u00e0 che esso si apra, mantenendo l'attivazione del canale per valori pi\u00f9 positivi del potenziale di membrana, in tal modo rendendo pi\u00f9 precoce la depolarizzazione diastolica ed incrementandone la velocit\u00e0. La dipendenza dal cAMP \u00e8 di particolare rilievo fisiologico poich\u00e9 sulla concentrazione di questo metabolita influisce il tono autonomico sul cuore. Infatti, la stimolazione simpatica aumenta la concentrazione endocellulare di cAMP mentre la stimolazione parasimpatica riduce la concentrazione endocellulare del cAMP (Fig 1).\nUna corrente simile, etichettata come Ih, \u00e8 stata descritta anche in diversi tipi di neuroni, dove riveste una variet\u00e0 di funzioni, incluso il controllo delle scariche ritmiche, la regolazione dell'eccitabilit\u00e0 neurale, la trasduzione dei segnali sensori, la plasticit\u00e0 sinaptica ed altro.\n\u00c8 stata chiamata corrente \"funny\" perch\u00e9 viene attivata da una iperpolarizzazione, una caratteristica non comune per i canali del sodio.\nI determinanti molecolari della correnti di pace-maker appartengono alla famiglia dei canali ionici Hyperpolarization-activated Cyclic Nucleotide-gated channels family (HCN, vedi canali HCN), dei quali sono note 4 isoforme (HCN1-4). in base alla loro sequenza, i canali HCN sono classificati come membri della superfamiglia dei canali voltaggio-dipendenti del K+ (Kv) o canali CNG.\nImportanza nella pratica clinica.\nA causa della sua importanza nella genesi dell'impulso nelle cellule segnapassi del nodo senoatriale e della sua centralit\u00e0 nella regolazione della frequenza cardiaca, i canali f divengono il bersaglio per il controllo farmacolgico della frequenza cardiaca. Diverse molecole, chiamate \u201cfarmaci bradicardizzanti\u201d agiscono inibendo specificatamente il canale f.\nL'Ivabradina \u00e8 il pi\u00f9 specifico e selettivo inibitore del canale If e di questa famiglia \u00e8 l'unico membro attualmente in commercio per il trattamento farmacologico dell'angina pectoris nei pazienti con ritmo sinusale normale e controindicazione o intolleranza ai betabloccanti. Un recente studio ha anche dimostrato che l'inibizione del canale \"funny\" \u00e8 utile nel ridurre l'incidenza di eventi cardiovascolari nei pazienti con cardiopatia ischemica e frequenza cardiaca \u226570 bpm.\n\u00c8 stato dimostrato che alterazioni genetiche dei canali HCN4 (il correlato molecolare del canale f delle cellule del nodo senoatriale) \u00e8 associato a disturbi del ritmo cardiaco nell'uomo. Ad esempio, una mutazione congenita di un residuo aminoacidico nel dominio CNBD of della proteina HCN4 (S672R) \u00e8 associato a bradicardia sinusale congenita. Gli studi in vitro indicano che la mutazione S672R mutation determina negli eterozigoti uno spostamento di 5 mV verso potenziali pi\u00f9 negativi dell'attivazione del canale HCN4, un effetto simile a quello della stimolazione parasimpatica.\nI pace-maker biologici, intesi generalmente come cellule in grado di generare un ritmo spontaneo una volta iniettati in tessuti inerti, rappresentano uno strumento potenziale per superare le limitazioni dei pace-maker elettronici. Una delle strategie per generare un pace-maker biologico \u00e8 quello di impiantare nel miocardio cellule naturalmente in grado di generare un ritmo spontaneo oppure trattate con le tecniche dell'ingegneria genetica per rendere possibile l'espressione del canale funny. Differenti tipi di cellule staminali possono essere utilizzate a tal proposito."}
{"id": "2654854", "revid": "1888309", "url": "https://it.wikipedia.org/wiki?curid=2654854", "title": "Pagnona", "text": "Pagnona (\"Pagnone\" in dialetto valvarronese) \u00e8 un comune italiano di 344 abitanti della provincia di Lecco in Lombardia, situato nell'Alta Valvarrone. Pagnona \u00e8 il paese di nascita del noto artista Luigi Tagliaferri.\nStoria.\nLe origini.\nI primi insediamenti lungo le boscose pendici del monte Legnone hanno origine antichissima: risalgono alla medio-tarda et\u00e0 del bronzo. A testimoniare la presenza di questi primi abitatori furono i ritrovamenti di un'ascia di bronzo databile intorno al XVI secolo a.C. \"(Questi reperti sono oggi l'unica testimonianza della civilt\u00e0 celtica nella valle)\" e di una scure di analogo materiale risalente con ogni probabilit\u00e0 all'VIII secolo a.C. Oltre al ritrovamento di questi due cimeli, avvenute tra il 1883 e il 1885, furono rinvenute alcune suppellettili in ferro e ceramica di chiara fattura celtica, costruite tra il IV e III secolo a.C. che provano la presenza dei Celti Lepontici nella valle.\nDal Medioevo in poi.\nIn un primo momento, Pagnona fu m\u00e9ta di immigrazione da parte di artigiani della Valle di Scalve, specialisti nella lavorazione del ferro. Quando poi, nella seconda met\u00e0 del XVII secolo il comparto and\u00f2 in crisi, Pagnona e tutta la Valvarrone assistettero a un rilevante fenomeno di emigrazione, con i pagnonesi perlopi\u00f9 diretti a Venezia. \nSimboli.\nLo stemma del Comune di Pagnona \u00e8 stato concesso con decreto del presidente della Repubblica del 22 giugno 2005.\nLa torre posta su un'altura rappresenta la fortezza che sorgeva all'ingresso del paese a difesa della valle. Alle sue spalle scorrono i torrenti Varrone e Varroncello. La stella simbolizza il monte Legnone che domina l'abitato.\nMonumenti e luoghi d'interesse.\nArchitetture religiose.\nChiesa di Sant'Andrea.\nParrocchiale dalla fine del XV secolo, la chiesa di Sant'Andrea fu rimaneggiata all'inizio del Novecento. Nel corso dei secoli, la chiesa fu abbellita con il contributo delle donazioni da parte dei pagnonesi emigrati. \nOltre a un piviale appartenuto a Carlo Borromeo, la chiesa conserva un altare contraddistinto da un paliotto in cuoio (realizzato da Giambattista Tagliaferri) e dal dipinto di unAddolorata\"'.\" La cappella di San Carlo ospita un olio su tela datato 1640, realizzato da Pietro Muttoni su commissione della locale confraternita detta del \"Pio consorzio pagnonese\".\"\" Soggetto principale della tela \u00e8 Carlo Borromeo, raffigurato tra il Battista e sant'Ambrogio sotto un cielo nuovoloso da cui fanno capolino la Madonna col Bambino e alcuni angioletti.\"\" \nCappella dei morti di peste.\nDotata di numerosi affreschi, la cappella fu realizzata in memoria delle vittime della pandemia del 1630, probabilmente rielaborando una precedente chiesa medievale dedicata a San Michele.\nArchitetture civili.\nSulla piazza del paese si affacciano una serie di abitazioni risalenti al XVII secolo. Le pareti esterne di molte case di Pagnona sono abbellite da affreschi. Tra le abitazioni spicca una torre risalente al XIV secolo."}
{"id": "2654858", "revid": "729019", "url": "https://it.wikipedia.org/wiki?curid=2654858", "title": "J. Castro", "text": "La J. Castro, era una casa automobilistica spagnola attiva dal 1902 al 1904.\nStoria.\nIn seguito alla chiusura della Compa\u00f1\u00eda General Espa\u00f1ola de Coches Autom\u00f3viles Emilio de la Cuadra e all'uscita di scena del suo fondatore, nel dicembre 1901, l'impresa venne lasciata nelle mani dei creditori che, per diversi mesi non riuscirono a raggiungere un accordo sul da farsi, ovvero se monetizzare l'immobile e le attrezzature o continuare l'attivit\u00e0.\nJos\u00e9 Mar\u00eda Castro Fern\u00e1ndez, uno dei creditori e appassionato di automobili, dopo aver reperito sufficienti risorse finanziarie, decise di acquisire le attrezzature produttive, trasferirle in altro immobile della capitale catalana e ritentare l'avventura produttiva.\nNel novembre 1902 venne fondata la societ\u00e0 accomandataria J. Castro Constructor Hispano-Suiza de Autom\u00f3viles che riassunse le maestranze precedentemente operanti nella \"De la Cuadra, anche arruolando il progettista elvetico Marc Birkigt quale socio d'opera; per questo motivo la denominazione dell'impresa contempl\u00f2 la precisazione \"hispano-suiza\", ovvero \"spagnolo-svizzera\".\nL'attivit\u00e0 del nuovo opificio, posto a Barcellona in via Floridablanca, ebbe inizio con i lavori di ultimazione dei cinque esemplari di \"De la Cuadra\" lasciati a met\u00e0, mentre Birkigt progettava la nuova vettura, dotata di motore da 10 CV, sempre bicilindrico, ma dotato di un avveniristico cambio a 4 marce.\nDi questo modello furono costruiti e venduti alcuni esemplari e, durante la loro realizzazione, Birkigt si mise all'opera per progettare un motore quadricilindrico in linea, di 2.545 cm\u00b3 con valvole in testa e doppio albero a camme, dalla potenza di 14 CV.\nNonostante quello che pu\u00f2 essere considerato, per i tempi, un buon successo commerciale, la J. Castro segu\u00ec la sorte dell'azienda da cui era nata, a causa delle limitate risorse finanziarie che non consentivano di sostenere adeguatamente le necessarie spese per lo sviluppo tecnico, specie le innovazioni geniali e costose del suo vulcanico progettista.\nNel marzo 1904, quando il nuovo motore da 14 CV fu ultimato e Birkigt gi\u00e0 stava lavorando alla sua evoluzione, l'azienda chiuse i battenti. Nei mesi successive fu rilevata da alcuni creditori che ripresero l'attivit\u00e0 cambiando la denominazione in La Hispano-Suiza."}
{"id": "2654860", "revid": "1805885", "url": "https://it.wikipedia.org/wiki?curid=2654860", "title": "Racconigi", "text": "Racconigi (IPA: \"Racunis\" in piemontese) \u00e8 un comune italiano di abitanti della provincia di Cuneo in Piemonte. \u00c8 noto ai pi\u00f9 per il suo castello, residenza dei reali sabaudi, dove nacque l'ultimo re d'Italia Umberto II.\nGeografia fisica.\nTerritorio.\nRacconigi si trova nella pianura alluvionale che, stretta tra le ultime propaggini delle alpi Cozie e delle colline del Roero, si estende tra Torino e Cuneo. In termini pi\u00f9 specifici si tratta di un altipiano posto ad un'altezza che varia tra i 180 e i 400 metri s.l.m. Posto al limite settentrionale della provincia di Cuneo, il territorio comunale \u00e8 prevalentemente pianeggiante e si estende su una superficie di poco pi\u00f9 di 48\u00a0km\u00b2, ad un'altezza media di 260\u00a0m s.l.m. Sono assenti rilievi. Il territorio \u00e8 leggermente declinante in direzione nord.\nViene attraversato dal torrente Maira, dal suo tributario Mellea e da numerosi canali. Al confine settentrionale del comune si trova la foce del Maira che confluisce nel Po. La zona \u00e8 ricca di risorgive e il terreno, tra i pi\u00f9 fertili della provincia, \u00e8 adatto alla coltivazione intensiva di prodotti cerealicoli. I boschi che un tempo ricoprivano gran parte della campagna sono stati sostituiti da piantagioni di pioppi. Sebbene frutto dell'opera dell'uomo, \u00e8 notevole il bosco-parco del castello di Racconigi che si estende per circa 180 ettari con piante autoctone che superano i 150 anni di et\u00e0.\nDal 1985 \u00e8 stato istituito in via Stramiano il Centro cicogne e anatidi Racconigi per la protezione della fauna avicola e la reintroduzione di specie in via di estinzione come la cicogna bianca e il gobbo rugginoso.\nOrigini del nome.\nSull'origine del toponimo di Racconigi sono state avanzate numerose ipotesi.\nNel corso dei secoli il nome di Racconigi ha subito numerose modifiche. Dal latino \"Raconisium\" alle versioni in volgare \"Raconigi\" e \"Raconiggi\", al francese \"Raconis\", utilizzato fin dopo il periodo napoleonico.\nStoria.\nOrigini.\nIl territorio di Racconigi fu abitato gi\u00e0 in epoca romana come testimoniano alcune tombe a cappuccina rinvenute nei pressi della citt\u00e0 e un'epigrafe un tempo murata sull'ex pieve di San Dalmazzo. L'area era abitata dalla trib\u00f9 dei Vagienni che, dopo la romanizzazione del territorio, ebbero come principale centro \"Augusta Bagiennorum\". Era posta sulla direttrice che collegava \"Alba Pompeia\" e \"Pollentia\" con \"Augusta Taurinorum\". Il luogo in quel periodo era occupato in gran parte da boschi e acquitrini.\nIl paese, tuttavia, ha origine medioevale. I primi documenti in cui \u00e8 citato il nome di Racconigi risalgono all'anno Mille. La prima attestazione del toponimo appare nel 959 nella forma \"Racunese\", in cui \u00e8 evidente l'originario suffisso \"-ensem\"; pi\u00f9 tardi compaiono \"Racunis\" (1075), \"Raconisio\" (1080); il suffisso citato \u00e8 probabilmente aggiunto a \"Racco, -onis\", un antroponimo germanico (ossia longobardo) poi latinizzato.\nNel 1004 \u00e8 citata per la prima volta la presenza in loco di un fortilizio, da cui deriver\u00e0 poi il castello. Nel 1064 il territorio racconigese appare nominato in un atto di donazione della marchesa Adelaide di Susa a favore dell'abbazia di Santa Maria di Pinerolo.\nInizialmente il paese era posto pi\u00f9 a est dell'attuale centro in prossimit\u00e0 della pieve di San Dalmazzo, distrutta nel XIX secolo.\nIl Medioevo.\nLa comunit\u00e0 inizia ben presto a strutturarsi attorno al castello fortificato e sorgono i primi elementi di vita comunale. Nei secoli fu feudo di diverse famiglie. All'inizio dell'anno 1000 risulta possedimento dei Monaci di Nonantola. Pass\u00f2 poi in mano ai Conti di Pombia (1034) e di Romagnano per poi diventare propriet\u00e0 del Marchese di Saluzzo (1175).\nTra il 1186 e il 1198 cominciarono a svilupparsi i primi segni di esperienza comunale a Racconigi.\nIl 12 dicembre 1198 la Comunit\u00e0 di Racconigi firma un atto con il marchese di Saluzzo Manfredo II in cui si impegnava annualmente a versare, in cambio di libert\u00e0 e franchigie, cento mogge di grano e ottanta lire astensi Fino al XV secolo rimase importante feudo marchionale per il quale rappresent\u00f2 un baluardo per i confini settentrionali del Marchesato. Tra il 1260 e il 1290 furono edificate le mura a difesa del borgo.\nNel 1300 Racconigi istitu\u00ec il primo consiglio comunale \"ante litteram\". Tale istituto, con il compito di gestire la vita comunitaria si riuniva nella chiesa di Santa Maria \"de Castro\" e, dopo aver ascoltato messa, proceda a votare i diversi argomenti all'ordine del giorno. Nel 1414, con l'estinzione dei signori di Acaia, la citt\u00e0, che contava allora circa 2000 abitanti, divenne feudo dei Savoia-Racconigi. Tra il 1420 e il 1430 con l'approvazione dei Savoia, Racconigi mise per iscritto il primo Statuto Comunale, il cosiddetto \"Libro della Catena\". Esso consisteva in circa 90 articoli in cui venivano disciplinati i vari settori della vita socio-economico-politica del comune.\nNumerosi in questo periodo risultano essere gli atti di lite tra la comunit\u00e0 di Racconigi e le comunit\u00e0 limitrofe in merito all'utilizzo delle acque dei canali a scopo irriguo, mentre non si rilevano contenziosi per questioni territoriali.\nVenne introdotta la coltura del gelso e del baco da seta che veniva praticata a livello famigliare, senza rappresentare ancora una vera e propria attivit\u00e0 a s\u00e9 stante.\nVisse in questo periodo la beata Caterina de' Mattei, mistica terziaria domenicana, processata per stregoneria e costretta dai suoi concittadini a rifugiarsi nella vicina Caramagna Piemonte. Furono fondati importanti monasteri: il convento dei domenicani, risalente alla seconda met\u00e0 del Cinquecento e il convento dei Servi di Maria.\nI secoli d'oro e lo sviluppo cittadino (Seicento-Settecento).\nTra fine Seicento ed inizio Settecento si avvi\u00f2 un processo di sviluppo economico e produttivo, appoggiato dal potere centrale e destinato a favorire l'investimento di capitali nella terra. Sotto i Savoia-Carignano Racconigi rafforz\u00f2 la gi\u00e0 esistente attivit\u00e0 legata alla seta che, passata dalla sfera domestica a quella su larga scala, fece della citt\u00e0 una vera e propria capitale europea del filato.\nLa trasformazione del tessuto urbano e l'abbattimento delle mura medioevali che permisero al concentrico di allargarsi, la costruzione di nuovi canali per i setifici e la costruzione di imponenti fabbricati detti \"filande\" portarono in breve Racconigi a essere soggetto di uno sviluppo industriale che difficilmente fu eguagliato in altre zone dello stato sabaudo. Nel 1677 la famiglia Peyroni fond\u00f2 il primo stabilimento seguita nel 1694 dal setificio dei Blasi. Nel 1787 erano attivi 33 filatoi che impiegavano circa 4000 operai mentre in Racconigi la popolazione censita era di 11689 unit\u00e0. In questo periodo la produzione serica racconigese rappresentava il 37% dell'intera produzione del Piemonte. In termini assoluti la quantit\u00e0 di filato grezzo ammontava a 254.000 libbre annue\nIl Settecento \u00e8 da considerarsi per Racconigi il secolo di maggior splendore anche sotto il profilo architettonico. Il castello fu ingrandito e con esso il parco. Furono ricostruite in forme barocche le due parrocchiali di Santa Maria Maggiore e San Giovanni Battista, rimodernate le confraternite e fondato l'ospedale di carit\u00e0 grazie al generoso lascito di Angelo Spada.\nL'occupazione francese.\nGli anni finali del Settecento videro anche Racconigi coinvolta nel tracollo socio-economico-militare del Regno di Sardegna, costretto, dopo l'armistizio di Cherasco (28 aprile 1796) a capitolare di fronte alle armate francesi.\nA partire dal 1799 Racconigi diventa parte del Dipartimento della Stura. Il primo cittadino di allora, Giacomo Govean assunse il titolo di \"maire\". In questo periodo furono frequenti le carestie e si assistette a un calo di popolazione.\nIl 20 luglio 1797 sull'onda dell'ennesimo aumento dei prezzi del grano, scoppi\u00f2 quella che \u00e8 ricordata con il nome di \"Rivoluzione di Racconigi\". Durante il mercato del gioved\u00ec, sull'allora piazza del grano, i filatoristi insorgono e chiedono aumenti di salario e calmierazione dei prezzi. Per alcuni giorni vengono assaliti i palazzi nobili del centro, i cittadini inneggiano alla repubblica e viene issato l'albero della libert\u00e0. Alla rivolta si pone fine in modo violento pochi giorni dopo. L'esercito entra in citt\u00e0, vengono arrestati i facinorosi e 12 giovani, tra cui il Govean, capo degli insorti, sono condannati a morte e giustiziati per impiccagione poco fuori dall'abitato.\nOttocento.\nL'Ottocento vide una nuova e triste epidemia di colera abbattersi su Racconigi nell'estate del 1835. Secondo le testimonianze dell'epoca, il numero di morti giornalieri superava le due dozzine.\nCon l'ascesa al trono di Carlo Alberto di Savoia-Carignano si iniziarono nuovi lavori di espansione del castello con la demolizione degli edifici antistanti e la costruzione della piazza intitolata al sovrano. Nel 1832 Racconigi ottenne dal sovrano il titolo di citt\u00e0 e fu eretto il nuovo Palazzo di Citt\u00e0. Nel 1842 nel castello si tennero fastosi festeggiamenti in occasione del matrimonio di Vittorio Emanuele II con Maria Adelaide d'Asburgo-Lorena: la citt\u00e0 intera visse giorni di festa. Nel 1853 Racconigi viene raggiunta dalla linea ferroviaria Torino-Savigliano. Nacquero in questo periodo nuove istituzioni sociali, tra cui sono degni di menzione l'asilo Maria Teresa, fondato da Giuseppe Benedetto Cottolengo e l'asilo infantile Ribotta, fondato nel 1854, a favore dei bambini e degli orfani di Racconigi.\nDal Novecento a oggi.\nIl 15 settembre 1904, nel Castello Reale di Racconigi, nasce l'erede al trono Umberto II di Savoia, principe di Piemonte. La citt\u00e0 festeggia l'evento con illuminazioni, concerti e omaggi alla real Casa.\nNei giorni 23, 24 e 25 ottobre 1909 Racconigi ospita l'incontro tra lo Zar Nicola II Romanov e Vittorio Emanuele III. Al termine della visita verr\u00e0 firmato un accordo diplomatico passato alla storia come accordo di Racconigi. La spinta alla stipula di questi accordi segreti volti a mantenere principalmente l\u2019assetto politico presente nei Balcani (formalizzati sotto forma di lettere redatte in francese da parte dei ministri degli esteri di Russia e d\u2019Italia, Izwolski e Tittoni rispettivamente) fu data dall\u2019annessione della Bosnia da parte dell\u2019impero austro-ungarico, avvenuta nel 1908. La citt\u00e0 \u00e8 blindata da un imponente apparato di sicurezza, alta la paura di contestazioni o attentati. I tre giorni divennero un momento di festa per gli ospiti e portarono Racconigi ad essere una \"piccola capitale europea\", conquistando le copertine dei maggiori giornali italiani e esteri dell'epoca.\nIl 30 agosto 1925, in occasione del giubileo reale e dell'anno santo, una delegazione di racconigesi port\u00f2 sul Monviso la croce di ferro battuto che ancora oggi \u00e8 presente sulla sua vetta. Il 23 settembre del medesimo anno si celebr\u00f2, nel castello di Racconigi, il matrimonio tra Mafalda di Savoia e il principe Filippo d'Assia. Nel 1985 Bruno Vaschetti con 10 cicogne giunte dal centro svizzero di Altreu ha dato inizio alla ripopolazione in Italia di questo volatile.\nMonumenti e luoghi d'interesse.\nCastello reale di Racconigi.\nIl nucleo originario risale ai primi anni dell'XI secolo. Fino al XII secolo fu propriet\u00e0 delle pi\u00f9 potenti famiglie nobili dell'area finch\u00e9 giunse ai Savoia, che ne fecero una delle residenze reali pi\u00f9 frequentate. Il castello venne pi\u00f9 volte rimaneggiato assumendo l'attuale forma dopo gli interventi settecenteschi e ottocenteschi che ingrandirono e nobilitarono il complesso. Gli interni del castello, curati per la maggior parte dell'architetto Pelagio Palagi, mostrano tutta la loro sontuosit\u00e0 nei numerosi dipinti, sculture e ricchi arredi. Il gabinetto etrusco era lo studio e ufficio di rappresentanza del re. Il castello \u00e8 posto nella zona nord occidentale di Racconigi e si affaccia su piazza Carlo Alberto.\nIl parco di 170 ettari \u00e8 stato disegnato dal paesaggista X. Kurten: al suo interno, a nord, sorgono le Margarie o Verne, complesso neogotico adibito a stallaggio, serre per piante e sperimentazioni agricole.\nIl castello fu sede fino al 1946 delle \"reali villeggiature\": in occasione dei soggiorni dei sovrani - normalmente nel periodo tra agosto e settembre - numerose erano le occasioni di festa per la citt\u00e0; non era raro vedere Vittorio Emanuele III, Umberto II o la regina Elena girare anche in forma privata per Racconigi.\nOggi il castello estivo dei Savoia fa parte delle residenze sabaude. \u00c8 sito protetto dall'UNESCO.\n\u00c8 un polo museale inserito nel circuito delle dimore sabaude, sede di eventi culturali e mostre periodiche.\nArchitetture religiose.\nChiesa parrocchiale di San Giovanni Battista.\nEdificata nel 1730 sul luogo della primitiva parrocchiale risalente all XI secolo, la chiesa fu progettata dall'architetto Francesco Gallo e finanziata dal benefattore racconigese Gi\u00f2 Angelo Spada. Ha pianta a croce greca, absidata, facciata e corpo in mattoni a vista, cupola ottagonale e alto campanile. Le forme sono barocche. All'interno conserva un fonte battesimale gotico del XV secolo opera dei Fratelli Zabreri, la pala d'altare opera del Beaumont, l'organo con oltre 2000 canne opera dei fratelli Serassi di Bergamo. I dipinti parietali sono opera di Antonio Pozzo. Nel duomo si conserva altres\u00ec un quadro con la figura di san Giuseppe dipinto da Giovan Francesco Gaggini da Bissone.\nParrocchiale di Santa Maria Maggiore.\nEdificata tra il 1725 e il 1727 in sostituzione della chiesa medioevale omonima risalente all XIII secolo, la chiesa fu progettata dall'architetto Carlo Antonio Castelli e approvata nel progetto definitivo dall'architetto Filippo Juvarra. Al finanziamento della costruzione concorse la popolazione di Racconigi con una donazione di 4.000 lire.\nHa pianta rettangolare con abside a ferro di cavallo. La facciata \u00e8 bipartita con rosone a trifoglio centrale, portale inquadrato da lesene ioniche. Il corpo \u00e8 in mattoni a vista e la chiesa \u00e8 affiancata da un alto campanile.\nLe forme sono barocche. All'interno presenta quattro cappelle laterali ricche di stucchi, indorature e marmi: tra di esse si distingue quella delle anime del purgatorio in cui \u00e8 posto l'omonimo dipinto opera di Sante Prunati, datato 1704. I dipinti parietali sono opera di Paolo Emilio Morgari. Affiancata alla chiesa si trova la sagrestia con ricchi dipinti e pala d'altare raffigurante l'Assunta opera del pittore Carlo Beaumont.\nSantuario reale votivo Madonna delle Grazie.\nIl santuario reale Madonna delle Grazie fu costruito nel 1838 per volere di re Carlo Alberto di Savoia in ringraziamento per la liberazione dalla peste che aveva colpito la citt\u00e0 tre anni prima. La costruzione fu affidata all'architetto Ernesto Melano che progett\u00f2 il santuario in stile neoclassico ispirandosi nelle forme al Pantheon di Roma. All'interno custodisce l'icona, probabilmente acheropita, in legno, della Vergine, risalente al 1493, dipinta in ricordo della guarigione di un sordomuto presso le rive del torrente Macra. Il pavimento \u00e8 in marmo e la riproduzione dello stemma di casa Savoia in mosaico al centro della chiesa. Presso la porta d'ingresso sono tumulati alcuni esponenti di rami collaterali della famiglia Savoia-Carignano. La Festa votiva titolare \u00e8 il 26 agosto.\nAltri edifici religiosi.\nNel centro cittadino:\nNei dintorni di Racconigi:\nArchitetture civili.\nPalazzo comunale.\nIl palazzo del comune o palazzo di citt\u00e0, costruito su progetto dell'ingegnere Raineri e modificato dall'architetto Gola, fu edificato, a spese della citt\u00e0 di Racconigi su terreno donato dal re Carlo Alberto, in seguito all'erezione a citt\u00e0 e alla costruzione della nuova piazza prospiciente al castello. Ha facciata neoclassica, rientrante rispetto al corpo principale dell'edificio e simile a quella meridionale del castello. Era previsto e non fu mai realizzato un edificio simmetrico e gemello sul lato opposto della piazza. La costruzione, approvata il 30 luglio 1838, fu terminata nel 1842. Il costo della costruzione fu di lire 239.000. Al suo interno ospita numerose lapidi commemorative tra cui quella in ricordo di Vittorio Emanuele III e delle Regina Elena e la lapide commemorativa del generale Pietro Toselli. Sotto i portici sono sistemate le lapidi commemorative dei caduti delle guerre mondiali e i busti di re Carlo Alberto e di Umberto II di Savoia.\nTorre civica.\nLa torre civica, risalente al XVI secolo, \u00e8 in realt\u00e0 un campanile, ci\u00f2 che rimane della chiesa dei servi di Maria, un tempo luogo di sepoltura dei signori di Savoia-Racconigi e abbattuta nel XIX secolo per aprire la piazza intitolata a Bartolomeo Muzzone.\nLa torre, dipinta con colori vivaci, modificata nella parte superiore con l'inserimento di merli, ospita una sirena risalente alla seconda guerra mondiale che viene fatta suonare, ogni giorno, a mezzogiorno.\nEx manicomio provinciale.\nLa struttura fu progettata nel 1789 da Filippo Castelli e i lavori furono terminati tra il 1825 e il 1828. Il re Carlo Alberto il 23 settembre 1834 lo inaugur\u00f2 l'edificio a collegio per i figli dei militari. Nel 1868 il collegio venne soppresso. Dal 1870 la struttura ospit\u00f2 il manicomio con disponibilit\u00e0 per circa 200 pazienti. Nel corso del 1900 furono costruiti tre nuovi padiglioni: nel 1914 il Tamburini, nel 1930 il Morselli e nel 1955 il Marro. Il manicomio venne chiuso nel 1981.\nTenuta Berroni.\nVilla barocca di gusto francese costruita nel 1773 per il nobile De Laugier con un imponente salone centrale decorato a stucchi. All'interno lussuose stanze: La sala Rossa, La sala da Pranzo, la Galleria di Caccia, la Camera di Carlo Alberto, la Camera Blu e la Camera dei Guardaroba.\nAltro.\nPiazza Vittorio Emanuele II.\nPiazza Vittorio Emanuele II \u00e8 l'antica \"Platea Communis\" di Racconigi. Si apre all'incrocio delle vie Roma, Levis e Angelo Spada, fino al 1835 sede di transito della strada reale da Torino a Nizza. Risultato del successivi accorpamenti delle case nobiliari durante i secoli XVI e XVII, la piazza appare oggi dominata dell'imponente palazzo Maccagno dalla facciata decorata e dotato di altana. Affacciano sulla piazza anche il palazzi Balegno, Ferrero e Pochettino di Serravalle. All'incrocio con l'attigua piazza Roma si erge l'antico palazzo di citt\u00e0 sede, fino alla costruzione del nuovo municipio, delle riunioni della comunit\u00e0 di Racconigi.\nLa piazza \u00e8 interamente circondata da portici. Sul lato orientale \u00e8 presente un bassorilievo in marmo, risalente al 1631 dedicato a San Giovanni Battista in memoria del voto per la liberazione dalla peste dell'anno precedente.\nLa piazza \u00e8 conosciuta come piazza degli Uomini: tale nome deriva dal fatto che anticamente qui si tenevano le riunioni dei capifamiglia; ancora oggi nei giorni di mercato gli uomini si ritrovano in questa piazza piuttosto che altrove.\nViale Monumentale.\nIl viale (\"La Lea\" o \"Leia\" in piemontese) \u00e8 posto in asse con il Castello e si diparte dalla Piazza Carlo Alberto procedendo in direzione sud per circa 1,5\u00a0km. \u00c8 formato da una doppia fila di platani (alcuni dei quali risalenti a fine ottocento) e da due passaggi pedonali ai lati della carreggiata centrale. \u00c8 affiancato da un canale. A circa met\u00e0 del suo sviluppo incrocia il ponte e le chiuse del canale derivatore della Brunotta.\nAl fondo verso la fine dell'abitato c'\u00e8 un rond\u00f2, slargo a forma circolare che serviva alle carrozze per far manovra. Attualmente \u00e8 percorso dalla traversa interna della Strada statale 20 del Colle di Tenda e di Valle Roja\nSociet\u00e0.\nEvoluzione demografica.\nLa popolazione di Racconigi, sulla base dei censimenti decennali, \u00e8 rimasta abbastanza stabile nel tempo. Il minimo storico \u00e8 stato raggiunto nel 1936. Nel corso del 2009 la popolazione \u00e8 tornata a superare la soglia dei 10.000 abitanti, anche grazie al costate afflusso di persone provenienti dall'estero.\nIl comune di Racconigi \u00e8 il decimo comune pi\u00f9 popoloso della provincia di Cuneo dopo Busca.\nHa una densit\u00e0 abitativa mediamente oscillante sui 205 abitanti per km\u00b2 ed un numero di famiglie pari a 4248.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Racconigi sono , cos\u00ec suddivisi per nazionalit\u00e0, elencando per le presenze pi\u00f9 significative:\nSono attivi progetti di collaborazione e integrazione. Il 26 settembre 2009 si \u00e8 svolto \"Condividere:incontro delle Comunit\u00e0 provenienti da diversi paesi presenti a Racconigi\" prima festa multietnica che ha coinvolto l'intera cittadinanza.\nLingue e dialetti.\nAccanto all'italiano \u00e8 ancora forte l'utilizzo del piemontese nella variante torinese.\nReligione.\nLa maggioranza della popolazione professa la religione cristiana nella confessione cattolica.\nRacconigi \u00e8 inclusa nel territorio dell'arcidiocesi di Torino, Distretto pastorale Torino Sud-Est\nZona Vicariale 21: Bra - Savigliano.\nTutto il comune fa parte di una sola parrocchia, sotto il titolo di Parrocchia di San Giovanni Battista e Santa Maria Maggiore, creata a met\u00e0 degli anni ottanta, accorpando le due parrocchie della citt\u00e0.\nOltre le chiese parrocchiali sono regolarmente officiate le seguenti chiese: Santuario Reale Madonna delle Grazie, chiesa di San Domenico, chiesa dei Cappuccini (San Francesco), le chiese delle frazioni Oia, Canapile e Tagliata nonch\u00e9 sono ancora aperte al culto le chiese minori di San Rocco, Madonna della Porta e Madonna di Vico in localit\u00e0 Martinetto.\nIn questa parrocchia si trovano gli istituti religiosi delle Figlie di San Giuseppe C.F.S.G. fondate dal Beato Clemente Marchisio, nativo di Racconigi.\nQualit\u00e0 della vita.\nIl Reddito medio nell'anno 2006 \u00e8 stato di 19.421 Euro.\nCultura.\nIstruzione.\nScuole.\nRacconigi ospita le seguenti scuole divise per grado:\nGeografia antropica.\nUrbanistica.\nIl sito originario della citt\u00e0 di Racconigi era posto pi\u00f9 a est dell'attuale nella zona attorno alla pieve di San Dalmazzo (abbattuta nel XIX secolo).\nCon la costruzione del castello fortificato inizia a formarsi l'insediamento attuale posto pi\u00f9 verso ovest. Esso si sviluppava lungo tre direttrici. La contrada del Pozzo (attuale via Angelo Spada) che provenendo dalla zona della chiesa di Santa Maria e aveva andamento est ovest, la contrada di San Giovanni, parallela alla precedente ma ubicata pi\u00f9 a nord e la contrada o via di Macra che aveva invece direzione ovest est. Le tre direttrici confluivano, e tuttora confluiscono, nella \"Platea Communis\" (attuale piazza Vittorio Emanuele II), fulcro della vita comunale del Medioevo nonch\u00e9 luogo di mercato. Ciascun terziere aveva il suo ayrale ovvero un insieme di cascine agricole all'interno del borgo.\nA partire dal 1266 vengono edificate le mura che delimitano e cristallizzano l'espansione del nucleo cittadino.\nDal catasto del 1568 il modello abitativo racconigese appare segnato da un aumento del numero di abitazioni fuori dalle mura con in cascine sparse e stasi del nucleo centrale.\nNel corso del Seicento e del Settecento si assiste alla costruzione di nuove chiese e conventi con relative demolizioni e ristrutturazione dello spazio urbano. Nel Settecento, in particolare, dal vicino torrente Maira, cominciano a essere derivati canali detti \"bealere\", destinati a alimentare i numerosi setifici sorti nel medesimo periodo e che trasformano la citt\u00e0 da centro agricolo a centro pre-industriale\nNell'Ottocento le trasformazioni del castello per volere di Carlo Alberto di Savoia comportano alcuni mutamenti nella struttura dello spazio cittadino. Viene demolito il quartiere posto a nord est del centro per l'ampliamento del parco. Si d\u00e0 inizio alla costruzione della grande piazza Castello, demolendo un consistente tratto di via Morosini che fino a quel momento correva di fronte al castello; nel medesimo tempo viene costruito il nuovo palazzo comunale e creato il viale monumentale in asse con il castello: l'attuale corso Principi di Piemonte. A fine ottocento viene costruito il nuovo ponte sul torrente Maira.\nNel corso del Novecento, la zona attorno alla stazione ferroviaria \u00e8 stata sito di costruzione di ville liberty e di edifici di architettura razionalista come la Caserma dei Carabinieri e l'ex Casa dell'Orfano ora Scuola dell'Infanzia. Nel dopoguerra, accanto a demolizioni e costruzioni di nuovi palazzi che hanno in parte stravolto il tessuto originario del centro storico sono sorti nuovi quartieri a nord e sud dell'abitato caratterizzati da villette moderne e da nuovi edifici destinati a abitazioni popolari.\n\u00c8 attualmente in fase di studio avanzato un progetto di riqualificazione del centro storico, della piazza antistante il castello e dell'area dell'ex Ospedale Psichiatrico.\nSuddivisioni storiche.\nRacconigi \u00e8 suddivisa in quartieri che localmente vengono indicato col termine di \"borghi\". Derivano dai terzieri medievali e sono attualmente sei, oltre alla zona di Piazza Castello e del Viale e alla localit\u00e0 detta \"Prati dei Cornetti\". Pur facendo parte del concentrico assumono spesso connotazioni proprie e cos\u00ec sono percepiti dai loro abitanti che tendono a indicare, accanto alla via dove abitano, anche il borgo in cui si trova.\nEconomia.\nL'economia del paese \u00e8 mista. \u00c8 molto sviluppata l'agricoltura, soprattutto a carattere familiare. Presenza di piccole e medie imprese industriali.\nAgricoltura.\nL'agricoltura \u00e8 caratterizzata da coltivazioni intensive soprattutto di natura cerealicola. Mais, grano, soia rappresentano una percentuale rilevante delle colture locali favorite dalla presenza di abbondante acqua derivata dal torrente Macra e dalle numerose risorgive la cui acqua \u00e8 sfruttata grazie ai pozzi artesianiParte dei campi sono utilizzati per ricavare foraggio da destinarsi agli allevamenti di bovini di razza fassona e di suini. Di minor rilievo sono la coltivazione di erbe officinali, tra cui la menta, e quella del pomodoro.\nL'agricoltura nell'ultimo ventennio si \u00e8 modernizzata, riducendo l'uso di fitofarmaci a favore di colture a minor impatto ambientale, adottando macchinari moderni e prediligendo semi OGM-free.\nIndustria.\nFino alla prima met\u00e0 del novecento l'industria di Racconigi era specializzata nella produzione di seta. A partire dagli anni sessanta si \u00e8 assistito a una riqualificazione grazie all'impianto della ditta Gft-FACIS, operante nel settore dell'abbigliamento e fallita negli anni novanta.\nIl tessuto industriale racconigese \u00e8 costituito da fabbriche di piccole-medie dimensioni che operano nel settore meccanico artigianale in appoggio all'indotto industriale della Fiat. Nel settore siderurgico e delle lavorazione dell'acciaio si \u00e8 sviluppato un polo industriale a nord dell'abitato costituito dalla Profilmec, La.Re, e altri impianti facenti capo alla ILVA. Accanto ad esse si sono sviluppate a partire dagli anni settanta e ottanta industrie di medie dimensioni operanti nel settore della plastica, dell'automazione industriale e civile (Monetti, oggi trasferita a Monasterolo di Savigliano e V2).\nNel periodo pi\u00f9 recente sono sorti stabilimenti per la produzione di prodotti lattiero caseari e alimentari.Nell'attuale momento gran parte degli stabilimenti ha dovuto ricorrere alla cassa integrazione ordinaria o straordinaria in relazione alla sfavorevole congiuntura economica\nComunicazioni e trasporti.\nRete Stradale.\nLe principali direttrici di traffico che interessano Racconigi sono\nPer quanto riguarda la rete autostradale \u00e8 collegata alla vicina A6, Torino-Savona, attraverso i caselli di Carmagnola e Marene.\nFerrovie.\nLa citt\u00e0 di Racconigi \u00e8 collegata tramite ferrovia con Torino e Cuneo. La stazione di Racconigi \u00e8 sita sulla linea FS linea FS Torino-Fossano-Savona ed \u00e8 posta al km progressivo 24+579.\nTrasporti.\nIl comune non dispone di servizio di trasporto urbano e extraurbano proprio.\nRacconigi \u00e8 collegata con i paesi vicini da linee di bus privati. Le principali tratte che interessano la citt\u00e0 sono:\nEsiste un servizio di trasporto per alunni della scuola dell'infanzia, scuola primaria e scuole medie.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLe due squadre di calcio della citt\u00e0 sono:\nCiclismo.\nRacconigi ha ospitato per due volte la partenza di tappa del Giro d'Italia: la prima volta nel 1997 la seconda nel 1999. In entrambi i casi la partenza fu fissata dalla piazza antistante il Castello."}
{"id": "2654861", "revid": "767487", "url": "https://it.wikipedia.org/wiki?curid=2654861", "title": "Silvio Rudman", "text": "Carriera.\nGiocatore.\nDal 1987 al 1998 gioca per Argentinos Jrs, Independiente, All Nippon Airways, Veracruz, Boca Juniors, Toros Neza, Padova, Columbus Crew e Elche.\nDal 1999 al 2004 ha giocato per varie squadre del centro e sud America.\nAllenatore.\nHa allenato nel 2011 la formazione messicana del Lobos BUAP."}
{"id": "2654868", "revid": "98077", "url": "https://it.wikipedia.org/wiki?curid=2654868", "title": "Distretto produttivo", "text": ""}
{"id": "2654880", "revid": "767487", "url": "https://it.wikipedia.org/wiki?curid=2654880", "title": "Massimo Brioschi", "text": "Caratteristiche tecniche.\nGiocatore.\nIn carriera \u00e8 stato utilizzato prevalentemente come terzino sinistro. Tuttavia, nelle stagioni al , \u00e8 stato impiegato anche come mediano e come esterno destro di centrocampo.\nCarriera.\nGiocatore.\nCresciuto nel gioca per questa squadra dal 1986 al 1991, Nella stagione 1987/1988 conquista la Coppa Italia di Serie C, battendo in finale il , e la promozione in Serie B. Con la maglia dei brianzoli disputa due campionati di Serie B tra il 1988 e il 1990.\nNell'estate 1991 passa al , neopromosso in Serie B. Con la formazione emiliana conquista la promozione in Serie A al termine del campionato 1992-1993, alternandosi nel ruolo di terzino sinistro con Antonio Carannante. Esordisce in Serie A il 29 agosto 1993 in Piacenza-Torino 0-3, e mette a segno il primo ed unico gol nella massima serie nella trasferta di terminata 1-1. Nella stagione successiva, in Serie B, \u00e8 titolare nella formazione che riconquista la Serie A, ma disputa una sola partita nel campionato di Serie A 1995-1996 a causa di un grave infortunio che lo tiene fuori per tutta la stagione.\nNella stagione successiva \u00e8 poco utilizzato dal nuovo allenatore Bortolo Mutti, e in gennaio si trasferisce in Serie B al , dopo 105 presenze e 3 reti in maglia piacentina. Anche a Padova \u00e8 poco impiegato (6 presenze), e nel gennaio 1998 si accasa all', dove disputa 14 partite in una stagione e mezza.\nConclude la carriera con le maglie di Rondinella, in Serie C2, Olginatese e Real Cesate Saronno (entrambe in Eccellenza) e infine al Pergocrema, in Serie D. Nel 2006 torna a giocare, disputando due stagioni nelle file del Real Besana Lesmo, formazione dilettantistica lombarda di Besana Brianza.\nIn carriera ha totalizzato 24 presenze con un gol in Serie A (tutte con il Piacenza), e 128 presenze con 2 reti in Serie B.\nAllenatore.\nDopo il ritiro ha allenato nelle giovanili del e della Folgore Verano, squadra di Verano Brianza militante in Eccellenza lombarda.\nDal 2011 allena i Giovanissimi della Caratese."}
{"id": "2654883", "revid": "1719883", "url": "https://it.wikipedia.org/wiki?curid=2654883", "title": "Fuoco (elemento)", "text": "Il fuoco \u00e8 un elemento che ha assunto spesso un'importanza simbolica per numerose religioni e tradizioni culturali, oltre ad essere stato fondamentale per lo sviluppo della civilt\u00e0. Ha dato origine a varie forme di pensiero nel corso della storia.\nPropriet\u00e0 alchemiche.\nIl fuoco \u00e8 il primo dei quattro elementi fondamentali secondo le cosmogonie occidentali e le tradizioni sapienziali dell'antichit\u00e0. Era comunemente ritenuto sinonimo di energia, grinta e passione, oltre a possedere le seguenti propriet\u00e0:\nIn alchimia il fuoco \u00e8 associato al numero 1, in quanto simbolo dell'Unit\u00e0 da cui hanno avuto origine gli altri tre elementi per successive condensazioni: esprime perci\u00f2 attivit\u00e0, creativit\u00e0, ed espansivit\u00e0, incarnando il polo positivo (+). Identificabile con tutto ci\u00f2 che arde e riscalda, anche metaforicamente, il fuoco consentiva secondo gli alchimisti di dare luogo allo zolfo dei filosofi se abbinato all'aria, oppure al sale se abbinato alla terra.\nL'essere elementale invocato nelle trasmutazioni alchemiche del fuoco \u00e8 la Salamandra, che opera nel corrispettivo etereo di questo elemento: l'etere-calore, ossia la sostanza primigenia che avrebbe dato origine al fuoco e successivamente al mondo. Anche se per l'antroposofia di Steiner la prima epoca di sviluppo in cui si manifest\u00f2 l'etere-calore \u00e8 Saturno, l'astrologia attribuisce tradizionalmente al Sole l'origine delle caratteristiche ignee.\nCome aria, acqua e terra, il fuoco \u00e8 infatti uno dei quattro elementi in cui \u00e8 suddiviso lo Zodiaco; i segni di fuoco, in particolare, comprendono Ariete, Leone e Sagittario. Al pari dell'aria, inoltre, \u00e8 considerato un elemento leggero in quanto tendente verso l'alto e composto di poca materia.\nNegli arcani minori dei Tarocchi il fuoco corrisponde al seme di bastoni. Tra i quattro umori governa la bile gialla, e fra i temperamenti predomina nel collerico.\nTradizione greca e romana.\nSecondo la mitologia greca, Prometeo rub\u00f2 il fuoco agli d\u00e8i per donarlo agli umani bisognosi di aiuto, trasmettendone in loro la potenza; fu per questo punito dagli d\u00e8i che lo incatenarono a una montagna mentre un'aquila gli divorava il fegato.\nGli antichi greci distinsero inoltre la forza distruttiva del fuoco (\"aidelon\") generalmente associata al dio Ade, dalle sue potenzialit\u00e0 creative, associate a Efesto. Anche la dea Ecate aveva relazioni col fuoco, ed era chiamata in modi diversi: \"Pyrphoros\" (portatrice di fuoco), \"Pyripnon\" (soffiatrice di fuoco), \"Daidoukhos\" (tedofora) e \"Phosphoros\" (portatrice di luce). La sacralit\u00e0 del fuoco era invece impersonata da Hestia, corrispettiva della romana Vesta.\nI filosofi greci individuarono nel fuoco uno degli \"arch\u00e8\" (o \"origine\") del cosmo, cio\u00e8 una delle diverse soluzioni proposte dai presocratici per cercare di ricondurre a un'unica sostanza i mutamenti della natura. In particolare Eraclito sosteneva che il mondo aveva avuto origine dal fuoco, da lui inteso come forza primigenia che regola la legge degli opposti contrari. \u00c8 probabile tuttavia che Eraclito utilizzasse l'immagine del fuoco pi\u00f9 come metafora per indicare l'eterno divenire del L\u00f2gos.\nCon Empedocle di Agrigento (495 - 435 a.C.), il fuoco divenne uno dei quattro elementi classici della filosofia greca, insieme alla terra, all'aria, e all'acqua. Empedocle li chiamava \"radici\".\nPlatone (427-347 a.C.) accolse nella sua filosofia la dottrina dei quattro elementi di Empedocle. Nel \"Timeo\", il suo grande dialogo cosmologico, il solido platonico associato al fuoco \u00e8 il tetraedro, che \u00e8 formato da quattro triangoli equilateri. Questo solido rende il fuoco l'elemento con il minor numero di lati, che Platone considerava appropriato alla sua natura, poich\u00e9 il calore del fuoco si sente forte e lancinante come fosse formato da tanti piccoli tetraedri.\nAllievo di Platone fu Aristotele (384 - 322 a.C.), il quale ha fornito una diversa spiegazione per i quattro elementi, basata su coppie complementari. Egli li dispose concentricamente intorno al centro dell'universo, a formare la sfera sublunare, di cui il cerchio del fuoco occupa la fascia pi\u00f9 esterna ed elevata. Secondo Aristotele, il fuoco \u00e8 sia caldo che secco, e tra le qualit\u00e0 elementali occupa un posto intermedio fra la terra e l'aria. Ai suoi antipodi sta l'acqua.\nTradizione ind\u00f9.\nPresso la religione induista, dio del fuoco \u00e8 Agni, termine che in sanscrito sta per \"fuoco\", affine al latino \"ignis\". Agni \u00e8 una delle pi\u00f9 importanti divinit\u00e0 vediche. La sua principale manifestazione \u00e8 \u00abil fuoco che brucia sull'altare dei sacrifici\u00bb; brucia i demoni che minacciano di distruggere tali sacrifici ed \u00e8 un mediatore tra gli dei e gli umani; da lui i sacerdoti comprendono molto sulla vita dell'aldil\u00e0. In questa divinit\u00e0 persiste anche la concezione di \"fuoco universale\" che nell'uomo si individua nel calore della digestione (infatti, secondo l'Ayurveda, \"Agni\" \u00e8 il fuoco vitale, che anima tutti i processi biologici, e rappresenta il metabolismo digestivo) e nel moto animico della collera e del \"bruciante pensiero\".\nNella tradizione indiana il fuoco \u00e8 anche legato al \"Surya\" o Sole, e a \"Mangala\" o Marte, e simboleggia la direzione sud-est.\nTradizione cinese.\nNella filosofia cinese il fuoco (\u706b in caratteri cinesi, \"hu\u01d2\" in pinyin) \u00e8 il secondo dei cinque elementi, cosiddetti \"wu xing\", di cui rappresenta la fase della pienezza e del massimo sviluppo. Ha un'energia \"yang\", che si muove verso l'alto e verso l'esterno.\nViene associato all'estate, al punto cardinale sud, al pianeta Marte, al Sole, al colore rosso vermiglio, al clima caldo, e tra le quattro costellazioni animali all'Uccello Vermiglio (\"Zhu Que\").\nCaratterizzato da dinamismo, calore ed entusiasmo, l'elemento cinese del fuoco si traduce psicologicamente in una persona decisa, positiva, e sicura di s\u00e9. In ambito medico \u00e8 posto in relazione con gli stati di gioia, a cui fa per\u00f2 da contraltare un eccesso di impulsivit\u00e0, impazienza e irrequietezza che pu\u00f2 sfociare in aggressivit\u00e0 e violenza.\nGli organi associati al fuoco sono il cuore (di natura \"yin\"), e l'intestino tenue (\"yang\"), pi\u00f9 altri due che sono il pericardio (\"yin\") ed il cosiddetto \u00abtriplice riscaldatore\u00bb (\"yang\"), ossia una struttura di materia fine situata all'altezza dello stomaco che non trova corrispondenza sul piano fisico. Questi quattro organi attraverso i relativi meridiani governano principalmente i vasi sanguigni, la lingua, la carnagione e la traspirazione, oltre a presiedere alla funzione del linguaggio.\nNell'astrologia cinese il fuoco connota i segni del Serpente e del Cavallo, che si alternano tuttavia nel cosiddetto ciclo sessagesimale risultante dalla combinazione dei dieci tronchi celesti, ossia dei cinque elementi nelle loro forme \"yin\" e \"yang\", con i dodici rami terrestri, o segni zodiacali cinesi. In particolare:\nNel ciclo generativo dei \"wu xing\" o cinque elementi, il legno d\u00e0 vita al fuoco, che \u00abviene prodotto dalla combustione del legno\u00bb; il fuoco a sua volta genera la terra poich\u00e9 \u00abriduce ogni cosa in cenere che ridiventa parte della terra al fine di nutrire la vita\u00bb.\nNel ciclo distruttivo di controllo, invece, il fuoco vince il metallo, perch\u00e9 questo \u00abpu\u00f2 essere fuso e forgiato solo\u00bb dalla fiamma o da un elevato calore, mentre \u00e8 dominato dall'acqua, perch\u00e9 \u00abniente spegner\u00e0 un fuoco cos\u00ec velocemente come questa\u00bb."}
{"id": "2654886", "revid": "729019", "url": "https://it.wikipedia.org/wiki?curid=2654886", "title": "23. SS-Freiwilligen-Panzergrenadier-Division &quot;Nederland&quot;", "text": "La 23. SS-Freiwilligen-Panzergrenadier-Division \"Nederland\" (niederl\u00e4ndische Nr. 1) \u00e8 stata una delle 38 divisioni ufficialmente create dalle Waffen-SS durante la Seconda guerra mondiale.\nStoria.\nDopo il successo degli attacchi tedeschi in Polonia durante la Blitzkrieg nel 1939-1940, molti fascisti europei videro nella Germania una risposta al \"problema bolscevico\". Heinrich Himmler, capo delle SS, alla fine del 1940 inizi\u00f2 con il supporto di Adolf Hitler una campagna per reclutare quei militanti europei di sangue sufficientemente ariano e farne una serie di Legioni da porre sotto il controllo delle Waffen-SS. La SS-Freiwilligen Standarte Nordwest venne costituita per raccogliere i volontari dei Paesi Bassi.\nGli olandesi erano considerati molto qualificati per prestare servizio nelle SS, e venne organizzata una grande campagna di reclutamento con il supporto dell'NSB e di altre organizzazioni di destra. Alla campagna venne data un'aria di rispettabilit\u00e0 dal supporto del luogotenente generale Hendrik A. Seyffardt. L'operazione ebbe molto successo, e gi\u00e0 nell'aprile 1941 i volontari avevano cominciato ad affluire ad Amburgo, dove venivano intruppati e mandati in servizio nel nordovest. Molti olandesi erano motivati dall'ipotesi che il servizio avrebbe garantito alla loro nazione una posizione di potere nel Nuovo Ordine promesso da Hitler.\nNel luglio 1941 il numero di reclute era tale che la \"Nordwest\" venne dissolta, e separata in diverse unit\u00e0. Gli olandesi vennero organizzati nella SS-Freiwilligen Verband Niederlande (\"Unit\u00e0 volontari Paesi Bassi\"). L'affluenza rimase alta, grazie anche ai molti membri dell'NSB, e nello stesso mese la formazione raggiunse le dimensioni di un battaglione di fanteria rinforzato, dotato di cinque compagnie completamente motorizzate. L'unit\u00e0 venne nuovamente ridesignata, diventando SS-Freiwilligen Legion Niederlande (\"Legione Volontaria SS Paesi Bassi\"). Il leader del NSB, Anton Mussert, vedeva nella legione il precursore di un nuovo esercito dei Paesi Bassi. L'11 luglio 1941, Mussert invit\u00f2 caldamente tutti i membri abili dell'NSB ad arruolarsi nella legione.\nIl governo tedesco fece grandi sforzi per convincere gli olandesi che la nuova unit\u00e0 era un'iniziativa completamente nazionale, e di conseguenza molte reclute pensavano che la Legione fosse una formazione indipendente schierata al fianco dell'alleato tedesco.\nIl generale Hendrik Seyffardt venne chiamato a comandare la Legione, e fu concesso a tutte le reclute di indossare la \"Prinsenvlag\" (una bandiera non ufficiale tradizionale) sulla manica dell'uniforme.\nNonostante molte reclute pensassero la Legione fosse indipendente, il generale Seyffardt venne a conoscenza del ruolo tedesco nella sua formazione. Nonostante fosse un fermo anticomunista, Seyffardt non condivideva l'ideologia nazista e quando seppe che la Legione sarebbe stata sotto il controllo delle Waffen-SS sollev\u00f2 obiezioni, che per\u00f2 furono ignorate dai tedeschi.\nL'addestramento di base delle reclute venne svolto ad Amburgo, per poi proseguire con un addestramento avanzato ad Arys, nella Prussia dell'Est: nonostante i metodi duri degli istruttori tedeschi, le reclute erano molto motivate e completarono l'addestramento con successo.\nNel novembre 1941, la legione venne mandata al fronte presso Leningrado, sotto il comando del Gruppo d'armate Nord.\nLa battaglia di Leningrado.\nLa Legione arriv\u00f2 alla sponda del fiume Volkhov a met\u00e0 del gennaio 1942, e cominci\u00f2 ad installarsi su una linea difensiva. Per le settimane seguenti la Legione venne impiegata in operazioni volte ad impedire ai sovietici di conquistare una testa di ponte sulla sponda occidentale del Volkhov.\nIn questo periodo l'unit\u00e0 prese parte a numerose offensive contro postazioni di difesa sovietiche, nonch\u00e9 ad attivit\u00e0 anti-partigiani.\nIl 10 febbraio i sovietici lanciarono un'offensiva di massa per cercare di allentare la morsa su Leningrado. Nonostante fossero ampiamente superate in numero, le reclute della Legione mantennero la posizione pur soffrendo pesanti perdite. La Legione venne impiegata in attivit\u00e0 difensive contro gli attacchi russi fino a giugno, subendo forti perdite ma rimanendo attiva.\nNel mese di giugno la Legione ebbe la sua prima buona occasione per andare all'offensiva, distruggendo una forza dell'Armata Rossa presso il lago di Fuhovga. Durante lo scontro vennero catturati 3500 prigionieri, incluso il famoso generale Andrey Vlasov, che sarebbe poi diventato il leader dell'Esercito Russo di Liberazione. Alla fine di giugno la legione venne trasferita a nord, per prendere parte all'assedio di Leningrado. Dopo un mese tranquillo nelle trincee intorno alla citt\u00e0, la legione venne mobilitata per partecipare all'Operazione Nordlicht, un assalto massiccio contro Leningrado che avrebbe dovuto essere il colpo di grazia per i difensori. Il lancio dell'offensiva, il 14 agosto, venne preceduto da una controffensiva sovietica che trasform\u00f2 l'operazione in un completo fallimento, con molte unit\u00e0 distolte dall'attacco per cercare di fermare la controffensiva.\nDopo il fallimento dell'attacco, la legione venne spostata a sud di Leningrad, presso il Lago Ladoga, come difesa contro attacchi a sorpresa sovietici. Le battaglie che seguirono prendono il nome di Prima battaglia di Ladoga. La legione fu coinvolta in duri scontri fino alla fine del 1942, quando venne rinforzata con la 2 Brigata di fanteria motorizzata SS.\nLa legione venne spostata nelle retrovie con la SS-Freiwilligen-Legion Nederland, una divisione di volontari norvegesi.\nAll'inizio del gennaio successivo una nuova offensiva russa, nota come Seconda battaglia di Ladoga, coinvolse le due unit\u00e0, che furono attaccate da numerosi carri armati sovietici T-34, che si ritirarono con forti perdite dovute ai fucili anticarro PaK 97/98\" in dotazione alle SS.\nIn seguito a questa azione, l'SS-Sturmmann Gerardus Mooyman ricevette la Ritterkreuz per aver distrutto da solo diciannove T-34 e KV-1 sovietici. Mooyman fu il primo non-tedesco a ricevere l'onorificenza.\nIl 6 febbraio il General Seyffardt, di ritorno ad Amsterdam per reclutare nuove truppe, fu assassinato dalla resistenza olandese. I legionari intanto venivano coinvolti in continui scontri, che durarono per tutta la primavera.\nNell'aprile 1943, la legione venne riportata a Sonneberg in Turingia, per venire ricostituita come brigata di Panzergrenadier.\nLe operazioni in Jugoslavia.\nAl suo arrivo a Sonneberg, la Legione venne disciolta, e fu ricostituita come 4. SS Freiwilligen Panzergrenadier Brigade Nederland (\"Brigata di fanteria meccanizzata volontaria Paesi Bassi\"). La brigata consisteva in due reggimenti di fanteria meccanizzata, cui vennero concessi titoli onorifici: il 48\u00ba reggimento ottenne il nome del \"Generale Seyffardt\" in onore del loro comandante caduto, e il 49\u00ba reggimento venne intitolato a \"de Ruyter\", un ammiraglio delle Provincie Unite del XVII secolo.\nAlla brigata vennero aggregate compagnie di ricognitori, genieri, Panzerj\u00e4ger e artiglieria; la brigata sarebbe stata sotto il comando dell'SS-Oberf\u00fchrer J\u00fcrgen Wagner.\nNel settembre 1943 la Brigata venne mandata in Croazia (Jugoslavia) per unirsi al III Corpo Panzer dell'SS-Obergruppenf\u00fchrer Felix Steiner, che si stava raggruppando nell'area. Al suo arrivo, la brigata ricevette altri 1500 operativi dai Paesi Bassi, veterani della SS Divisione Wiking.\nDurante la loro permanenza in Jugoslavia, le unit\u00e0 della Brigata furono impegnate nella soppressione delle attivit\u00e0 partigiane, incorrendo in scontri brutali e senza tregua che misero alla prova entrambi gli schieramenti e dimostrarono la capacit\u00e0 di combattimento della Brigata. In questo periodo la brigata fu nuovamente ridesignata, diventando 4. SS Freiwilligen Panzergrenadier Brigade Nederland, una forza di 9342 ufficiali e soldati, equivalenti ad una divisione debole.\nIl giorno di Natale 1943 la brigata venne riassegnata al fronte, e mandata a Oranienbaum, Russia insieme ai Panzer di Steiner per prestare servizio nel settore delle Armate del Nord.\nLa ritirata di Oranienbaum.\nAll'arrivo al fronte le unit\u00e0 di Steiner vennero schierate in difesa di Oranienbaum, entrando a far parte della 18\u00aa Armata Tedesca che presidiava la zona del Fronte di Leningrado tenuto dal generale Leonid Aleksandrovi\u010d Govorov.\nIl 14 gennaio i sovietici lanciarono l'Offensiva di Leningrad-Novgorod, cercando di allontanare il Gruppo Armate Nord dalla regione di Leningrado. Govorov doveva attaccare in coordinamento con le truppe del vicino Fronte Volkhov comandate dal generale Kiril A. Meretskov.\nL'Offensiva di Krasnoye Selo\u2013Ropsha sfond\u00f2 facilmente le deboli unit\u00e0 di fanteria delle 9\u00aa e 10\u00aa Divisioni Luftwaffe, e si trov\u00f2 cos\u00ec a poter muovere liberamente alle spalle della prima linea, tagliando fuori due grandi (per quanto inaffidabili) unit\u00e0 dell'armata di Steiner.\nLa 23\u00aa divisione, combattendo a fianco della 11. SS-Freiwilligen-Panzergrenadier-Division \"Nordland\" tent\u00f2 di fermare l'avanzata delle truppe di Govorov, ma fu costretta ad arretrare per evitare l'accerchiamento da parte di Meretskov.\nLa divisione fu poi coinvolta nell'Offensiva di Kingisepp\u2013Gdov, dove dovette aprirsi la via della ritirata combattendo per 150\u00a0km fino al fiume Narva, in Estonia, dove stabil\u00ec una linea di difesa arroccandosi sulla parte centrale e sull'ala nord del ponte Ivangorod.\nLa Battaglia del fiume Narva.\nGli uomini di Steiner non avevano avuto tempo di fortificarsi adeguatamente quando la prima ondata di attacchi sovietici li impegn\u00f2, il 3 febbraio. Nonostante gli attacchi feroci, la \"Nederland\" mantenne la testa di ponte.\nI russi dal marzo successivo focalizzarono gli attacchi sul reggimento \"De Ruyter\", fortificato a Lilienbach, sul lato nord. Solo con combattimenti aspri in corpo a corpo gli olandesi respinsero gli attacchi, obbligando Govorov a cercare altri punti meno difesi per sfondare le linee.\nDopo un finto attacco alle posizioni della \"Nordland\", Govorov spost\u00f2 le sue forze, impegnando il reggimento \"Seyffardt\" che difendeva il centro dello schieramento. Il reggimento venne scalzato dalle sue posizioni, ma un contrattacco guidato dal comandante di reggimento SS-Standartenf\u00fchrer Wolfgang J\u00f6rchel riprese le fortificazioni ed evit\u00e0 uno sfondamento delle linee.\nGovorov di nuovo spost\u00f2 l'attenzione sulla \"de Ruyter\" dell'SS-Obersturmbannf\u00fchrer Hans Collani, un veterano della divisione \"Wiking\". La linea tenuta dalla divisione venne di nuovo sfondata, e solo l'arrivo del battaglione Panzer in forza alla \"Nordland\" riusc\u00ec a respingere l'attacco: quando l'attacco dei carri perse impeto, Collani ordin\u00f2 ai suoi uomini di arretrare e prendere posizione pi\u00f9 vicino a Lilienbach. I sovietici risposero con un denso fuoco di artiglieria sugli olandesi in ritirata, seguito da un assalto di massa che lasci\u00f2 la \"De Ruyter\" con gravi perdite. Lo SS-Untersturmf\u00fchrer Helmut Scholz raccolse un gruppo di uomini e attacc\u00f2 di sua iniziativa, riguadagnando le posizioni originarie tenute dalla \"De Ruyter\", dando respiro al reggimento e impedendo una rotta.\nIl 22 marzo un altro assalto vide la \"De Ruyter\" in crisi: i sovietici sfondarono le linee della 5\u00aa Compagnia, minacciando di distruggere l'intero reggimento. Il comandante di battaglione SS-Hauptsturmf\u00fchrer Heinz Fr\u00fchauf form\u00f2 un gruppo di assalto composto di personale del suo quartier generale, e contrattacc\u00f2 il gruppo di 150 soldati russi che stavano massacrando il reggimento dalle retrovie. Dopo un duro scontro l'unit\u00e0 russa fu sconfitta, Fr\u00fchauf raggrupp\u00f2 le sue truppe e procedette a svuotare le trincee dalle truppe nemiche restanti.\nSteiner espresse complimenti per gli olandesi e per il loro coraggio nel comunicato seguente lo scontro.\nLa ritirata e la perdita della \"Seyffardt\".\nGovorov infine si convinse che le linee della Nederland non avrebbero ceduto, e spost\u00f2 i propri assalti a sud, verso il reggimento danese in forza alla \"Nordland\". L'Operazione Bagration del 22 giugno vide un incremento degli attacchi di Govorov, che partivano dalla solida posizione di Krivasoo, una testa di ponte sul lato occidentale della Narva conquistata a febbraio che minacciava di isolare l'intero corpo tedesco.\nIl 23 luglio Steiner ordin\u00f2 la ritirata nella \"Tannenbergstellung\", una posizione predisposta 16\u00a0km a ovest.\nLa \"Seyffardt\" e la brigata di artiglieria avrebbero dovuto provvedere alla retroguardia per le truppe in ritirata. Govorov lanci\u00f2 l'Offensiva della Narva sulle linee tedesche il 24 luglio, e nel pomeriggio il battaglione di artiglieria della \"Nederland\" cominci\u00f2 la ritirata attraverso il fiume Narva.\nGli olandesi vennero coinvolti in duri scontri, ma riuscirono a respingere i sovietici e a consentire alle truppe SS di attraversare il fiume; infine, il battaglione genieri della \"Nordland\" fece saltare il ponte.\nA causa di un colossale errore di giudizio degli ufficiali, il reggimento \"Seyffardt\" per\u00f2 fu perso nella ritirata: cercando di evitare le forze sovietiche il reggimento aveva ricevuto ordine di prendere un percorso diverso da quanto concordato. Scoperti dai Jabos della Forza Aerea, vennero presto immobilizzati. Forze di terra sovietiche vennero chiamate in aiuto, e il reggimento si trov\u00f2 intrappolato da terra e aria: rimasero solo pochi sopravvissuti, che sotto il comando dell'SS-Untersturmf\u00fchrer Nieuwendijk-Hoek riuscirono a rifugiarsi alla Tannenbergstellung solo una settimana dopo.\nSalvo che per il reggimento \"Seyffardt\", la ritirata ebbe successo e gli uomini di Steiner presero posizioni nella Tannenbergstellung in preparazione delle successive offensive sovietiche. La \"Nederland\" aveva perso uno dei suoi due reggimenti, inclusi numerosi veterani: il reggimento \"Seyffardt\" venne riformato a Schlochau.\nLa ritirata in Curlandia.\nDurante la ritirata alla Tannenbergstellung, la \"Nederland\" fu coinvolta in azioni di retroguardia. L'SS-Rottenf\u00fchrer Derk Elsko Bruins del battaglione Panzerj\u00e4ger distrusse dodici carri nemici in uno scontro, e fu insignito di una Ritterkreuz. Quando la nuova linea difensiva fu ristabilita, la \"Nederland\" venne spostata in riserva, dando un po' di riposo alla brigata.\nIl 20 luglio la brigata rispose all'attentato alla vita di Hitler con sgomento e rabbia, e diversi uomini della \"Nederland\" espressero simpatia e supporto al Fuhrer tramite lettere. Proprio a causa dell'impegno al fronte, la maggioranza degli uomini aveva aderito all'ideologia nazista. Il 24 agosto il SS-Reichsf\u00fchrer Heinrich Himmler scrisse alla brigata, elogiando il loro spirito combattivo.\nNel settembre il Kampfgruppe di L\u00e9on Degrelle proveniente dalla 5. SS-Freiwilligen-Sturmbrigade \"Wallonien\" venne posto sotto il comando della \"Nederland\", incrementando la sua forza. Quando Hitler autorizz\u00f2 la ritirata della truppe tedesche in Estonia, la \"Nederland\" si trov\u00f2 con un nuovo problema: gruppi di soldati estoni si trovarono nella condizione di dover abbandonare la loro nazione e, pieni di risentimento verso i tedeschi per l'abbandono del loro territorio, si diedero al brigantaggio. Il comandante Wagner fu costretto a mettere una compagnia in riserva per combattere gli attacchi degli Estoni. La compagnia fu coinvolta solo in poche schermaglie, senza subire attacchi su vasta scala dai vecchi alleati.\nGli scontri in Curlandia e il ripiego in Germania.\nLa \"Nederland\" cominci\u00f2 il ritiro in Curlandia il 23 settembre, combattendo durante la manovra e raggiungendo l'area di Gumi-Wolmar a met\u00e0 ottobre.\nLa brigata venne attaccata presto da una grande forza combinata sovietica, e soffr\u00ec numerose vittime nei primi giorni di combattimento. I sovietici riuscirono a tagliar fuori il Gruppo di Armate Nord nell'area di Curlandia, creando quella che poi sarebbe stata nota come la Sacca di Curlandia. Schierata fianco a fianco con la \"Nordland\", la \"Nederland\" fu coinvolta in combattimenti aspri per proteggere la citt\u00e0 di Libau, punto strategico vitale in quanto usato per l'imbarco delle truppe da riportare in Germania.\nOltre agli attacchi sovietici, la Brigata fu bersaglio di frequenti azioni partigiane. Dopo un certo numero di attacchi, Wagner ordin\u00f2 di effettuare un'esecuzione di rappresaglia di un numero imprecisato di civili.\nLa seconda offensiva di Curlandia fu lanciata dai sovietici il 27 ottobre, e il reggimento \"De Ruyter\" prese parte a scontri cruenti, riuscendo a respingere due grandi attacchi di fanteria. Sotto costante attacco aereo, la \"Nederland\" cominci\u00f2 a trincerarsi. Le due offensive successive non toccarono i settori presidiati dalla \"Nederland\", che fu coinvolta solo in schermaglie minori ed arriv\u00f2 senza grossi scontri fino alla fine del 1944. Il 26 gennaio 1945 la brigata ricevette l'ordine di evacuazione via mare, e di seguito avrebbe dovuto fare rapporto all'area di Swinem\u00fcnde-Stettino per partecipare alla difesa della linea dell'Oder. L'evacuazione cominci\u00f2 immediatamente attraverso il porto di Libau, e fu funestata durante l'attraversamento del Mar Baltico da numerosi attacchi aerei sovietici che affondarono diverse navi da evacuazione. Arriv\u00f2 infine in territorio tedesco il 4 febbraio.\nGli ultimi scontri.\nIl comando delle Waffen-SS propose di unire la \"Nederland\" alla divisione \"Nordland\", ma l'NSB non accett\u00f2 lo scioglimento dell'unit\u00e0. Il 10 febbraio la brigata venne ridesignata 23. SS-Freiwilligen-Panzergrenadier-Division Nederland , nonostante all'epoca contasse appena 1000 uomini. La nuova divisione fu aggregata alla 11\u00aa Armata Panzer di Steiner, assegnata alla difesa del settore nord sulla linea dell'Oder. Nonostante fosse una divisione ormai molto debole, la \"Nederland\" prese parte nell'abortita Operazione Sonnenwende e nelle battaglie nei dintorni di Altdamm del febbraio 1945.\nNell'aprile 1945 la divisione venne separata in due Kampfgruppen, basati sui reggimenti 48\u00b0 SS Volontari \"Seyffardt\" e 49\u00b0 SS Volontari \"de Ruyter\". Il Kampfgruppe \"Seyffardt\" si diresse a sud, mentre il \"de Ruyter\" rimase nel nord-Oder.\nL'offensiva sovietica finale del 16 aprile sfond\u00f2 infine le linee il 25 dello stesso mese. Durante gli attacchi entrambe le formazioni parteciparono agli scontri, e l'offensiva sovietica interruppe le comunicazioni tra i due Kampfgruppen. Il \"de Ruyter\" fu costretto ad arretrare e cerc\u00f2 di fermare l'avanzata sovietica presso Parchim: il 3 maggio, attaccato da un numero soverchiante di carri armati, riusc\u00ec a bloccarne l'avanzata distruggendo le unit\u00e0 di testa.\nAvendo sentito voci della presenza degli americani nei dintorni, la formazione si sciolse, procedendo verso ovest fino all'incontro con l'esercito statunitense, che prese in consegna i soldati inviandoli ad un campo di detenzione presso Kraak.\nIntanto, il Kampfgruppe \"Seyffardt\" venne spinto ancora pi\u00f9 a sud dall'offensiva, nella zona di Halbe. I resti del Kampfgruppe vennero assorbiti nel Kampfgruppe Vieweger della 15\u00aa Divisione Granatieri SS, venendo infine distrutti nella Battaglia di Halbe\nDopo la guerra, i sopravvissuti vennero processati nei Paesi Bassi, ricevendo numerose sentenze capitali. Wagner fu processato come criminale di guerra in Jugoslavia, e condannato a morte per le sue azioni contro le popolazioni civili.\nOrdine di battaglia.\nNel gennaio 1945.\n23. SS-Freiwilligen-Panzergrenadier-Division Nederland \nLe unit\u00e0 sono numerate dal 54 al 23."}
{"id": "2654894", "revid": "729019", "url": "https://it.wikipedia.org/wiki?curid=2654894", "title": "Castello di Gorizia", "text": "Il castello di Gorizia \u00e8 una fortificazione risalente all'XI secolo costruita sul colle (155 m s.l.m.) che domina la citt\u00e0 da cui prende il nome.\nStoria.\nLa costruzione del castello di Gorizia \u00e8 databile intorno al 1001, anno nel quale per la prima volta compare il titolo di conte di Gorizia, abbinato a Enrico IV di Spanheim, che presuppone la presenza di una fortificazione in loco.\n\u00c8 probabile che inizialmente una serie di strutture difensive come un terrapieno, un fossato, una palizzata precedettero la costruzione di un torrione o mastio di pietra nel XI secolo, il quale fu ampliato ulteriormente durante il XIII secolo con l'aggiunta di un palazzo signorile e un edificio di due piani. In questo stesso periodo era sicuramente presente un borgo al di fuori della palizzata provvisto a sua volta di una barriera difensiva e composto da case costruite obbligatoriamente in muratura, imposizione data ai residenti che si aggiungeva a quella di difendere il castello in caso di attacco.\nLa prima raffigurazione del castello \u00e8 risalente al 1307 impressa sul sigillo concesso alla citt\u00e0 da Alberto II, sebbene la figura sia molto stilizzata si riesce a distinguere chiaramente il mastio. \u00c8 probabile che intorno al 1350 il castello avesse sembianze simili a quello di Bruck presso Lienz.\nAlla morte di Leonardo, l'ultimo conte di Gorizia, avvenuta nel 1500 il feudo e il castello di Gorizia divennero propriet\u00e0 di Massimiliano I d'Asburgo imperatore del sacro romano impero; il quale, pur rinforzandone le difese, nel 1508 perse la fortificazione e il territorio che caddero nelle mani della Repubblica di Venezia la quale rivendicava la successione della contea.\nSotto la Serenissima il castello ebbe un'ulteriore opera di fortificazione per renderlo pi\u00f9 adatto alla guerra rinascimentale che comprendeva l'utilizzo delle armi da fuoco, tra le varie modifiche apportate venne anche abbattuto il mastio dell'XI secolo, tuttavia Venezia riusc\u00ec ad occupare il territorio per soli tredici mesi fino al giugno del 1509.\nNel secolo successivo il castello venne utilizzato come carcere e come caserma e perdette il suo aspetto medievale. \nNel XVIII secolo venne ulteriormente ampliato con bastioni, polveriere e muraglioni, la costruzione di alcune di queste opere furono supervisionate dal matematico e astronomo Edmond Halley.\nIl castello fu danneggiato durante i bombardamenti della prima guerra mondiale e oggetto di un restauro filologico negli anni che vanno dal 1934 e il 1937 dall'architetto Ferdinando Forlati con l'aiuto del genio militare e della soprintendenza delle Belle Arti di Trieste. \nSi decise di ritornare ad un aspetto medievale del castello e di abbandonare l'intonacatura bianca che la costruzione aveva acquisito durante il rinascimento.\nEdificio.\nIl castello adesso ospita il Museo del Medioevo Goriziano, gli interni sono arredati con mobili e suppellettili originali, e fanno mostra riproduzioni di armi bianche e macchine d'assedio. Nel cortile centrale \u00e8 ancora possibile vedere i resti del vecchio torrione dell'XI secolo. Sopra l'entrata c'\u00e8 una statua raffigurante il leone di san Marco, simbolo della Serenissima, pur risalente al XVI secolo non \u00e8 mai stato utilizzato, a causa della breve dominazione veneziana, fino al 1919, anno in cui \u00e8 stato collocato nella sua sede attuale. Sulla collina intorno al castello si estende un parco pubblico.\nEventi.\nDal 1981 al 2006 ha ospitato il Premio Sergio Amidei, riconoscimento internazionale dedicato alla miglior sceneggiatura cinematografica."}
{"id": "2654898", "revid": "76963", "url": "https://it.wikipedia.org/wiki?curid=2654898", "title": "Dean Fujioka", "text": "Parla fluentemente giapponese, inglese e cinese.\nBiografia.\nDean Fujioka \u00e8 nato a Fukushima, in Giappone, ma ha terminato gli studi universitari a Seattle, nello stato di Washington. Dopo la laurea, ha deciso di viaggiare attraverso l'Asia, esplorandola con gli occhi di un fotografo, affinando le sue conoscenze nel campo della cultura, della musica, della poesia, del design e dell'arte in tutte le sue forme.\nHa iniziato la sua carriera come modello nella scena della moda di Hong Kong nel 2004, lavorando per marche di design sia locali sia internazionali. Tuttora continua ad apparire nelle riviste principali di moda di Hong Kong. Simultaneamente alla sua carriera nel mondo della moda, Fujioka si \u00e8 dato alle campagne pubblicitarie, apparendo in televisione e sulla carta stampata per clienti locali e multinazionali nell'area pacifica dell'Asia. Nel 2005 ha deciso di dedicarsi alla carriera di attore, ottenendo un ruolo nel film \"The August Story\" che lo ha fatto conoscere al grande pubblico. Da quel momento \u00e8 stato scelto per recitare in alcune serie televisive anche a Taiwan, tra le quali la prima \u00e8 stata \"Miss No Good\".\nQuando non \u00e8 di fronte alle telecamere, Fujioka si dedica ai suoi hobby, che sono la fotografia, scrivere poesie e comporre musica.\nAttualmente Dean Fujioka si sta ulteriormente rinnovando, viaggiando attraverso l'Asia per comporre il suo primo album musicale, mentre nel frattempo recita in diversi film."}
{"id": "2654907", "revid": "34928", "url": "https://it.wikipedia.org/wiki?curid=2654907", "title": "Feldja", "text": ""}
{"id": "2654915", "revid": "174925", "url": "https://it.wikipedia.org/wiki?curid=2654915", "title": "Moneta romana", "text": ""}
{"id": "2654916", "revid": "729019", "url": "https://it.wikipedia.org/wiki?curid=2654916", "title": "Bl\u00e5sut", "text": "Bl\u00e5sut \u00e8 una stazione della metropolitana di Stoccolma.\nSituata geograficamente all'interno della circoscrizione di Enskede-\u00c5rsta-Vant\u00f6r, la fermata \u00e8 posizionata sul percorso della linea verde T18 della rete metroviaria locale tra le stazioni Sk\u00e4rmarbrink e Sandsborg.\nApr\u00ec ufficialmente il 1\u00ba ottobre 1950, stesso giorno in cui divenne operativo l'intero tratto fra Slussen e H\u00f6kar\u00e4ngen.\nLa fermata giace parallela al viale \"Bl\u00e5sutv\u00e4gen\". Dispone di una biglietteria, mentre la piattaforma \u00e8 localizzata in superficie. A breve distanza \u00e8 presente il deposito metroviario \"Hammarbydep\u00e5n\". La stazione, progettata dall'architetto Peter Celsing, a partire dal 2008 ospita al suo interno contributi artistici dell'artista Ann Edholm.\nL'utilizzo medio quotidiano durante un normale giorno feriale \u00e8 pari a 2.600 persone circa."}
{"id": "2654922", "revid": "1543377", "url": "https://it.wikipedia.org/wiki?curid=2654922", "title": "Fornoli (Villafranca in Lunigiana)", "text": "Fornoli \u00e8 una frazione del comune italiano di Villafranca in Lunigiana, nella provincia di Massa-Carrara, in Toscana.\nStoria.\nAntico possedimento dei Malaspina, nel Medioevo fu un'importante zona di passaggio per i pellegrini in cammino lungo la via Francigena, verso Luni e la costa.\nMonumenti e luoghi d'interesse.\nLa chiesa parrocchiale della frazione \u00e8 dedicata a San Michele. Il vecchio borgo \u00e8 caratterizzato da alcuni passaggi in galleria e il ponte medievale ad un'arcata sul torrente Carpena, dal quale \u00e8 possibile osservare le cascate.\nA ridosso di uno sperone roccioso, con accanto un edificio rurale, resto di un antico ospedale, si trova la chiesa di Santa Maria di Groppofosco, anche detta Chiesaccia. Sin dal XII secolo la chiesa era luogo di sosta e accoglienza per pellegrini e viandanti; fu ristrutturata pi\u00f9 volte durante i secoli. \nCultura.\nCucina.\nFornoli \u00e8 nota per le locali \"focaccette\"; ogni anno si svolge in paese la sagra nel periodo di ferragosto."}
{"id": "2654932", "revid": "599013", "url": "https://it.wikipedia.org/wiki?curid=2654932", "title": "Jos\u00e9 Ferdinando Puglia", "text": "Caratteristiche tecniche.\nConsiderato un ottimo giocatore, il suo ruolo era quello della mezzala, che comunque poteva giocare in tutto il centrocampo. Era bravo sia in fase difensiva che in quella offensiva.\nCarriera.\nClub.\nHa iniziato la carriera in patria, nel Palmeiras, dove dal 1955 al 1958 ha collezionato 69 presenze e 22 reti, giocandovi con Jos\u00e9 Altafini seguendo il modulo del doppio centravanti e vincendovi il campionato Juniores paulista.\nDal 1959 al 1961 gioca in Europa, nel Sporting Lisbona, squadra portoghese. In tre stagioni segna 58 gol in 57 partite, quindi con la media pi\u00f9 alta di un gol a partita.\nNell'estate del 1961 viene acquistato dagli italiani del . Sull'aereo Lisbona-Palermo conosce Helenio Herrera, l'allenatore dell', che gli offre un periodo di prova che il giocatore rifiuta poich\u00e9 gi\u00e0 in parola col Palermo. Resta in rosanero per due stagioni intermezzate dalla partita della Juventus di Coppa Italia del 25 aprile 1962 contro il (vittoria in trasferta per 1-0). Nella prima stagione in rosanero, in massima serie italiana, scende in campo 33 volte segnando 10 gol di cui uno all'Inter il 4 marzo 1962 in una partita decisiva per lo scudetto nerazzurro, Herrera, che gi\u00e0 si era visto rifiutare l'offerta, era l'unico che dichiarava di non apprezzare Fernando come giocatore. Inoltre Fernando, dopo il gol decisivo, prende la palla dal fondo della rete portandola in panchina ad Herrera, scusandosi poi negli spogliatoi per il gesto. Nella seconda ed ultima stagione in Sicilia le presenze saranno 29 e le reti segnate 3.\nRetrocesso in Serie B il Palermo, Fernando viene ceduto a stagione non ancora conclusa al neopromosso per 15 milioni di lire pi\u00f9 Guido Postiglione, a patto che i \"Galletti\" ottenessero la promozione in Serie A. Cos\u00ec fu, ed il giocatore ha giocato quindi in massima anche con la maglia biancorossa (11 presenze e 2 gol), societ\u00e0 con la quale disputa anche il torneo di Serie B 1964-1965 (24 presenze e 2 gol).\nChiude quindi la carriera tornando in Brasile, vestendo le maglie di Santa Cruz, San Paolo e Bangu, con il quale vince il Campionato Carioca del 1966, il secondo ed unico titolo della societ\u00e0; conclude la propria carriera nel 1967, dopo le ultime 13 presenze.\nNell'estate 1967 con il disput\u00f2 il campionato nordamericano organizzato dalla United Soccer Association: accadde infatti che tale campionato fu disputato da formazioni europee e sudamericane per conto delle franchigie ufficialmente iscritte al campionato, che per ragioni di tempo non avevano potuto allestire le proprie squadre. Il Bangu rappresent\u00f2 gli , che concluse la Western Division al quarto posto finale.\nNazionale.\nMentre giocava in Italia, nel 1963 ottiene 3 presenze ed una rete con la Nazionale brasiliana.\nDopo il ritiro.\nDopo il ritiro dall'attivit\u00e0 agonistica si stabilisce a Rio Tiet\u00ea, facendo un'attivit\u00e0 di rappresentanza. Gli affari vanno male, e sciupa tutti i risparmi accumulati durante la carriera da calciatore, riducendosi in miseria.\n\u00c8 scomparso nel 2015 all'et\u00e0 di 78 anni per insufficienza renale e respiratoria."}
{"id": "2654934", "revid": "767487", "url": "https://it.wikipedia.org/wiki?curid=2654934", "title": "Bu liang xiao hua", "text": "Bu liang xiao hua (caratteri cinesi: \u4e0d\u826f\u7b11\u82b1; titolo internazionale Miss No Good) \u00e8 una serie televisiva taiwanese con protagonisti Rainie Yang e Wilber Pan. \u00c8 andata in onda tutte le domeniche dalle 22:00 alle 23:30 sul canale televisivo CTS, dal 7 settembre al 7 dicembre 2008.\nTrama.\nXiao Hua (Rainie Yang) \u00e8 una spumeggiante ragazza taiwanese con un senso dello stile davvero unico, che non ha intenzione di cambiare finch\u00e9 non rincontra un vecchio compagno di scuola delle elementari, Jia Si Le (Dean Fujioka), che la convince a vestirsi in modo diverso. Jia Si Le \u00e8 profondamente innamorato di Xiao Hua, nonostante sia tornato a Taiwan a causa di un matrimonio combinato con Jiang Mi (Chen Yan Yi). Egli, tuttavia, fa di tutto per convincere Xiao Hua a diventare la sua ragazza.\nUn giorno, mentre Xiao Hua \u00e8 in scooter, il suo mezzo ha un guasto e la ragazza incontra Tang Men (Wilber Pan), un famoso stilista senza peli sulla lingua che, per coincidenza, \u00e8 il migliore amico di Jia Si Le. I due si trovano a condividere lo stesso taxi e finiscono per discutere dei rispettivi stili nel vestire. Tang Men se ne va adirato, e lascia involontariamente nel taxi un costosissimo paio di forbici da sarto.\nUn giorno Jia Si Le decide di tenere una rimpatriata dei vecchi compagni delle scuole elementari, alla quale invita sia Tang Men che Xiao Hua. L\u00ec Tang Men incontra Jiang Mi, che gli rivela che lei e Si Le si sono dati un anno per trovare il vero amore, dopodich\u00e9 se non avessero avuto successo si sarebbero sottomessi al volere dei propri genitori, sposandosi.Nel frattempo, Xiao Hua sta avendo dei diverbi con gli ex-compagni di classe, che la spingono nella piscina prendendola in giro per il suo senso dello stile, la ragazza cos\u00ec decide di cambiare la propria immagine per non imbarazzare ulteriormente Si Le.\nIl giorno successivo l'assistente di Tang Men si reca nel negozio di Xiao Hua, per farsi restituire il paio di forbici dimenticato involontariamente nel taxi, ma la ragazza decide di usarle per ricattare Tang Men e per convincerlo ad insegnarle ad essere una donna di classe. Passando del tempo insieme, i due iniziano a sviluppare dei sentimenti l'uno per l'altra, sebbene all'inizio li neghino. Nel frattempo Jiang Mi, che esce con Tang Men, gli chiede di stare il pi\u00f9 vicino possibile a Xiao Hua in modo che lei riesca a riavere indietro Si Le. Tang Men, che prima trovava Xiao Hua rumorosa ed irritante, inizia a vedere la sua bellezza interiore e si innamora di lei senza quasi accorgersene."}
{"id": "2654936", "revid": "767487", "url": "https://it.wikipedia.org/wiki?curid=2654936", "title": "Commonwealth Bank Tournament of Champions 2009", "text": "Il Commonwealth Bank Tournament of Champions 2009 \u00e8 stato un torneo di tennis giocato sul cemento indoor. \n\u00c8 stata la 1\u00aa edizione dell'evento, che fa parte della categoria Intertnational nell'ambito del WTA Tour 2009. Il torneo si \u00e8 giocato al Bali International Convention Centre di Bali in Indonesia dal 4 all'8 novembre 2009.\nMontepremi e punti.\nIl montepremi totale del torneo ammonta a 600,000 dollari.\nSingolare.\n Aravane Reza\u00ef ha battuto in finale Marion Bartoli, 7-5, ritirata"}
{"id": "2654941", "revid": "1543377", "url": "https://it.wikipedia.org/wiki?curid=2654941", "title": "Giacomo Ulivi", "text": "Studente di legge all'Universit\u00e0 di Parma, decorato della Medaglia d'argento al valor militare alla memoria.\nBiografia.\nNacque a Baccanelli di San Pancrazio Parmense, attuale frazione di Parma, dal discusso inventore Giulio Ulivi e da Maria Luisa Fornari. Trasferitosi con la famiglia a Roma l'anno successivo alla nascita, dal 1930 al 1932 visse a Bruxelles in seguito al trasferimento del padre, su invito del governo belga.\nRientrato a Parma insieme alla madre, comp\u00ec gli studi elementari e ginnasiali, che allora duravano cinque anni, e si iscrisse giovanissimo al liceo classico Maria Luigia, dove ebbe tra i suoi insegnanti Attilio Bertolucci, don Giuseppe Cavalli e Vincenzo Pernigotti, che, divenuto negli anni settanta Preside di un Liceo Scientifico cittadino di nuova istituzione, ne promosse l'intitolazione al suo antico studente.\nTermin\u00f2 gli studi liceali nel 1942, con un anno di anticipo. Nell'autunno dello stesso anno si iscrisse alla Facolt\u00e0 di medicina dell'Universit\u00e0 di Parma ma, dopo alcune settimane, chiese e ottenne il passaggio alla Facolt\u00e0 di legge. In questo periodo Ulivi matur\u00f2 le proprie convinzioni antifasciste. Dopo l'8 settembre 1943 ader\u00ec attivamente alla Resistenza italiana nelle Brigate Garibaldi, svolgendo funzioni di collegamento tra i CLN di Parma e di Carrara e tra i partigiani con gli ufficiali inglesi oltre alla diffusione della stampa clandestina.\nL'11 marzo 1944 fu arrestato a Parma una prima volta ma fuggito in modo rocambolesco, venne ospitato dall'amico Alessandro Rinaldi (zio di Michele Rinaldi (motociclista)) che lo nascose in un cassone per la crusca, la mattina successiva altri amici lo portarono a Modena con una automobile a carbonella . Continu\u00f2 la sua attivit\u00e0 per il CLN di Modena. Qui venne nuovamente arrestato ma riusc\u00ec nuovamente ad evadere. Il 30 ottobre 1944 fu catturato per la terza volta dalle Brigate Nere in Via Farini a Modena, mentre usciva dalla sede del Comando provinciale della RSI dopo aver ricevuto dal maresciallo Alessandro Bassi dei documenti falsi. Arrestato e tradotto nel carcere dell'Accademia Militare fu interrogato e torturato ma non rivel\u00f2 nulla. Inizialmente amnistiato, fu infine fucilato, per rappresaglia all'occupazione di Soliera da parte dei partigiani, in piazza Grande, a fianco del Duomo di Modena, il 10 novembre 1944 da un plotone della Guardia Nazionale Repubblicana insieme ai partigiani Alfonso Piazza ed Emilio Po.\nGli fu conferita la Medaglia d'argento al valor militare.\nRiconoscimenti e dediche.\nA Parma \u00e8 intitolato a Giacomo Ulivi uno dei quattro Licei Scientifici Statali.\nSul palazzo vescovile di Modena, all'angolo di piazza Grande con calle dei Campionesi, il 10 novembre del 1948 \u00e8 stata apposta una lapide sulla quale \u00e8 scritto: "}
{"id": "2654942", "revid": "386562", "url": "https://it.wikipedia.org/wiki?curid=2654942", "title": "Senda Aisa", "text": ""}
{"id": "2654948", "revid": "599013", "url": "https://it.wikipedia.org/wiki?curid=2654948", "title": "Fausto Pinto da Silva", "text": "Carriera.\nProveniente dal Palmeiras, ha giocato in Italia con la maglia del tra Serie A e Serie B.\nDopo un buon avvio con una rete all' nel pareggio per 1-1 del 7 ottobre 1962, perde il posto in squadra dopo la sconfitta per 5-0 contro il .\nTornato in Brasile, ha comprato alcune aree edificabili."}
{"id": "2654952", "revid": "3831", "url": "https://it.wikipedia.org/wiki?curid=2654952", "title": "Ordine di San Benedetto d'Aviz", "text": ""}
{"id": "2654955", "revid": "287204", "url": "https://it.wikipedia.org/wiki?curid=2654955", "title": "William Franklin", "text": ""}
{"id": "2654957", "revid": "31886", "url": "https://it.wikipedia.org/wiki?curid=2654957", "title": "Faustinho", "text": ""}
{"id": "2654966", "revid": "1369234", "url": "https://it.wikipedia.org/wiki?curid=2654966", "title": "Giacomo Ferrari (calciatore)", "text": "Carriera.\nGiocatore.\nEsordisce in Seconda Categoria nel 1984 con la maglia dell'U.S. Mornico C.S.I., prima di passare al dove disputa il suo primo campionato professionistico in Serie C2. Dopo questo \"exploit\" seguono sei nuove stagioni in Interregionale, altre tre col Leffe, una col e due col dove riesce a riconquistare la Serie C2 nel 1993.\nDopo un nuovo anno tra i professionisti, nuova discesa tra i dilettanti con la maglia dell' con la quale \u00e8 protagonista, financo a diventarne capitano, della parabola che porta la compagine lombarda fino alla serie cadetta nel 1999.\nDopo un inizio di stagione in Serie C1 a causa della retrocessione maturata nella stagione precedente, nel dicembre 2000 passa al senza cambiare serie. Da qui \u00e8 una nuova scalata, questa volta con gli emiliani, che porta Ferrari a raggiungere la Serie A nella stagione 2002-2003, durante la quale riesce a esordirvi all'et\u00e0 di 35 anni disputando 3 partite; in tre anni con la maglia giallobl\u00f9 raccoglie 27 presenze e 5 reti.\nAl termine della stagione passa all', poi al e infine in Serie D alla . Nella stagione 2009-2010 ha militato nel G.S.O Calvenzano in Promozione, dove ha segnato 10 gol.\nHa inoltre vestito la maglia della , partecipando a due edizioni della Coppa del mondo VIVA, torneo organizzato dalla NF-Board, federazione che raggruppa molte selezioni non affiliate alla FIFA, raccogliendo due vittorie nel 2008 e nel 2009, quando ormai l'attivit\u00e0 di club era gi\u00e0 sospesa.\nAllenatore.\nUna volta chiusa l'attivit\u00e0 agonistica ha intrapreso la professione di allenatore, prettamente con l'incarico di vice per gli staff di (2015-2016), (2016-2017), (2017-2018), e dal febbraio 2021 del . (2021-2022) (Calcio Potenza)"}
{"id": "2654968", "revid": "6923", "url": "https://it.wikipedia.org/wiki?curid=2654968", "title": "Ordine della Casata reale di Chakri", "text": "Il Pi\u00f9 Illustre Ordine della Casata Reale di Chakri (thai: \u0e40\u0e04\u0e23\u0e37\u0e48\u0e2d\u0e07\u0e02\u0e31\u0e15\u0e15\u0e34\u0e22\u0e23\u0e32\u0e0a\u0e2d\u0e34\u0e2a\u0e23\u0e34\u0e22\u0e32\u0e20\u0e23\u0e13\u0e4c\u0e2d\u0e31\u0e19\u0e21\u0e35\u0e40\u0e01\u0e35\u0e22\u0e23\u0e15\u0e34\u0e04\u0e38\u0e13\u0e23\u0e38\u0e48\u0e07\u0e40\u0e23\u0e37\u0e2d\u0e07\u0e22\u0e34\u0e48\u0e07\u0e21\u0e2b\u0e32\u0e08\u0e31\u0e01\u0e23\u0e35\u0e1a\u0e23\u0e21\u0e23\u0e32\u0e0a\u0e27\u0e07\u0e28\u0e4c; \"Khrueang Khattiyaratcha-itsariyaphon An Mi Kiattikhun Rung-rueang Ying Maha Chakkri Borommaratchawong\") \u00e8 un ordine cavalleresco thailandese dedicato alla dinastia regnante (Chakri).\nStoria.\nL'Ordine venne fondato nel 1882 da re Rama V del Siam (attuale Thailandia) per commemorare il centenario della nascita della citt\u00e0 di Bangkok.\nVeniva concesso ai membri della famiglia reale, ossia ai membri della dinastia Chakri, ai capi di stato stranieri ed ai membri di altre famiglie reali nel mondo.\nClassi.\nL'Ordine dispone solamente della classe di cavaliere che d\u00e0 diritto al postnominale \u0e21.\u0e08.\u0e01.\nInsegne.\nLe insegne sono composte da un collare con un pendente ed una placca a forma di stella fiammeggiante con al centro le insegne dell'Ordine da portare all'altezza del cuore. Vi \u00e8 inoltre una fascia coi colori dell'Ordine che va dalla spalla sinistra al fianco destro e termina con un pendente.Il nastrino risulta completamente giallo, con al centro il simbolo dell'Ordine.\nInsigniti.\nTra i notabili:"}
{"id": "2654969", "revid": "537521", "url": "https://it.wikipedia.org/wiki?curid=2654969", "title": "Giacomo Ferrari", "text": "Giacomo Ferrari \u00e8 il nome di pi\u00f9 persone:"}
{"id": "2654976", "revid": "729019", "url": "https://it.wikipedia.org/wiki?curid=2654976", "title": "Flip cup", "text": "Il Flip Cup \u00e8 un gioco di bevute a squadre sviluppatosi nei college americani e canadesi.\nEquipaggiamento.\nGli \"ingredienti\" per giocare a Flip Cup sono: un tavolo discretamente lungo, dei bicchieri di plastica e tanta birra.\nPreparazione.\nLe due squadre si schierano di fronte ai due lati del tavolo e ognuno dei partecipanti possiede un bicchiere di birra riempito generalmente a met\u00e0.\nRegole.\nUna volta schierate, i primi due sfidanti che si trovano all'inizio del tavolo, dopo il cin-cin di rito, iniziano a bere il bicchiere di birra quanto pi\u00f9 velocemente possibile, dopodich\u00e9, solo dopo aver finito di bere, poggiano il bicchiere sullo spigolo del tavolo e con un colpo-sotto, effettuato con una o pi\u00f9 dita, devono far capovolgere lo stesso bicchiere in modo che si ritrovi a testa in gi\u00f9 dalla parte dove si ha bevuto. I tentativi per capovolgere il bicchiere sono infiniti, ma si deve effettuare il tutto nel minor tempo possibile: infatti solo dopo che il primo membro di entrambe le squadre ha capovolto il bicchiere pu\u00f2 partire il prossimo, il quale deve effettuare lo stesso procedimento. Bere e successivamente capovolgere il bicchiere, in modo da far partire il prossimo membro: in questo consiste il Flip Cup. La squadra che per prima finisce di bere e di capovolgere tutti i bicchieri vince. \nTornei.\nNegli Stati Uniti si tengono tornei annuali di Flip Cup. New York ha ospitato il \"World's Largest Flip Cup Tournament\" con ben 64 squadre provenienti dagli Stati Uniti e dal Canada. \nInoltre ogni anno si tiene la \"World Series of Flip Cup\". La prima, nel 2006, fu ospitata a Baltimora, Maryland. Nel 2007 il torneo si \u00e8 spostato a Towson, che l'ha ospitato anche per l'anno successivo. Nel 2009 il torneo si \u00e8 spostato al Recher Theatre e nell'autunno dello stesso anno si \u00e8 tenuta la seconda edizione del \"World's Largest Flip Cup Tournament\" nell'Hooters Casino Hotel a Las Vegas, Nevada.\nPericoli e morti.\nI giochi alcolici sono spesso un incoraggiamento al consumo massivo di alcol, condotta che pu\u00f2 portare ad intossicazioni acute. Il gioco del Flip Cup \u00e8 stato collegato ad almeno una morte: un ragazzo di 19 anni dell'Acadia University \u00e8 morto l'8 settembre 2011 dopo aver consumato una quantit\u00e0 consistente di alcol durante una settimana di intensi giochi alcolici, tra cui Flip Cup."}
{"id": "2654979", "revid": "585241", "url": "https://it.wikipedia.org/wiki?curid=2654979", "title": "Giacomo Missia", "text": ""}
{"id": "2654989", "revid": "2043462", "url": "https://it.wikipedia.org/wiki?curid=2654989", "title": "Ordine reale norvegese al merito", "text": "L'Ordine Reale al Merito di Norvegia (in norvegese \"Den Kongelige Norske Fortjensteorden\") \u00e8 un ordine cavalleresco fondato da Re Olav V di Norvegia nel 1985. Esso \u00e8 il pi\u00f9 giovane tra gli ordini cavallereschi norvegesi e viene concesso agli stranieri oppure ai cittadini norvegesi residenti all'estero, o ancora ai diplomatici del ministero degli esteri, a cittadini stranieri che avessero dimostrato benemerenze verso la Norvegia oppure a consoli onorari. In tutti i casi esso viene concesso \"per meriti civili e militari verso la Norvegia\".\nClassi.\nIl monarca regnante \u00e8 designato quale Gran Maestro dell'Ordine ed esso dispone di cinque classi di benemerenza: \nInsegne.\nA differenza dell'Ordine di Sant'Olav, le insegne di quest'Ordine sono di propriet\u00e0 dell'insignito e non devono essere restituite al decesso."}
{"id": "2654993", "revid": "290948", "url": "https://it.wikipedia.org/wiki?curid=2654993", "title": "Moto casuale", "text": ""}
{"id": "2654995", "revid": "287204", "url": "https://it.wikipedia.org/wiki?curid=2654995", "title": "Christmas (Pet Shop Boys)", "text": "Christmas \u00e8 il primo EP del gruppo musicale britannico Pet Shop Boys, pubblicato il 14 dicembre 2009 dalla Parlophone.\nDescrizione.\nContiene cinque brani, tra cui le nuove versioni di \"It Doesn't Often Snow at Christmas\" (originariamente prodotto dal duo nel 1997) e \"All Over the World\" (tratto da \"Yes\"), quest'ultimo distribuito singolarmente come disco promozionale; di quest'ultimo \u00e8 stato realizzato anche un videoclip composto da un montaggio di alcuni momenti del loro \"\".)\nIn esso appaiono anche le reinterpretazioni di \"My Girl\" dei Madness e \"Viva la vida\" dei Coldplay, la seconda presentata in un medley con \"Domino Dancing\"\u00ec.\nClassifiche.\nOltre all'EP stesso, nella classifica svedese apparve anche il brano \"Viva La Vida/Domino Dancing\". Per una settimana comparve alla posizione 32."}
{"id": "2654996", "revid": "253269", "url": "https://it.wikipedia.org/wiki?curid=2654996", "title": "Roland Culver", "text": ""}
{"id": "2655000", "revid": "1632387", "url": "https://it.wikipedia.org/wiki?curid=2655000", "title": "Massimo Scoponi", "text": "Carriera.\nEsordisce in Serie C2 nel 1991 con la maglia della e dopo tre stagioni passa alla , in cui milita per cinque stagioni e mezza, intervallate da una stagione in prestito all', ottenendo una doppia promozione che porta la squadra dalla Serie C2 alla Serie B.\nProprio a met\u00e0 della stagione in serie cadetta coi marchigiani viene ceduto al , militanza che porter\u00e0 ulteriori soddisfazioni a Scoponi, poich\u00e9 anche qui sar\u00e0 protagonista di una doppia promozione, stavolta dalla Serie C1 alla Serie A, dove esordir\u00e0 nel 2002-2003 raccogliendo in 2 stagioni 33 presenze e 2 reti, di cui una al Milan a San Siro.\nAl termine della stagione, scende in Serie C1 per vestire le maglie di Spezia, Juve Stabia e poi in C2 con il Celano Olimpia, prima di scendere tra i dilettanti nel 2008 al .\nNel novembre 2009 si accorda con la Fermana, societ\u00e0 che lo fece esplodere, militante nell'Eccellenza marchigiana.\nLa sua ultima squadra \u00e8 stata la Settempeda.\nAllenatore.\nNel 2013 \u00e8 diventato allenatore del Porto Potenza, in Promozione."}
{"id": "2655003", "revid": "729019", "url": "https://it.wikipedia.org/wiki?curid=2655003", "title": "St\u00f3ra D\u00edmun", "text": "St\u00f3ra D\u00edmun \u00e8 un'isola situata nella parte meridionale delle Isole F\u00e6r \u00d8er, talvolta indicata solo con il nome di D\u00edmun. L'isola \u00e8 accessibile dal mare solo durante periodi di buona visibilit\u00e0 e mare calmo. Tuttavia, vi \u00e8 un regolare servizio di elicotteri due volte alla settimana per tutta la durata dell'anno.\nPrima del 1920, si potevano ancora scorgere i resti di un'antica chiesa, ma attualmente ne sono sparite completamente le tracce. Sull'isola sono presenti due rilievi collinari: H\u00f8goyggj (396\u00a0m) and Klettarnir (308\u00a0m). L'isola fu abitata da molte famiglie dal tredicesimo secolo in poi, ma, attualmente, solo una decina di persone appartenenti a due famiglie, risiedono ancora stabilmente sull'isola.\nEtimologia.\nIl nome \"St\u00f3ra D\u00edmun\" significa \"Grande D\u00edmun\", in contrapposizione al nome dell'altra isola vicina L\u00edtla D\u00edmun o \"Piccolo D\u00edmun\". Secondo l'esperto di toponimi del luogo Jakobsen, la parola \"Dimun\" potrebbe essere di origine norrena, un toponimo celtico in cui \"di\" significa \"due\".\nLa fattoria.\nC'\u00e8 una sola fattoria, localizzata nella parte meridionale dell'isola, che costituisce anche l'unico insediamento abitato.\nIl suolo su cui sorge la fattoria risulta ben fertilizzato dall'abbondante guano depositato per migliaia di anni dai numerosissimi uccelli marini e lo rende adatto all'allevamento delle pecore, presenti in numero di circa 400 capi. La fattoria ha anche una rilevante produzione di rape."}
{"id": "2655010", "revid": "339392", "url": "https://it.wikipedia.org/wiki?curid=2655010", "title": "Nome etnico", "text": ""}
{"id": "2655012", "revid": "1543377", "url": "https://it.wikipedia.org/wiki?curid=2655012", "title": "Tumanskij R-27", "text": "Il Tumanskij R-27 \u00e8 stato un motore turbogetto sovietico progettato dall'OKB-300 di Sergej Konstantinovi\u010d Tumanskij, sotto la direzione di Ju. I. Gusev. La costruzione era eseguita presso una fabbrica di Rybinsk.\nDa questo motore venne successivamente sviluppato il pi\u00f9 potente R-28-300."}
{"id": "2655014", "revid": "287204", "url": "https://it.wikipedia.org/wiki?curid=2655014", "title": "Madonna col Bambino tra le sante Caterina e Maria Maddalena", "text": "La Madonna col Bambino tra le sante Caterina e Maria Maddalena (\"Sacra conversazione\") \u00e8 un dipinto olio su tavola (58x107 cm) di Giovanni Bellini, databile al 1490 circa e conservato nelle Gallerie dell'Accademia a Venezia.\nStoria.\nIl dipinto si trovava anticamente nelle Collezioni Renier a Venezia. Viene in genere datato di poco posteriore alla \"Pala Barbarigo\". La composizione ebbe un notevole successo, testimoniato da numerose repliche e varianti, in gran parte dovute alla bottega o solo parzialmente autografe, tra cui spiccano le sacre conversazioni di Urbino e della Pierpoint Morgan Library di New York.\nDescrizione.\nLa tavola rappresenta la Vergine Maria nelle tradizionali vesti blu e rosse, nell'atto di sorreggere il Bambin Ges\u00f9, seduto su un cuscino bianco e con lo sguardo rivolto verso l'alto. A sinistra si trova santa Caterina d'Alessandria, vestita d'un drappo rosso, a mani giunte e rivolta verso il Bambino, in atto di preghiera, mentre a destra, con sguardo devotamente assorto, \u00e8 posizionata Maria Maddalena, anch'essa rivolta verso il Bambino, con le mani incrociate sul petto.\nStile.\nL'opera, che ha un parallelo con una \"Sacra conversazione\" al Prado probabilmente pure autografa, segna una maturazione nello stile dell'artista legata a una stesura del colore sfumata, alla Leonardo da Vinci. La luce cade di lato, avanzando morbidamente sulle vesti e sugli incarnati delle sante, in un'atmosfera silente e assorta, evidenziata dall'innovativo sfondo scuro, privo di qualsiasi connotazione. La composizione \u00e8 simmetrica, come in tutte le sacre conversazioni di Giovanni, e sviluppa l'organizzazione di tipo triangolare importata a Venezia da Antonello da Messina. La profondit\u00e0 \u00e8 suggerita solo dalle posizioni in tralice delle due sante, che creano una sorta di ali diagonali direzionate sul gruppo sacro centrale. "}
{"id": "2655015", "revid": "767487", "url": "https://it.wikipedia.org/wiki?curid=2655015", "title": "Polar for the Masses", "text": "I Polar for the masses (p4tm) sono un gruppo musicale indie rock italiano.\nStoria.\nLa formazione ha all'attivo 5 album.\nI primi 3 sono stati pubblicati dalla Black Nutria Independent Label: \"Let me be here\" (2007), \"Blended\" (2009) e \"Silence\" (2011).\nIl quarto album, \"Italico \"(2013) \u00e8 pubblicato da La Grande V Records.\nL'ultimo album, \"#UnaGiornataDiMerda \"(2014)\", \"\u00e8 uscito esclusivamente in vinile per la Tirreno Dischi.\" \"\nBlended, uscito nel marzo del 2009, \u00e8 stato registrato da David Lenci presso il Red House Recording Studio di Senigallia e masterizzato a Chicago (USA) da Bob Weston e Jason Ward. \nSilence, anch'esso registrato da David Lenci al Red House Recording Studio, \u00e8 stato masterizzato all'Audioplanet di Copenaghen da Jan Eliasson.\nItalico, il quarto album della band, \u00e8 il primo ad essere composto interamente da brani in italiano. Il disco \u00e8 stato registrato e mixato presso Sotto il Mare Recording Studios, sempre da David Lenci ed anche in questo caso il mastering \u00e8 stato effettuato all'Audioplanet di Copenhagen da Jan Eliasson.\nUnaGiornataDiMerda, anch'esso cantato in italiano, \u00e8 stato registrato e mixato presso Sotto il Mare Recording Studios da Luca Tacconi, mentre il mastering \u00e8 stato effettuato da Giovanni Versari presso La Maest\u00e0 Mastering.\nGli album sono distribuiti in Italia da Audioglobe ed in Germania, Austria e Svizzera da Cargo, oltre che digitalmente in tutto il mondo da iTunes ed altri operatori digitali.\nFormazione.\nEx componenti:"}
{"id": "2655037", "revid": "767487", "url": "https://it.wikipedia.org/wiki?curid=2655037", "title": "Filippo Fedeli", "text": "Carriera.\nEsordisce in Serie A nella stagione 2001-2002 con la maglia della Fiorentina, raccogliendo 2 presenze nell'anno in cui la squadra toscana vive prima la retrocessione sul campo e poi il fallimento nell'estate.\nLo stesso Fedeli cos\u00ec si svincola e si accorda col in Serie C2, ma dopo una stagione passa in Serie C1 vestendo la maglia della per un biennio.\nNel 2005 passa al dove rimane una sola stagione. Nel gennaio 2007 si accorda con l' fino al termine della stagione. Nel 2007 passa alla dove rimane due stagioni, al termine delle quali torna all' dove tuttora milita."}
{"id": "2655039", "revid": "123482755", "url": "https://it.wikipedia.org/wiki?curid=2655039", "title": "Vacanze romane/Palestina", "text": "Vacanze romane/Palestina \u00e8 il quattordicesimo singolo dei Matia Bazar, pubblicato nel 1983, estratto dall'album \"Tango\" ().\nIl disco.\nRaggiunge la prima posizione nella classifica delle vendite dei singoli italiani nel febbraio 1983 e conserva tale piazzamento per i quattro mesi successivi.\n\"Vacanze romane\".\nSi classifica quarto al \"Festival di Sanremo 1983\" e si aggiudica il Premio della Critica.\nLa tabella riassume le versioni su album registrate da tutte le soliste del gruppo.\nVideo musicali.\nPubblicati e condivisi dallo stesso autore Sabbione tramite YouTube."}
{"id": "2655042", "revid": "180559", "url": "https://it.wikipedia.org/wiki?curid=2655042", "title": "Cipolla (orologio)", "text": ""}
{"id": "2655052", "revid": "180559", "url": "https://it.wikipedia.org/wiki?curid=2655052", "title": "Orologio a cipolla", "text": ""}
{"id": "2655054", "revid": "116194740", "url": "https://it.wikipedia.org/wiki?curid=2655054", "title": "Toyota 2000GT", "text": "La Toyota 2000GT \u00e8 un'automobile sportiva prodotta dalla Toyota in un numero limitato e per il solo mercato Giapponese.\nFece la sua prima apparizione al Tokyo Motor Show nel 1965, e fu prodotta tra il 1967 e il 1970. Dimostr\u00f2 ai produttori di auto giapponesi che si poteva fare un'auto sportiva che potesse rivaleggiare con le auto europee.\nProvando l'auto in pre-produzione nel 1967, il magazine \"Road &amp; Track\" valut\u00f2 la 2000GT come \u00abuna della pi\u00f9 eccitanti e divertenti auto che abbiamo mai guidato\u00bb e la compararono favorevolmente con una Porsche 911.\nProfilo.\nStile e tecnica.\nLa carrozzeria \u00e8 stata fabbricata in alluminio ed \u00e8 caratterizzata da fari a scomparsa e grandi luci di posizione coperte da plexiglas come erano montate nella Toyota Sports 800. La 2000GT si presenta con una linea molto bassa, in quanto l'altezza non supera i 116 cm. Nel 1969 l'auto fu modificata leggermente rendendo le luci di posizione posteriori pi\u00f9 piccole e cambiando la forma delle frecce, gli indicatore di direzione posteriori vennero allargati e furono modificati anche gli interni per renderli pi\u00f9 moderni. Gli ultimi esemplari furono dotati di aria condizionata e trasmissione automatica come optional.\nIl motore era un 2 litri con architettura 6 cilindri in linea, elaborato da Yamaha con una nuova testata con doppio albero a camme in testa, alimentato da 3 carburatori doppio corpo Kogyo (l'attuale Mikuni) che riusciva a sviluppare fino a 150 CV.\nEvoluzione.\nBasandosi sulla 2000GT, la Toyota costru\u00ec la EX-1, concept car che avrebbe dovuto rappresentare la seconda generazione della sportiva nipponica. Presentata presso il salone di Tokyo del 1969, era dotata di un nuovo alettone posteriore fissato al di sopra del lunotto posteriore e di un nuovo design aerodinamico. Il tetto era del tipo panoramico, mentre le sospensioni erano indipendenti. Come propulsore era equipaggiato un V8 5.0 derivato dalla Toyota 7. Purtroppo il progetto non venne mai messo in produzione di serie.\nAttivit\u00e0 sportiva.\nNel 1966 due dei primi prototipi della 2000GT, denominati 311S, vennero schierati dal team ufficiale Toyota al GP del Giappone che si svolgeva sul tracciato del Fuji. Pilotati da Shihomi Hosoya e Mitsuo Tamura, si classificarono secondo e quindicesimo sulla griglia di partenza, ma solo la vettura di Hosoya riusc\u00ec a terminare la corsa in decima posizione.\nPoco dopo, altre due 311S dotate di carburatori Weber 45DCOE che elevavano la potenza del propulsore a 200\u00a0CV vennero schierate alla 1000\u00a0km di Suzuka, la prima corsa di tipo endurance svoltasi in Giappone. Condotte dai piloti Sachio Fukuzawa e Tomohiko Tsutsumi, colsero le prime due posizioni in classifica. Un anno dopo, nel 1967, furono schierate due 2000GT alla 500\u00a0km di Suzuka, la quale venne vinta dalla vettura condotta da Hiroshi Fushida. Sempre nel 1967 fu conquistata una doppietta alla 24 Ore di Suzuka ad opera degli equipaggi Hosoya/Ohtubo e Tsutsumi/Fushida nonostante le condizioni climatiche proibitive.\nNello stesso anno la 2000GT venne scelta da Carroll Shelby per partecipare nella Classe C al campionato statunitense SCCA. Dopo diversi test svolti sui circuiti di Riverside e di Willow Springs per accertare il comportamento in pista della vettura e modificarne eventualmente alcune componenti dove necessario, l'auto venne affidata ai piloti Dave Jordan e Scooter Patrick. Le vetture erano state alleggerite di tutti gli elementi superflui non necessari alla partecipazione alle gare e i loro propulsori erano stati potenziati con l'aggiunta di due carburatori Weber per ottenere una potenza di 200 cv. Diverse componenti della carrozzeria vennero sostituite con parti in fibra di vetro, mentre le sospensioni di serie furono rimpiazzate da modelli Koni pi\u00f9 rigide e dotate di barra anti-rollio per meglio adattarsi ai tracciati di gara. Gli pneumatici da gara furono forniti dalla Goodyear e avvolgevano cerchi in magnesio. L'impianto frenante rimase invariato, fatta eccezione la sostituzione delle pinze Dunlop con modelli Girling derivati dalle Shelby Cobra. L'intera meccanica venne aggiornata con componenti costruiti specificatamente per l'impiego agonistico.\nLa prima gara a cui parteciparono avvenne nel 1968 allo Stardust International Raceway, dove Patrick si classific\u00f2 secondo. Successivamente vennero ottenute quattro vittorie e numerosi podi, tanto che alla fine del campionato la 2000GT si classific\u00f2 seconda. Nonostante l'ottimo risultato, la Toyota non rinnov\u00f2 la collaborazione con la Shelby nella stagione successiva, in quanto puntava alla partecipazione alle competizioni per promuovere le vendite della vettura, cosa che per\u00f2 non avvenne, con sole 50 unita vendute sul suolo statunitense.\nRecord.\nImpiegando uno dei primi prototipi prodotti della GT2000, la Toyota decise di tentare il superamento di alcuni record di durata nel 1966. Come luogo del tentativo venne scelto il nuovo autodromo di Tsukuba, nella precisione la sua sezione ovale. La vettura, un prototipo 280A/I, venne dotato di nuovi elementi meccanici e il suo propulsore venne equipaggiato con tre carburatori Weber che ne incrementarono la potenza fino a 200 CV. Il tentativo di record del primo ottobre venne preceduto da numerosi test per vagliare eventuali deficienze meccaniche del mezzo. Il giorno della prova, cinque piloti si alternarono alla guida della 2000GT sotto una forte pioggia battente, ma nonostante questo vennero battuti 10 record internazionali e 3 mondiali per quanto riguardava la velocit\u00e0 media tenuta nell'arco delle 72 ore di percorrenza."}
{"id": "2655064", "revid": "124123", "url": "https://it.wikipedia.org/wiki?curid=2655064", "title": "Tiffany Xu", "text": "\u00c8 alta 167\u00a0cm e pesa 48\u00a0kg."}
{"id": "2655065", "revid": "386562", "url": "https://it.wikipedia.org/wiki?curid=2655065", "title": "Tiffany Hsu", "text": ""}
{"id": "2655066", "revid": "48279", "url": "https://it.wikipedia.org/wiki?curid=2655066", "title": "Salvatore Monaco", "text": "Carriera.\nMuove i primi passi nella Rossanese, girovagando poi tra Serie C e Serie D con le maglie di Francavilla, Trento, Fano e Foggia, appena sceso in Serie B. Passato alla Salernitana, esordisce in massima serie nella stagione 1998-1999. Il campionato si concluder\u00e0 con la retrocessione dei campani in Serie B. Rester\u00e0 un altro anno a Salerno, per poi passare al , tornando in Serie A.\nNel 2001 fu squalificato un anno e mezzo per doping, assieme al compagno di squadra Cristian Bucchi. Dopo la squalifica, pass\u00f2 al Catania della gestione Gaucci.\nSvincolatosi dagli etnei, passa nel 2004 al , ottenendo 2 presenze. Successivamente passa alla , nella stagione Serie B 2005-2006, in cui gli umbri verranno retrocessi in Serie C1 e, infine, alla , in Serie C2, dove concluder\u00e0 la carriera."}
{"id": "2655075", "revid": "121652954", "url": "https://it.wikipedia.org/wiki?curid=2655075", "title": "Stadio Renzo Tizian", "text": "Lo stadio Renzo Tizian \u00e8 un impianto sportivo di San Bonifacio (VR).\nIn tale impianto disputa i propri incontri interni la Sambonifacese"}
{"id": "2655077", "revid": "2014155", "url": "https://it.wikipedia.org/wiki?curid=2655077", "title": "Adelgonda di Braganza", "text": "Per nascita membro della dinastia di Braganza, Adelgonda divenne un membro del Casato di Borbone-Parma attraverso il suo matrimonio con il principe Enrico di Borbone-Parma, conte di Bardi. Fu inoltre reggente del pretendente michelista al trono e per questo motivo le fu concesso il titolo di Duchessa di Guimar\u00e3es, solitamente riservato al capo della casata.\nBiografia.\nMatrimonio.\nAdelgonda spos\u00f2 il principe Enrico di Borbone-Parma, conte di Bardi, figlio di Carlo III, duca di Parma e della moglie, la principessa Luisa Maria di Borbone-Francia; la cerimonia venne officiata il 15 ottobre 1876 a Salisburgo. La loro unione non produsse discendenza, anche se essa and\u00f2 incontro a nove aborti. Enrico era stato sposato in precedenza con la principessa Maria Luisa Immacolata di Borbone-Due Sicilie, morta nel 1874 all'et\u00e0 di diciannove anni, tre mesi dopo il matrimonio.\nReggenza in assenza.\nTra il 1920 ed il 1928 Adelgonda funse da reggente per conto del nipote e pretendente michelista al trono portoghese, Duarte Nuno, duca di Braganza, che aveva solo dodici anni quando il padre Michele rinunci\u00f2 alla pretese al trono in favore del figlio. All'inizio della reggenza Adelgonda venne creata Duchessa di Guimar\u00e3es. Nel 1921 essa pubblic\u00f2 un manifesto che sottolineava gli obiettivi della Casa di Braganza per la restaurazione della monarchia in Portogallo.\nDopo la morte di Enrico, avvenuta nel 1905, Adelgonda trasloc\u00f2 e trascorse il resto della sua vita a Berna, in Svizzera, dove mor\u00ec il 15 aprile 1946 all'et\u00e0 di ottantasette anni."}
{"id": "2655088", "revid": "436718", "url": "https://it.wikipedia.org/wiki?curid=2655088", "title": "Gosoku-ry\u016b", "text": ""}
{"id": "2655095", "revid": "307923", "url": "https://it.wikipedia.org/wiki?curid=2655095", "title": "Demotico (disambigua)", "text": ""}
{"id": "2655097", "revid": "27911093", "url": "https://it.wikipedia.org/wiki?curid=2655097", "title": "Pitocchetto", "text": ""}
{"id": "2655098", "revid": "599013", "url": "https://it.wikipedia.org/wiki?curid=2655098", "title": "Bruno Onorato Fochesato", "text": "Carriera.\nCresciuto nel vivaio della Juventus, esordisce in gara ufficiale quando non ha ancora compiuto vent'anni il 27 marzo 1963 a Torino in una partita di Coppa Italia persa dai bianconeri per 1-0 contro il Verona. Nel campionato successivo, a seguito della cessione agli juventini di Carlo Dell'Omodarme e Adolfo Gori, passa alla SPAL di Paolo Mazza assieme a Dante Crippa e Giuseppe Castano, esordendo dunque in Serie A il 29 dicembre 1963 a Bari nella partita persa dai ferraresi per 1-0. A fine anno, concluso per Fochesato da titolare, la squadra retrocede. Nell'annata successiva fra i cadetti va in rete contro il il 31 gennaio 1965 a Ferrara.\nTorna quindi nella massima serie con i biancoazzurri ma non trova spazio essendo stretto da Gianfranco Bozzao, Luigi Pasetti e Gennaro Olivieri. Gioca la sua ultima partita in Serie A il 20 febbraio 1966 a Milano contro il .\nViene cos\u00ec ceduto al Savona in Serie B e, dopo essere partito titolare, gioca solamente 5 partite subendo un brutto infortunio di gioco in cui si frattura tibia e perone. Dopo questo campionato Fochesato chiude anzitempo con il calcio professionistico e gioca successivamente sino alla met\u00e0 degli anni settanta nell'U.S.D. Ciri\u00e8."}
{"id": "2655110", "revid": "686936", "url": "https://it.wikipedia.org/wiki?curid=2655110", "title": "Shaun Bodiford", "text": "Carriera universitaria.\nHa giocato con i Portland State Vikings squadra rappresentativa dell'universit\u00e0 di Portland.\nCarriera professionistica.\nDetroit Lions.\nAl draft NFL 2006 non \u00e8 stato selezionato, ma \u00e8 stato preso dai Lions dai \"rookie\" non selezionati. Ha debuttato nella NFL il 1\u00ba ottobre 2006 contro i St. Louis Rams indossando la maglia numero 19.\nGreen Bay Packers.\n\u00c8 passato ai Packers durante la stagione e ha giocato solamente 3 partite.\nWashington Redskins.\nNella stagione 2007 \u00e8 passato ai Redskins ma non ha trovato spazio e quindi \u00e8 stato svincolato.\nSeconda volta con i Packers.\n\u00c8 ritornato ancora ai Packers, questa volta ha giocato 6 partite prima di esser svincolato.\nNew York Giants.\n\u00c8 rimasto fermo tutta la stagione 2008 prima di firmare con la squadra di allenamento dei Giants. \u00c8 stato svincolato dopo poco.\nOakland Raiders.\nIl 4 novembre 2009 \u00e8 passato nella squadra di allenamento degli Raiders. Ma non ha giocato nessuna partita. Ha scelto la maglietta numero 10.\nIl 4 settembre 2010 viene svincolato per poi esser messo il giorno dopo nella squadra di allenamento. Il 4 gennaio 2011 a fine stagione ha rifirmato con i Raiders.\nIl 3 settembre \u00e8 stato svincolato.\nVittorie e premi.\nNessuno."}
{"id": "2655129", "revid": "287204", "url": "https://it.wikipedia.org/wiki?curid=2655129", "title": "Francesco Borgia Sedej", "text": "Biografia.\nNacque a Circhina, centro montano prossimo al limite orientale della Contea Principesca di Gorizia e Gradisca, oggi in Slovenia, il 10 ottobre 1854, giorno di San Francesco Borgia, da cui prese il nome.\nNel 1863, a Gorizia, frequent\u00f2 la scuola di preparazione al ginnasio. Fu principe arcivescovo di Gorizia dal 21 febbraio 1906 al 23 ottobre 1931. Dopo le dimissioni da arcivescovo di Gorizia fu nominato arcivescovo titolare di Egina. Mor\u00ec a Gorizia il 28 novembre 1931.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2655137", "revid": "1543377", "url": "https://it.wikipedia.org/wiki?curid=2655137", "title": "Giovanni da Campione", "text": "Biografia.\nAppartiene alla corrente dei Maestri campionesi che a lungo si distinsero con le loro opere soprattutto nel nord Italia.\nOper\u00f2 principalmente nel bergamasco, e tra le sue realizzazioni pi\u00f9 importanti vanno annoverate quelle del battistero di Santa Maria Maggiore, in origine interno alla chiesa e poi, in un secondo tempo, rifatto all'esterno. Purtroppo questa opera ha subito, nel corso del tempo, diversi interventi correttivi e alteranti lo spirito originario e quindi si fa fatica oggi a giudicarla. Il battistero ottagonale, incluse numerose nicchie impreziosite da figure di \"Virt\u00f9\" realizzate proprio da Giovanni. In evidenza anche sei fornelle con \"Fatti della vita di Ges\u00f9\".\nNel 1351 Giovanni complet\u00f2, sempre per Santa Maria Maggiore, il protiro su stile gotico e due anni dopo la statua di san Alessandro, accostata a quella di san Proiettizio. Per il protiro meridionale, Giovanni si ispir\u00f2 ai lavori di Guglielmo Longhi, in puro stile campionese.\nDal 1361 al 1363 lo scultore ottenne l'incarico di capomastro dei lavori della basilica."}
{"id": "2655138", "revid": "125885210", "url": "https://it.wikipedia.org/wiki?curid=2655138", "title": "Hercules and Love Affair (album)", "text": "Hercules and Love Affair \u00e8 il primo ed eponimo album del gruppo musicale di musica elettronica Hercules and Love Affair, pubblicato il 10 marzo 2008 in Regno Unito ed Europa e il 24 giugno negli Stati Uniti.\nIl disco \u00e8 stato promosso dai singoli \"Classique #2\" e in particolare da \"Blind\", canzone di successo cantata insieme a Anohni."}
{"id": "2655141", "revid": "767487", "url": "https://it.wikipedia.org/wiki?curid=2655141", "title": "Russell Beardsmore", "text": "Carriera.\nClub.\nHa giocato con Manchester United, Blackburn Rovers e Bournemouth.\nNazionale.\nHa giocato qualche partita con la Nazionale inglese Under-21.\nAltro.\nIl 21 maggio 2008 fu fermato dalla polizia guidando in stato di ubriachezza"}
{"id": "2655148", "revid": "767487", "url": "https://it.wikipedia.org/wiki?curid=2655148", "title": "Berliner Fu\u00dfballclub Dynamo 1978-1979", "text": "La pagina raccoglie i dati riguardanti la Dinamo Berlino nelle competizioni ufficiali della stagione 1978-1979.\nStagione.\nNella stagione 1978-79 la Dinamo Berlino, affidata in estate al tecnico esordiente J\u00fcrgen Bogs, si aggiudic\u00f2 il primo titolo di Campione della Germania Est nonostante avesse subito in primavera la fuga di uno dei punti fermi della difesa, Lutz Eigendorf. La certezza matematica arriv\u00f2 a due giornate dalla fine del campionato, con la vittoria della squadra sulla nello scontro diretto. In quella stessa stagione la Dinamo Berlino sfior\u00f2 il \"double\", perdendo la finale di coppa nazionale contro il Magdeburgo ai tempi supplementari. In Europa invece la squadra, qualificata in Coppa UEFA, fu eliminata al primo turno dalla : dopo aver vinto per 5-2 in casa, la Dinamo Berlino perse a Belgrado per 4-1 subendo l'ultimo gol a tempo scaduto per via di un'autorete di Reinhard Lauck. La Dinamo Berlino fu eliminata a causa del maggior numero di gol subiti in casa a parit\u00e0 di reti segnate.\nMaglie e sponsor.\nNella stagione 1978-79 vengono utilizzate le stesse divise introdotte nel 1970: amaranto con una striscia bianca che corre sulle spalle e sulle maniche per la prima maglia, bianco con striscia amaranto a destra per la seconda maglia.\nOrganigramma societario.\nArea direttiva:\nArea tecnica:\nArea sanitaria:"}
{"id": "2655151", "revid": "132266", "url": "https://it.wikipedia.org/wiki?curid=2655151", "title": "S\u00e3o Paulo (A-12)", "text": "La portaerei (NAe) S\u00e3o Paulo \u00e8 stata un'unit\u00e0 della Marinha do Brasil, precedentemente in servizio in quella francese col nome di \"Foch\" (classe Clemenceau). Venduta al Brasile nel 2000 dopo una carriera durata 37 anni, la nave sostitu\u00ec la portaerei di costruzione britannica \"Minas Gerais\", risalente alla seconda guerra mondiale. Il 14 febbraio 2017 la Marina brasiliana ne ha annunciato il ritiro graduale dal servizio entro il 2020, venendo formalmente radiata il 22 novembre 2018.\nStoria.\nLa nave, entrata in servizio nel 1963 come \"Foch\" (R 99), \u00e8 stata impiegata nel 1978 nel Mar Rosso per proteggere l'indipendenza del Gibuti durante l'operazione \"Sapphire II\". Successivamente, nel 1983-84 ha partecipato alla missione \"Olifant\" a sostegno del contingente francese schierato in Libano e dal 1993 al 1999 \u00e8 stata regolarmente impegnata in Adriatico nelle operazioni \"Balbuzard\", \"Salamander\" e \"Trident\" nel quadro dell'impegno francese nella ex-Jugoslavia nell'ambito delle missioni UNPROFOR, SFOR e KFOR, sotto il comando dell'ONU e della NATO, assicurando la sicurezza francese a terra.\nLa R-99 \"Foch\" tra il 1980 e il 1981 \u00e8 stata sottoposta a lavori di ammodernamento, durante i quali \u00e8 stata aggiornata l'elettronica di bordo e dotata di armi nucleari tattiche.\nNel settembre del 2000 \u00e8 stata acquistata dal Brasile per la cifra simbolica di 12 milioni di dollari e ribattezzata dal nome dell'omonimo stato federato. La cerimonia di consegna della nave \u00e8 avvenuta il 15 novembre 2000 nel porto francese di Brest, e subito dopo la nave ha effettuato una revisione generale del costo di 30 milioni di dollari presso i cantieri DCNS. La portaerei \u00e8 divenuta pienamente operativa il 28 aprile 2001, e nell'agosto dello stesso anno sono iniziate le operazioni di volo con il 1\u00b0 Grupo Aereo Embarcado. La dotazione del 1\u00b0 Grupo comprendeva:\nCaratteristiche tecniche.\nL'equipaggio era composto da 1017 effettivi, di cui 47 ufficiali, 970 sottufficiali e comuni e 672 della For\u00e7a Aeronaval.\nL'armamento comprendeva due lanciatori a 8 celle per missili superficie-aria Thomson-CSF Crotale, quattro lanciamissili binati per missili superficie aria a guida infrarossa Simbad di produzione e progettazione interamente francesi, mentre cinque mitragliatrici Browning M 2 da 12,7 mm costituivano la difesa antiaerea di punto di tipo artiglieresco.\nLa nave era equipaggiata di radar di ricerca aerea a lungo raggio Thomson-CSF DRBV-23B in banda D, con un raggio di 201 km, di radar di ricerca aerea e di superficie a corto raggio DRBV-15, radar di appontaggio NRBA-50, 2 radar tridimensionali di ricerca aerea e di superficie DRBI-10 in banda E/F, con un raggio di azione di 256 km, radar di navigazione Decca Racal Type 1226 e Kelvin Hughes Type 1006, 2 radar di direzione del tiro per missili Crotale, e sistema TACAN SRN-6.\nIl sonar Westinghouse SQS 505 \u00e8 montato a scafo e la suite EW costituita da due lancia chaff/flare CSEE Dagaie, Suite ESM ARBR 17 ed ECM ARBB 33.\nDurante gli aggiornamenti del periodo 1980- 81 l'elettronica \u00e8 stata aggiornata con un sistema IPER (per l'elaborazione dati tattici), di un sistema automatico per la direzione delle operazioni di combattimento SENIT (Syst\u00e8me d'Exploitation Navale des Informations Tactiques) e di una centrale per l'aggiornamento della piattaforma inerziale degli aerei prima che venissero catapultati.\nImpiego operativo.\nNei primi tre anni di servizio con la bandiera brasiliana la nave ha svolto diverse esercitazione all'estero, in particolare le operazioni ARAEX, PASSEX e TEMPEREX. Nel corso dell'esercitazione ARAEX-02 con unit\u00e0 della Marina dell'Argentina, a bordo della portaerei brasiliana hanno effettuato una serie di decolli e appontaggi Super \u00c9tendard e Grumman S-2 Tracker della Marina Argentina. \nNel maggio 2005 la portaerei \u00e8 rimasta danneggiata da un incendio ed \u00e8 stata quindi sottoposta ad un primo ciclo di lavori di ammodernamento che sono terminati nel luglio 2009. Nel corso dei lavori sono state revisionate le turbine, effettuata la manutenzione dei condensatori, la ritubazione delle caldaie, la riparazione di due compressori ad alta pressione, la revisione dei generatori elettrici di corrente alternata, l'acquisto di pezzi di ricambio, la manutenzione di pompe, valvole ed elementi strutturali, la sostituzione del Naval Tactical Data System e dell\u2019Optical Landing System, l'installazione di un sistema IFF, l'installazione del sistema ESM MAGE, la revisione delle catapulte. \nRientrata insquadra alla fine del 2009 e la sua carriera operativa \u00e8 proseguita, ad un basso livello di operativit\u00e0, fino a quando non rimase nuovamente danneggiata da un nuovo incendio nel 2012. \nNel giugno 2015 la \"S\u00e3o Paulo\" entr\u00f2 nuovamente in cantiere per eseguire un nuovo, e pi\u00f9 esteso, ciclo di lavori di ammodernamento designati PMM (Per\u00edodo de Moderniza\u00e7\u00e3o de Meio). Il nuovo ciclo di lavori prevedeva l\u2019installazione di nuovi elevatori, nuovi generatori elettrici, completo rifacimento dell\u2019apparato propulsivo e l\u2019installazione di nuove catapulte di lancio al costo complessivo di un miliardo di reais A causa dell'alto costo del rimodernamento e della manutenzione dell'unit\u00e0, il 14 febbraio 2017 venne deciso di procedere alla dismissione della \"S\u00e3o Paulo\" entro il 2020; gli aeromobili imbarcati verranno ridistribuiti presso basi terrestri dalle quali opereranno nel futuro. \nVariazioni della componente aerea imbarcata.\nIn sostituzione degli elicotteri antisommergibile Sikorsky SH-3D nel 2008 sono stati ordinati 6 Sikorsky S-70B Seahawk i i primi esemplari, armati di missili antinave Kongsberg Penguin, sono stati consegnati tra il 2012 e il 2013.\nNel 2009 fu avviato dalla Embraer anche un programma di ammodernamento per dodici AF-1A/AF-1B Skyhawk ad un costo di $ 140 milioni. Esso prevede la totale revisione dei velivoli e dei loro sistemi attuali, con una nuova avionica, nuovo radar Elta EL/M-2032, e l\u2019installazione di missili aria-aria Rafael Derby e Python 4. I primi esemplari aggiornati sono stati consegnati nel 2015.\nNel 2011 furono acquistati negli Stati Uniti 8 velivoli Carrier Onboard Delivery (COD) Grumman C-1 Trader, di cui su 4 vennero avviati dalla Marsh Aviation lavori per la trasformazione in aviocisterne imbarcate. I lavori di ammodernamento prevedevano l\u2019installazione di nuovi motori a turboelica.\nPer l'impiego imbarcato sulla \"S\u00e3o Paulo\" la Marina brasiliana aveva ordinato di convertire tre S-2T Trackers Turbo alla configurazione AEW, e altri tre per trasporto. Il tipo di motori e il radar non sono stati specificati, ed il programma \u00e8 andato avanti per un certo periodo prima di venire cancellato."}
{"id": "2655152", "revid": "72396", "url": "https://it.wikipedia.org/wiki?curid=2655152", "title": "Eugen Viney", "text": ""}
{"id": "2655164", "revid": "217591", "url": "https://it.wikipedia.org/wiki?curid=2655164", "title": "Apparizioni di Guadalupe", "text": ""}
{"id": "2655169", "revid": "217591", "url": "https://it.wikipedia.org/wiki?curid=2655169", "title": "Apparizioni del Laus", "text": ""}
{"id": "2655180", "revid": "585241", "url": "https://it.wikipedia.org/wiki?curid=2655180", "title": "Pungi", "text": "Il Pungi (in lingua hindi) o Been, o Tiktiri (in sanscrito) \u00e8 uno strumento musicale a fiato diffuso nella musica popolare indiana. In particolare viene utilizzato dagli incantatori di serpenti ed \u00e8 legato al culto di Shiva. \nSi tratta di un clarinetto doppio ad ance interne semplici, costituito da due canne inserite in una zucca a bottiglia (\"Lagenaria siceraria\"): una canna, dotata di 7 fori, crea la melodia, mentre la seconda, dotata di 2 fori, funge da bordone.\nTemale: strumento musicale ad ancia semplice."}
{"id": "2655190", "revid": "443160", "url": "https://it.wikipedia.org/wiki?curid=2655190", "title": "Casale del Pozzo", "text": "Il Casale del Pozzo, anticamente dei Pozzi, (in dialetto locale \"O' Casale d'o' puzzo\"), \u00e8 un antico rione di Nocera Inferiore, chiamato cos\u00ec per il pozzo ubicato nell'antico portone di \"Casa Tortora\"; in passato c'erano anche altri pozzi ora coperti e non pi\u00f9 visibili. Il rione conta circa 700 abitanti.\nForma con i rioni di Capocasale e Casale Nuovo, il quartiere di Capocasale.\nIl rione, inoltre, \u00e8 citato nei romanzi di Domenico Rea.\nGeografia.\nIl rione si \u00e8 sviluppato lungo l'asse del \"corso vecchio\" \u00e8 come il vicino Capocasale, diviso in zona pedemontana e rione, quindi ha la caratteristica di essere costruito in spiovenza ed anch'esso \u00e8 tagliato in due dalla SS18, che divide la zona pedemontana dal rione appunto.\nData la strategica posizione ai piedi del monte, dispone della presenza di giardini e piccoli appezzamenti di terra coltivabile.\nIl nome \u00e8 senza dubbio indicativo, infatti nel sottosuolo del rione sono presenti numerose falde acquifere, un tempo usate appunto come pozzi.\nIl rione \u00e8 strettamente confinante coi rioni di Capocasale, Marrata e Casale Nuovo.\nIl rione si divide idealmente in quattro zone:\n\"Mmiez' o' puzzo\" (In mezzo al pozzo), che sta ad indicare la \"porta\" del Casale e coincide appunto con l'incrocio di via Francesco Federici e di Corso Vittorio Emanuele, facente parte della Marrata.\n\"Ngopp o' Casale\" (Sopra al Casale), che coincide con lo sbocco per via Atzori, \u00e8 la parte pi\u00f9 rialzata del rione.\n\"Ncopp' Sant'Angelo\", comprendente tutta via Ovidio Forino ed il nucleo dell'ex chiesa di Sant'Angelo in Grotta.\n\"Monte d'o' Casale d'o' puzzo\" (Montalbino di Casale del Pozzo), che comprende la zona pedemontana del rione appartenente alla localit\u00e0 Montalbino, questa zona comprende via dei Pozzi, parte di via San Pasquale e via dei Ciliegi: in questa zona \u00e8 presente una cisterna chiamata dai nocerini \"Casa dell'acqua\".\nNella zona sono presenti diverse attivit\u00e0 ristorative, tra le pi\u00f9 rinomate della citt\u00e0, una palestra e diverse attivit\u00e0 etniche.\nStoria.\nL'Universit\u00e0 di Sant'Angelo in Grotta.\nLa fondazione del casale pu\u00f2 legarsi alla nascita ed alla costruzione dell'insediamento cavense di Sant'Angelo in Grotta nella zona settentrionale del rione, avvenuta intorno al 1079. In realt\u00e0 gi\u00e0 dal 1023 si hanno notizie di Sant'Angelo e della sua grotta \"maggiore\".. A testimonianza di ci\u00f2, sarebbe riconducibile la donazione del principe Giordano di Capua e di sua moglie Gaitelgrima, al monastero della Trinit\u00e0, di alcuni vassalli del \"villaggio vicino\" e di propriet\u00e0 anche ai piedi del castello nocerino, sui quali il Priore di Sant'Angelo in Grotta eserciter\u00e0, per alcuni secoli, anche la giurisdizione civile.. Nel 1111, l'allora signore di Nocera Giordano, terzogenito di Giordano I, conferm\u00f2 tali privilegi al Priore, garantendo anche la difesa di tali possedimenti. \nGi\u00e0 dal 1470 l'area della chiesa (oggi via Forino e parte di via Federici) avrebbe dato vita all'Universit\u00e0 autonoma di Sant'Angelo in Grotta, legata alla Prioria, qui un documento dell'abazzia cavense riporta che gli abitanti del \"gruppo di case\" attorno alla propria fossero dediti alla coltura di viti e castagni. L'universit\u00e0 rest\u00f2 autonoma fino al passaggio di consegne, nel 1592, tra la Badia di Cava ed il Vescovo di Nocera riguardo al possesso di Sant'Angelo. \nNel 1507, una rivolta a Cava guidata dai Longo, costrinse i benedettini della Badia a spostarsi e rifugiarsi per diverso tempo, presso Sant'Angelo.\nLa costruzione dell'insediamento attorno l'area del grande pozzo di \"Casa Tortora\" e dell'attuale Via Federici sono stati per anni una pertinenza del vicino Capo Casale.\nL'Universit\u00e0 dei Sei Casali.\nDalla fine del XV secolo e lungo tutto il XVI secolo, esisteva un complesso maggiore noto come \"Sei Casali\". Comprendeva, infatti, anche le aree dette \"Crocifisso\" (oggi piazzetta Pagliara), il nucleo dell\"'ex Universit\u00e0 autonoma di Sant'Angelo in Grotta\", appunto, e la cosiddetta \"Strettola di Capo Casale\" (oggi via Sellitti).\nTale complesso era gi\u00e0 noto nella conta dei \"fuochi\" del 1532, 1545 (ci\u00f2 fa intuire la forte autonomia di tale universit\u00e0, in quanto fino al 1547 gran parte di Nocera detta \"soprana\" era parte del Corpo di Nocera) e 1561, la cui Universit\u00e0 a capo restava probabilmente ancora quella di Sant'Angelo.\nXVI e XVII secolo: l'Universitas Trium Casalium.\nAlla fine del XVI secolo si costitu\u00ec dunque come autonoma l\"'Universitas Nucerina Trium Casalium\", che comprendeva larga parte del centro storico di Nocera Inferiore, nota ancora oggi come \"Tre Casali\" (Capocasale, Casale del Pozzo e Casale Nuovo). Nella prima conta dei \"fuochi\" (censimento che raggruppa a 5 elementi in una famiglia per formare un fuoco) del 1595 in questa nuova Universit\u00e0, risultavano circa 232 fuochi (pi\u00f9 o meno 1160 abitanti). In quella del 1648 la popolazione rest\u00f2 invariata.\nDopo la pestilenza che nel 1656 colp\u00ec Nocera dei Pagani, nel Casale fu eretta una cappella come \"ex voto\" a San Rocco. Dalla successiva conta dei fuochi (1669), la popolazione sembrerebbe essere incrementata a 246 fuochi.\nFormatasi lungo l'asse del cosiddetto corso vecchio, occup\u00f2 la via commercialmente pi\u00f9 interessante permettendo lo sviluppo di famiglie ricche come gli Spera, i Marrazzo, i Gatti, i Fronda e i Rocco. Tra i cognomi pi\u00f9 frequentemente riscontrati negli archivi parrocchiali troviamo gli stessi Rocco, i Tortora, i Cuomo, i Petrosino, i Marrazzo e i Vicidomini.\nXVIII secolo.\nTra la fine del XVII e l'inizio del XVIII secolo, il casale vide un enorme implemento palaziale da parte delle famiglie facoltose del luogo, delle strutture imponenti sono visibili ancora oggi le date di costruzione o rifacimento, alcuni di questi palazzi, divenuti veri e propri cortili, presentavano sui fregi dei loro portali, oltre all'araldo della famiglia che lo possedeva o allo stemma universitario (come nel caso del Portone dei \"Seminelle\"), anche pregiati manufatti decorativi, quasi tutti andati perduti o trafugati nel post sisma degli anni '80 del XX secolo.\nNel 1799 si stabil\u00ec nel rione il generale cetarese Francesco Federici che fu catturato e giustiziato nell'ottobre dello stesso anno per aver aderito ai moti napoletani. A lui sono dedicate la via principale del rione e una targa commemorativa.\nL'Universit\u00e0 faceva capo alla parrocchia di San Matteo, con la quale form\u00f2, nel XVIII secolo l\"'Universit\u00e0 di San Matteo Tre Casali\".\nIn quest'epoca, dagli archivi il casale \u00e8 noto come \"strada dei Pozzi\", \"Pozzo\" oppure col toponimo attuale.\nEpoca contemporanea.\nIl Casale divenne parte di Nocera San Matteo nel 1806, nel 1834 le due Nocera si riunirono e dal 1851 fa parte del comune di Nocera Inferiore.\nNel 1909 lo psichiatra calabrese Domenico Ventra, legato alla storia del \"Vittorio Emanuele\", fonda, nei pressi del rione a ridosso di Sant'Angelo in Grotta, insieme al facoltoso nocerino Raffaele Canger, la casa di cura \"Villa Chiarugi\", tutt'ora attiva.\nNel '900, il rione ha vissuto la crescita e la decaduta industriale di Nocera Inferiore, infatti a ridosso del rione furono costruite diverse industrie (delle famiglie Cuomo e Spera), nonch\u00e9 l'imponente pastificio, appartenente alla famiglia dei Gabola del vicino rione della Marrata, divenuto successivamente un istituto Superiore.\nDurante la seconda guerra mondiale, la grotta di \"Ngopp' Sant'Angelo\" fu usata come ricovero dai bombardamenti.\nA seguito del catastrofico sisma del 1980, alcuni palazzi del rione subirono gravi danni e crolli.\nA partire dall'inizio degli anni 2000, il rione, come tutti gli altri nell'area del Corso vecchio, \u00e8 stato oggetto di un'imponente opera di recupero da parte dell'amministrazione locale.\nI cortili.\nIl Casale \u00e8 costituito da molti cortili, spesso comunicati tra loro. Vista la posizione a ridosso della montagna e dei vicini flussi d'acqua, ogni cortile disponeva di un pozzo, il pozzo principale (e presumibilmente il pi\u00f9 antico) si trova nel cortile di \"Casa Tortora\". Alcuni cortili, o \"portoni\", recano nomi folcloristici e dialettali come: \"Paccuni\"; il cortile dei \"Tre Dita\"; quello dei \"Mezzarecchia\", quello de' \"E' Musulin\" (o \"Musollino\"), quello de' \"i Seminelle\" il portone della \"Madonnina\" e le due corti di \"San Rocco\", adiacenti all'omonima cappella, le quali un tempo erano un ampio spiazzo attorno alla cappella.\nOltre ai pozzi, ogni cortile aveva anche un \"fermo\" per i carri da traino, in passato ogni portone si occupava della produzione del vino, della creazione di tele e della vendita della \"Neve\".\nOgni cortile disponeva di un forno (in maggior parte ancora visibili), davanti a questi forni in pieno inverno venivano spesso abbandonati i neonati. Il Comune, nell'800, pens\u00f2 di istituire la \"ruota\", in via Strettola (sita in Capocasale), era appunto una ruota girevole, come quella dei conventi di clausura, dove si deponeva il bambino avvertendo i custodi con una campanella.\nI cortili ed i giardini del rione sono comunicanti con quelli del rione di Capocasale e viceversa.\nLa cappella di San Rocco e Sant'Angelo in Grotta.\nIl primo nucleo della cappella di San Rocco (comprendente il portale ed il campanile) risale al 1656, come \"ex voto\" al santo dopo una pestilenza che colp\u00ec la citt\u00e0 di Nocera dei Pagani. Tra il 1867 ed il 1888, le ricche famiglie del posto ampliarono la struttura, donandole un piccolo altare. Nel 1911 la cappella fu decorata da una statua marmorea proveniente da Napoli.\nNel dopoguerra, obliterando un antico pozzo ed inglobando alcuni caseggiati adiacenti, vennero costruite la sagrestia, una piccola navata laterale ed una struttura sopraelevata che serviva da alloggio e rettoria.\nLa cappella \u00e8 considerata un luogo sacro dagli abitanti del casale, che ne hanno curato pi\u00f9 volte il restauro a proprie spese.\nLa struttura \u00e8 una pertinenza della Chiesa Madre di San Matteo.\nIl 16 agosto tutto il casale festeggia il santo titolare della parrocchia, nel rione avviene la benedizione dei cani, in quanto lo stesso santo ne \u00e8 il protettore. I festeggiamenti prevedono poi la processione tra le strade dell'antica \"Universitas Trium Casalium\", toccando dunque anche Capocasale ed il Casale Nuovo, oltre che alla preparazione di un piatto locale chiamato \"fasuli c\u00f2' russo forte\" (fagioli al peperoncino), tale funzione si svolge solitamente la prima o la seconda domenica successiva al giorno 16.\nInvece il 16 luglio viene innalzato il quadro del santo dopo che \u00e8 stato portato in processione nel rione.\nSant'Angelo in Grotta.\nNella zona settentrionale del rione \u00e8 presente un ex convento: Sant'Angelo in Grotta, eretto intorno al 1079 da Pietro Pappacarbone, rappresenta il primo nucleo storico del casale. Prima ospizio, poi rettoria dipendente dalla Badia della Trinit\u00e0 di Cava, nel 1507 ospit\u00f2 i monaci cavensi, in fuga da una rivolta. Rest\u00f2 sotto la giurisdizione dell'Abbazia cavense fino al 1592, quando fu ceduto al vescovo di Nocera.\nDismesso, attualmente \u00e8 propriet\u00e0 privata.\nLa Venerazione alla Vergine dei Miracoli.\nOgni domenica delle palme dal santuario vengono portate in processione le statue della Vergine Maria, di Sant'Eligio e Sant'Emidio. Le effigi vengono riposte nella cappella di San Rocco che vi rimangono fino al \"luned\u00ec in albis\", quando vengono portate in processione lungo la zona pedemontana dei tre casali e riposti nella parrocchia di Santa Maria del Presepe.\nIl \"marted\u00ec in albis\", nella cosiddetta \"pasquetta nocerina\" i santi risalgono al santuario dove, nei giorni successivi, riceveranno la visita dei fedeli dell'Agro. Lungo le volte e gli spiazzi della salita al santuario, i fedeli si riuniscono per suonare e ballare musiche popolari.\nI santi sono accompagnati al santuario con carri adornati trainati da cavalli, seguiti da cani e altri animali. Il culto degli animali \u00e8 legato, infatti, alla figura di Sant'Eligio.\nCultura.\nNel rione era presente un'associazione di sbandieratori. Nata nel 1995 l'associazione degli \"Sbandieratori e Musici Citt\u00e0 di Nocera de' Pagani\" si \u00e8 poi unita al gruppo annesso al convento di Sant'Antonio sempre a Nocera Inferiore, nel 2012.\nLa religiosit\u00e0 nel rione ha un valore molto importante, cos\u00ec come il folklore.\nOgni 14 agosto, corti e cortili si adornano a festa ed espongono piccole nicchie dove sono presenti effigi della Vergine di Materdomini, inoltre in ci si riunisce per degustare la tradizionale \"palatella\" e la \"mpupata\", il cocomero ed altre specialit\u00e0 locali.\nTale usanza \u00e8 abbastanza frequente nelle due Nocera e dintorni.\nFino al 2000, nel rione veniva organizzato il \"Presepe Vivente\", dal 2014, il nuovo comitato di quartiere, ha riavviato l'iniziativa, insieme allo storico fal\u00f2 dedicato a Santa Lucia, detto \"Scassaria\" o \"Scasseria\", che si tiene ogni 12 dicembre.\nNei primi anni 2000 il rione era anche teatro della rievocazione storica dei sindaci particolari di Nocera Tre Casali, nell'ambito del pi\u00f9 vasto corteo storico per l'elezione dei Sindaci universali di Nocera dei Pagani, patrocinata dell\"'Associazione per l'Elezione dei Sindaci Universali della Citt\u00e0 di Nocera\".\nOriginari del rione sono il giornalista Joe Marrazzo ed il cantautore Nando Citarella.\nIl rione \u00e8 interessato dal \"nero corteo\" del venerd\u00ec santo, dove una folta schiera di donne in nero, seguono l'effigie del Cristo morto.\nIl \"funerale di Carnevale\".\nMolto sentito in passato nel rione, ripreso da qualche anno \u00e8 l'allegorico \"funerale di Carnevale\". Questa antica tradizione campana era diffusa maggiormente tra i comuni di Nocera Inferiore, Pagani e Sant'Egidio del Monte Albino e si tiene ogni marted\u00ec grasso. Carnevale \u00e8 rappresentato da un fantoccio, posto su di un baldacchino funebre trasportato da giovani portantini, il corteo \u00e8 accompagnato dalle pantomime farsesche delle \"vedove piangenti\" il Carnevale.\nDi rilievo anche l'usanza di incendiare l'effigie del \"Carnevalone\", che trovava maggior riscontro a Capocasale e al Casale Nuovo.\nInfrastrutture e trasporti.\nDal rione si pu\u00f2 raggiungere facilmente la vicina Stazione di Nocera Inferiore, nonch\u00e9 l'ingresso autostradale dell'A3.\nInoltre, parallelamente al corso, il rione segue, nella parte superiore, un tratto della Strada statale 18 Tirrena Inferiore, nota in quel tratto come \"Via Giuseppe Atzori\", in precedenza \"Via Nazionale\", toponimo usato ancora oggi in maniera gergale.\nFacendo parte del centro citt\u00e0, anche il rione \u00e8 una zona a traffico limitato."}
{"id": "2655192", "revid": "1543377", "url": "https://it.wikipedia.org/wiki?curid=2655192", "title": "3 Words", "text": "3 Words \u00e8 il primo album da solista di Cheryl, componente del noto gruppo musicale pop britannico Girls Aloud, pubblicato il 23 ottobre 2009 dalla Fascination in Regno Unito e Irlanda e anticipato dal singolo \"Fight for This Love\". L'album \u00e8 stato prodotto, tra gli altri, da will.i.am, componente dei Black Eyed Peas.\nL'album contiene anche la collaborazione della cantante con il produttore will.i.am \"Heartbreaker\", pubblicata come singolo nel 2008, e una cover del brano \"Don't Talk About This Love\", brano originariamente interpretato da Nikola Rachelle nel 2006.\nL'album ha subito riscosso un ottimo successo commerciale raggiungendo la prima posizione della classifica britannica e la seconda di quella irlandese, promosso, oltre che da \"Fight for This Love\", anche dal secondo singolo \"3 Words\" e dal testo \"Parachute\". Il disco \u00e8 stato pubblicato in tutta l'Europa nel febbraio del 2010. Le vendite dell'album nel Regno Unito ammontano attualmente a pi\u00f9 di 995.000."}
{"id": "2655193", "revid": "183483", "url": "https://it.wikipedia.org/wiki?curid=2655193", "title": "Tiktiri", "text": ""}
{"id": "2655210", "revid": "1543377", "url": "https://it.wikipedia.org/wiki?curid=2655210", "title": "Fight for This Love", "text": "Fight for This Love \u00e8 il primo singolo da solista della cantante britannica Cheryl, gi\u00e0 componente delle Girls Aloud.\nIl singolo \u00e8 stato pubblicato il 16 ottobre 2009 in Irlanda e il 19 ottobre in Regno Unito dalla Fascination e il brano \u00e8 stato scritto da Wayne Wilkins, Steve Kipner e Andre Merritt.\nIl brano ha riscosso un ottimo successo commerciale raggiungendo la vetta delle classifiche irlandesi e britanniche e ha raggiunto buone posizioni nelle classifiche di diversi paesi europei. Le vendite del singolo nel Regno Unito ammontano a pi\u00f9 di 878.000. Per promuovere la canzone \u00e8 stato girato e diffuso un video musicale diretto dal regista norvegese Ray Kay.\nVideo.\nIl video musicale di \"Fight for this Love\", diretto da Ray Kay, \u00e8 privo di una trama precisa."}
{"id": "2655212", "revid": "1305772", "url": "https://it.wikipedia.org/wiki?curid=2655212", "title": "International Superstar Soccer", "text": "International Superstar Soccer (\u5b9f\u6cc1\u30ef\u30fc\u30eb\u30c9\u30b5\u30c3\u30ab\u30fc\u30d1\u30fc\u30d5\u30a7\u30af\u30c8\u30a4\u30ec\u30d6\u30f3 \"Jikky\u014d W\u0101rudo Sakk\u0101 P\u0101fekuto Irebun\", \"Live World Soccer Perfect Eleven\" in Giappone), spesso abbreviato in ISS, \u00e8 un videogioco calcistico sviluppato da KCEO e pubblicato da Konami nell'anno 1994 in Giappone e nel 1995 negli Stati Uniti ed in Europa per la console Super Nintendo.\nModalit\u00e0 di gioco.\nSono presenti 6 modalit\u00e0 di gioco differenti. Un sistema di password consente di continuare una partita gi\u00e0 iniziata.\nOpen Game: partita amichevole contro il computer o un altro giocatore con possibilit\u00e0 di scelta dello stadio, del tempo atmosferico, delle tattiche e delle regole (presenza di falli, cartellini gialli e fuorigioco). \u00c8 possibile anche fare da spettatore per una partita CPU vs CPU. \u00c8 possibile anche ricolorare a piacimento le divise delle due squadre.\nCoppa Internazionale: la modalit\u00e0 Coppa del Mondo a 24 squadre, suddivise in 6 gruppi da 4 squadre ciascuno e susseguente fase ad eliminazione diretta.\nWorld League: una lega con 24 squadre che si affrontano in due turni di andata e ritorno.\nScenario: 9 scenari che ripercorrono spezzoni di partite realmente giocate. La partita inizia a match gi\u00e0 in corso in differenti situazioni, e, a seconda della difficolt\u00e0, il giocatore deve amministrare una vittoria (nelle partite pi\u00f9 facili) o vincere una partita rompendo un pareggio o capovolgendo il risultato (in difficolt\u00e0 pi\u00f9 alte).\nModalit\u00e0 calcio di rigore: la classica serie di 5 calci di rigore a testa per squadra dove in caso di pareggio si procede ad oltranza.\nAllenamento: una serie di sfide a differenti livelli di difficolt\u00e0 in 5 specialit\u00e0: dribbling, passaggio, tiro difesa, calcio d'angolo.\nSquadre.\nIn International Superstar Soccer sono presenti 26 nazionali, pi\u00f9 una squadra segreta. Di seguito sono elencate le squadre nell'ordine con cui compaiono nella schermata di selezione."}
{"id": "2655213", "revid": "217591", "url": "https://it.wikipedia.org/wiki?curid=2655213", "title": "Apparizioni di Laus", "text": ""}
{"id": "2655214", "revid": "15756", "url": "https://it.wikipedia.org/wiki?curid=2655214", "title": "Terra (elemento)", "text": "La terra, dimora e luogo d'origine dell'umanit\u00e0, \u00e8 stata spesso venerata come un elemento simbolico, dotato di una propria valenza spirituale, da diverse tradizioni di pensiero.\nPropriet\u00e0 alchemiche.\nLa terra \u00e8 l'ultimo, in ordine di sequenza, dei quattro elementi fondamentali secondo le cosmogonie occidentali e le tradizioni sapienziali dell'antichit\u00e0. Era comunemente associata alla praticit\u00e0, all'approccio materialista, alla moderazione e alla creativit\u00e0 data la sua natura plastica. Era anche attinente agli aspetti fisici e sensuali della vita, oltre a possedere i seguenti attributi:\nIn alchimia la terra \u00e8 associata al numero 4, laddove i tre elementi precedenti, il fuoco creatore, l'acqua su cui si esercita l'atto del creare, e l'aria che stabilizza l'equilibrio del creato, si ripresentano mescolati insieme su un altro livello, il quale costituisce dunque il risultato finale della creazione ma anche un nuovo inizio. Identificabile con tutto ci\u00f2 che \u00e8 solido e oppone resistenza, anche metaforicamente, la terra secondo gli alchimisti consente di dare luogo al sale dei filosofi se abbinata al fuoco. L'essere elementale invocato nelle trasmutazioni alchemiche in tal caso \u00e8 lo Gnomo, che opera nel corrispettivo etereo di questo elemento, ossia l'etere-vitale, da cui deriva l'aspetto odierno della creazione nella sua forma solida e minerale. Cercando continuamente di smaterializzare la terra per ricondurla all'etere-vitale, gli Gnomi secondo Steiner si rendono responsabili della fuoriuscita verso l'alto dei germogli delle piante.\nCome fuoco, acqua e aria, la terra \u00e8 inoltre uno dei quattro elementi in cui \u00e8 suddiviso lo Zodiaco; i segni di terra, in particolare, comprendono Toro, Vergine e Capricorno.\nNegli arcani minori dei Tarocchi la terra corrisponde al seme di denari. Tra i quattro umori governa la bile nera, e fra i temperamenti predomina nel malinconico.\nTradizione greca e romana.\nSecondo la mitologia greca, Prometeo plasm\u00f2 i primi uomini dalla terra, a partire da un composto fangoso. Col filosofo Empedocle di Agrigento (495 - 435 a.C.), la terra divenne uno dei quattro elementi classici, insieme al fuoco, all'aria, e all'acqua. Empedocle li chiamava \"radici\".\nPlatone (427-347 a.C.) accolse nella sua filosofia la dottrina dei quattro elementi di Empedocle. Nel \"Timeo\", suo dialogo cosmologico, il solido platonico associato alla terra \u00e8 il cubo, che \u00e8 formato da sei facce quadrate. Egli collocava la terra tra il fuoco (costituito da quattro lati triangolari) e l'aria (rappresentata da otto facce triangolari).\nAllievo di Platone fu Aristotele (384 - 322 a.C.), il quale ha fornito una diversa spiegazione per i quattro elementi, basata su coppie complementari. Egli li dispose concentricamente intorno al centro dell'universo, a formare la sfera sublunare. Secondo Aristotele, la terra \u00e8 sia fredda che secca, e fra le sfere elementali occupa un posto intermedio fra il fuoco e l'acqua. Ai suoi antipodi sta l'aria.\nTradizione cinese.\nNella filosofia cinese la terra (\u571f in caratteri cinesi, \"t\u01d4\" in pinyin) \u00e8 il terzo dei cinque elementi, i cosiddetti \"wu xing\", di cui essa rappresenta la fase mediana. Trovandosi al centro del ciclo dei mutamenti, possiede un'energia in equilibrio tra \"yin\" e \"yang\", caratterizzata da introspezione e raccoglimento. \u00c8 il momento della raccolta dopo la massima fioritura dell'estate (\"fuoco\"), e difatti corrisponde al periodo dell'anno in cui il Sole \u00e8 nella Vergine, cio\u00e8 all'incirca a settembre, o alle ore 15 nella suddivisione della giornata.\nEssendo un elemento trasformativo che funge da raccordo, viene associata anche ad ogni transito di stagione, al baricentro tra i quattro punti cardinali, al pianeta Terra, al colore giallo-ocra, al clima umido, al pianeta Saturno, e al Drago Giallo (\"Hu\u00e1ng-L\u00f3ng\") che \u00e8 una quinta creatura mitologica oltre alle quattro costellazioni animali.\nLa solidit\u00e0 e la stabilit\u00e0 della terra si traducono psicologicamente in una persona pratica, sicura e responsabile, che conta sulla propria intraprendenza e organizzazione per raggiungere obiettivi concreti e durevoli.\nAltri suoi attributi includono premura, armonia, e radicamento.\nIn ambito medico l'emozione negativa associata alla terra \u00e8 per\u00f2 la preoccupazione, a cui fa da contraltare la capacit\u00e0 di riflessione e di ponderazione.\nGli organi che essa governa, dimora propria del \"Qi\", sono la milza, comprendente anche il pancreas (di natura \"yin\"), e lo stomaco (\"yang\"). Questi che sono ritenuti gli organi-madre dell'organismo, in quanto nutrono e conservano il corpo, sono collegati attraverso i relativi meridiani alle funzioni della bocca, dei tessuti connettivi, del sangue, del sistema immunitario, e del seno. Un loro squilibrio, dovuto a un eccesso di pessimismo, pu\u00f2 ripercuotersi ad esempio in gastriti, o in disturbi delle difese immunitarie.\nNell'astrologia cinese la terra connota i segni del Bue, del Drago, della Capra e del Cane, sebbene essa costituisca il perno centrale degli elementi come descritto dall\"I Ching\" e nel feng shui, e quindi conferisca le sue qualit\u00e0 a tutti e 12 gli animali. Questi si alternano nel cosiddetto ciclo sessagesimale risultante dalla combinazione dei dieci tronchi celesti, ossia dei cinque elementi nelle loro forme \"yin\" e \"yang\", con i dodici rami terrestri, o segni zodiacali cinesi. In particolare:\nNel ciclo generativo dei \"wu xing\" o cinque elementi, la terra \u00e8 prodotta dal fuoco, il quale \u00abriduce ogni cosa in cenere che ridiventa parte della terra al fine di nutrire la vita\u00bb; la terra a sua volta genera il metallo, poich\u00e9 \u00abtutti i metalli devono essere estratti dalla terra in cui risiedono\u00bb.\nNel ciclo distruttivo di controllo, invece, la terra domina l'acqua, perch\u00e9 le dighe e i canali costruiti nel terreno la contengono, ne dirigono il flusso, ed il suolo l'assorbe. Il legno, viceversa, governa la terra impendendone l'erosione, avviluppandola tra le radici degli alberi, prosciugandola e succhiandone i nutrienti."}
{"id": "2655224", "revid": "1276653", "url": "https://it.wikipedia.org/wiki?curid=2655224", "title": "Carmelo Torres", "text": "Secondo i documenti ufficiali nacque a La Barca Jalisco il 16 di luglio del 1927 nonostante alcune fonti vicine a lui affermano che nacque nel 1924. Visse in Italia tra il 1951 e il 1952 per cui parlava un perfetto italiano.Il matador Carmelo Torres visse nei primi anni '50 a Genova, durante il quale fu intervistato dalla giornalista Gloria Angeli Dal 1952 visse in Venezuela. \u00c8 menzionato in molte occasioni nell'enciclopedia \"Los Toros\" di Jos\u00e9 Maria Coss\u00edo, volumi IV, VI e XI, pubblicata dalla casa editrice Espasa Calpe. Prende la \"alternativa\" in Barranquilla (Colombia) nel 1949 toreando per l'ultima volta nel 1986 in Ciudad Nezahualcoyotl (Messico), fu considerato in quel momento il matador di tori in attivit\u00e0 con la pi\u00f9 lunga carriera mondiale (probabile record mondiale di 37 anni d'attivit\u00e0 ininterrotta), fratello del celebre compositore messicano-statunitense Teddy Fregoso e zio dell'affermato cantante Nathaniel del complesso statunitense The Blood Arm. Mor\u00ec a Caracas in Venezuela il 29 di gennaio del 2003 per sopravvenute complicazioni causate dalla malattia di Parkinson, originate apparentemente da una vecchia lesione cerebrale avvenuta in una corrida.\nIndustriale.\nFondatore di \"Persianas Lucy\" (1952-1982), dirigente Della Levolor-Lorentzen in Sudamerica (1962-1982). Introdusse il concetto di minipersiane nel mercato sudamericano con la \"Magic Wand\"\nPatrocinatore, rappresentante di toreri, allevamenti di tori di Lidia ed altri.\nA cominciare dal 1960 e sino al 1982 patrocin\u00f3, diresse e rappresent\u00f2 molte personalit\u00e0 del mondo taurino coi quali condivise la partecipazione tra i quali Luis Miguel Domingu\u00edn, Manolo Martinez, Eloy Cavazos, Palomo Linares, Cesar Gir\u00f3n, Ortega Cano, Miguel Espinosa, Pepe C\u00e1ceres ed Ernesto San Roman portando anche la rappresentanza di allevamenti messicani in Venezuela come Los Martinez, Javier Garfia, Mimiahuapan, San Mart\u00edn y La Gloria. Dovuto a questo incarico ad honorem e alla sua vicinanza all'ex presidente mexicano Jos\u00e9 L\u00f3pez Portillo e a quelli venezuelani Rafael Caldera e Carlos Andres Perez si rese noto anche con il soprannome di \"Il Diplomatico del Toreo\"\nNel 1959 Miguel Aceves Mejia, nel film \"La pallottola sperduta\", interpreta il ruolo del torero Carmelo Torres. Nel 1966 Carmelo Torres fa il suo primo giro del mondo portando con s\u00e9 i suoi arnesi di torero e finisce il suo viaggio in Spagna, era l'anno del campionato mondiale di calcio in Inghilterra. Durante quel viaggio la campagna pubblicitaria sul \"Digame\" fu \"Carmelo Torres, il Giro del Mondo per toreare in Spagna\".\nLavoro intellettuale.\nNel 1979 fonda, assieme a suo figlio Cat Fletcher, Video Sistema Taurino, la prima ditta specializzata in registrazione di corride di tori in Venezuela, diventando cos\u00ec il videoregistratore ufficiale delle grandi figure della corrida di quell'epoca, nel 1982 questa ditta cambia il suo nome per Estudios Televisivos Internacionales M\u00e9xico, Miami, Atlanta, Caracas) per adeguarsi alle diverse produzioni."}
{"id": "2655225", "revid": "1543377", "url": "https://it.wikipedia.org/wiki?curid=2655225", "title": "Cry Me Out", "text": "Cry Me Out \u00e8 il terzo singolo della cantante britannica Pixie Lott estratto dal suo album d'esordio \"Turn It Up\". \u00c8 stato composto da Mads Hauge e Phil Thornalley con la collaborazione di Pixie Lott e Colin Campise e registrato nel 2008.\nPubblicato dopo la pubblicazione dell'album nel formato download digitale, \u00e8 stato pubblicato in formato CD in Regno Unito sotto l'etichetta Mercury Records, mentre verr\u00e0 reso noto nel resto del mondo solo a partire dal 30 novembre 2009.\nStile.\nIl brano costituisce il primo singolo in stile ballad della cantante, la quale, in un'intervista, ha dichiarato di voler creare qualcosa di pi\u00f9 \u00abclassico, maturo e sentimentale\u00bb allo scopo di ottenere un maggiore successo commerciale. La canzone presenta cadenze lente tipiche del pop melodico, con una combinazione di pianoforte e tamburo.\nPixie Lott ha commentato il singolo in un'intervista su BBA:\nLa cantante ha inoltre confessato che il ritornello \"I got your e-mails, you just don't get females\" era la sua parte preferita dell'intero album.\nVideo musicale.\nPixie Lott ha informato i fans sulla pagina personale di Twitter che il videoclip del singolo sarebbe stato disponibile nel tardo ottobre 2009. Il 30 ottobre \u00e8 stato scaricato su YouTube dove \u00e8 stato visualizzato da oltre centomila utenti. Diretto da Jake Nava (regista di video per Beyonc\u00e9, Leona Lewis e Shakira) \u00e8 stato filmato a Cuba.\nClassifiche.\nIl singolo ha debuttato il 31 ottobre 2009 nella Official Singles Chart alla posizione 125, con scarsissima pubblicit\u00e0 e dopo un mese dalla sua pubblicazione. L'8 novembre 2009, \u00e8 salito di 80 posti, raggiungendo la posizione 45."}
{"id": "2655226", "revid": "123678378", "url": "https://it.wikipedia.org/wiki?curid=2655226", "title": "Sud Ouest", "text": "Sud Ouest \u00e8 un quotidiano regionale Francese, con sede a Bordeaux, appartenente al Groupe Sud Ouest.\n\u00c8 uno dei quotidiani regionali francesi pi\u00f9 diffusi: conta 22 edizioni locali distribuite nei dipartimenti del Sud-Ovest della Francia: Charente, Charente Marittima, Dordogne, Gers, Gironda, Landes, Lot e Garonna e Pirenei Atlantici.\nVenne fondato a Bordeaux il 29 agosto 1944 da Jacques Lemo\u00eene, e succedette allo storico quotidiano del Sud-Ovest \"La Petite Gironde\", stampato sin dal 1872."}
{"id": "2655239", "revid": "217591", "url": "https://it.wikipedia.org/wiki?curid=2655239", "title": "Apparizioni di Pontmain", "text": ""}
{"id": "2655242", "revid": "38120", "url": "https://it.wikipedia.org/wiki?curid=2655242", "title": "Voortrekkers", "text": ""}
{"id": "2655243", "revid": "767487", "url": "https://it.wikipedia.org/wiki?curid=2655243", "title": "Anacamptis coriophora", "text": "L'orchidea cimicina (Anacamptis coriophora ) \u00e8 una pianta appartenente alla famiglia delle Orchidacee, diffusa in Europa e Medio Oriente.\nL'epiteto specifico deriva dal greco \u03ba\u03bf\u03c1\u03af\u03c2 = \"cimice\" e \u03c6\u03bf\u03c1\u03cc\u03c2 = \"che porta\", cio\u00e8 portatrice di cimici, in riferimento all'odore sgradevole emesso dal fiore.\nDescrizione.\n\u00c8 una pianta erbacea geofita bulbosa, con fusto alto da 10 a 40\u00a0cm, verde alla base, tendente al porpora verso l'apice. \nL'apparato radicale \u00e8 costituito da due rizotuberi tondeggianti.\nLe foglie inferiori, glaucescenti, sono lineari-lanceolate, quelle cauline sono pi\u00f9 corte, disposte a guaina attorno al fusto; le brattee, lanceolate, sono verdastre con sfumature rosate.\nI fiori sono riuniti, in numero di 15-30, in una infiorescenza densa, inizialmente piramidale, poi cilindrica. \nI sepali e i petali, di colore porpora con venature verdastre, sono riuniti a formare un casco attorno al labello. Quest'ultimo \u00e8 trilobato, pi\u00f9 lungo che largo, ginocchiato alla base, con lobo mediano rivolto all'indietro e lobi laterali pi\u00f9 brevi, con margine dentato. La parte centrale del labello \u00e8 pi\u00f9 chiara e finemente macchiettata di porpora. Lo sperone \u00e8 conico, arcuato verso il basso. Il ginostemio \u00e8 di colore rossastro, con antera violacea e masse polliniche giallastre.\nFiorisce da aprile a giugno.\nBiologia.\nSi riproduce per impollinazione entomofila ad opera di diverse specie di Apidae (\"Bombus\" spp., \"Apis\" spp.).\nDistribuzione e habitat.\nHa un areale molto ampio che si estende dall'Europa al Medio Oriente.In Italia \u00e8 diffusa in tutta la penisola e nelle isole maggiori.\nCresce in prati, cespuglieti, uliveti e lungo i margini delle strade, da 0 a 1500 m di altitudine.\nTassonomia.\nDescritta da Linneo come \"Orchis coriophora\" questa specie \u00e8 stata recentemente assegnata al genere \"Anacamptis\".\nIl numero cromosomico di \"Anacamptis coriophora\" \u00e8 2n=36.\nSottospecie.\nLa popolazioni di \"A. coriophora\" presente nella penisola italiana a sud del Po e nelle isole hanno fiori di colore pi\u00f9 rosato e soprattutto, anzich\u00e9 lo sgradevole odore di cimice, emanano un piacevole odore di vaniglia. Sulla base di tali differenze alcuni Autori riconoscono tali entit\u00e0 come una sottospecie distinta (\"Anacamptis coriophora\" subsp. \"fragrans\"). La sottospecie tuttavia non \u00e8 riconosciuta come valida da \"Plant of the World Online\".\nIbridi.\nSono stati descritti ibridi intergenerici con altri generi di Orchidinae tra cui:"}
{"id": "2655254", "revid": "1186766", "url": "https://it.wikipedia.org/wiki?curid=2655254", "title": "Apparizioni di Fatima", "text": ""}
{"id": "2655258", "revid": "767487", "url": "https://it.wikipedia.org/wiki?curid=2655258", "title": "Pierre Jacky", "text": "Carriera.\nEntra nella Nazionale nel 1997 con il ruolo di collaboratore tecnico. Nel 2004 \u00e8 nominato CT, raggiungendo nel 2017, per la prima volta nella storia dei \"Bleus,\" la qualificazione agli Europei."}
{"id": "2655259", "revid": "21880", "url": "https://it.wikipedia.org/wiki?curid=2655259", "title": "Anacamptis coriophora coriophora", "text": ""}
{"id": "2655261", "revid": "217591", "url": "https://it.wikipedia.org/wiki?curid=2655261", "title": "Apparizioni di Beauraing", "text": ""}
{"id": "2655263", "revid": "146092", "url": "https://it.wikipedia.org/wiki?curid=2655263", "title": "Area 28 fontane", "text": "L'Area 28 fontane \u00e8 una zona della Mostra d'Oltremare di Napoli, sita nel quartiere di Fuorigrotta.\nL'intera area rappresenta, nell'insieme, un disegno planimetrico alquanto singolare. Essa \u00e8 composta dai tappeti erbosi di \"lolium perenne\" caratterizzati dalla successione di 28 fontane ornamentali con \"getto a ciuffo\" e a forma circolare.\nTale area fu concepita da Luigi Piccinato e aveva la funzione di ingannare, otticamente, la prospettiva reale del complesso (in particolare quella inerente al Palazzo dell'Arte e il Teatro Mediterraneo). Ad esempio, il viale centrale risulta via via pi\u00f9 ristretto, assumendo una forma a cono."}
{"id": "2655265", "revid": "217591", "url": "https://it.wikipedia.org/wiki?curid=2655265", "title": "Apparizioni di Banneux", "text": ""}
{"id": "2655268", "revid": "1566286", "url": "https://it.wikipedia.org/wiki?curid=2655268", "title": "Julie Brown", "text": "Negli anni ottanta si \u00e8 fatta conoscere come attrice comica, nei ruoli di ragazza superficiale o in satire indirizzate verso cantanti (come Madonna).\nBiografia.\nInfanzia.\nBrown nacque a Van Nuys, in California, figlia di Celia Jane McCanne e di Leonard Francis Brown. Dopo la scuola cattolica, si iscrisse alla Van Nuys Hig School e successivamente frequent\u00f2 il Los Angeles Valley College.\nCarriera.\nBrown inizi\u00f2 la sua carriera nei bar di Los Angeles dove spesso faceva delle battute sullo stereotipo delle ragazze superficiali. Spesso si stabiliva in alcune comunit\u00e0 gay. Brown prov\u00f2 anche a recitare in cortometraggi, uno di questi, \"5 Minutes Miss Brown\", era un fittizio resoconto della sua scalata al successo.\nBrown cominci\u00f2 a lavorare in televisione come guest star in un episodio di \"Happy Days\". Dopo un breve ruolo nel film di Clint Eastwood \"Fai come ti pare\", l'attrice Lily Tomlin la not\u00f2 in un cabaret e le assegn\u00f2 una parte nel film \"The Incredible Shrinking Woman\". Altre brevi comparse di Brown furono in alcuni programmi come \"Laverne &amp; Shirley\", \"Buffalo Bill\", \"I Jefferson\" e \"Newheart\".\nNel 1984 incise il suo primo EP intitolato \"Goddess in Progress\" e venne subito notato e messo al successo dal Dr. Demento. Le canzoni \" 'Cause I'm Blond\" e \"The Homecoming Queen's Got a Gun\" ebbero grande successo.\nNel 1987 Brown incise il suo primo e ultimo album studio intitolato \"Trapped in the Body of a White Girl\", nel quale ancora una volta metteva in ridicolo lo stereotipo di ragazza superficiale. I videoclip di alcune sue canzoni vennero trasmessi su MTV. Nel 1989, per tre anni, condusse il programma intitolato \"Just Say Julie\" in cui interpretava una esigente, regolatrice, pessimista e affascinante ragazza superficiale. Sempre nel 1989 partecip\u00f2 al film \"Le ragazze della Terra sono facili\".\nNel 1991 condusse lo show \"The Julie Brown Show\" e nel 1992 nello show \"The Edge\". Nel 1992 fece il suo primo film da protagonista intitolato \"\" (una parodia sulla vita di Madonna). Dal 2000 al 2001 cre\u00f2 la sitcom \"Strip Mall\", in cui vi recit\u00f2 anche come protagonista.\nNel 2005 registr\u00f2 il suo nuovo singolo intitolato \"I Want to Be Gay\". Nel 2008 scrisse e partecip\u00f2 al film \"Camp Rock\" insieme ai The Jonas Brothers e a Demi Lovato. Sempre nello stesso anno registr\u00f2 la canzone \"The Ex-Beauty Queen's Got a Gun\" in formato digitale. Questa canzone era un \"sequel\" di \"The Homecoming Queen's Got a Gun\" con dei riferimenti a Sarah Palin.\nVita privata.\nNel 1983 spos\u00f2 lo scrittore e attore Terrence E. McNally, ma il matrimonio dur\u00f2 solo sei anni. Nel 1994 spos\u00f2 Kenneth Rathjen, e insieme ebbero un figlio. Tredici anni dopo i due divorziarono.\nDoppiatrici italiane.\nDa doppiatrice \u00e8 sostituita da:"}
{"id": "2655269", "revid": "339392", "url": "https://it.wikipedia.org/wiki?curid=2655269", "title": "S\u00e3o Paulo (A12)", "text": ""}
{"id": "2655271", "revid": "92723", "url": "https://it.wikipedia.org/wiki?curid=2655271", "title": "Leandro Gobatto", "text": "Caratteristiche tecniche.\nGobatto \u00e8 un trequartista, simile per posizione in campo a Ronaldinho. Pu\u00f2 essere impiegato dietro alle punte, oppure come trequartista centrale nel modulo 4-2-3-1; nella stagione al Piacenza \u00e8 stato anche utilizzato come mezzala sinistra.\nCarriera.\nBrasiliano di San Paolo, Gobatto inizia la sua carriera da calciatore nel Clube Atl\u00e9tico Juventus, squadra militante nella S\u00e9rie B, secondo livello del campionato nazionale.\nNel 2004 si trasferisce al Brujas, militante nella massima serie costaricana. Vi rimane per due stagioni, mettendo a segno globalmente 12 reti in 30 partite.\nNell'aprile 2006 arriva in Italia, dove sostiene un provino con l'. Scartato dai friulani, resta comunque in Italia passando in prestito al , in Serie B. Con la formazione emiliana disputa solamente 9 partite, senza impressionare, e a fine stagione lascia il Piacenza per tornare a giocare in Costa Rica, sempre nel Brujas. Qui riconquista il posto da titolare mettendo a segno complessivamente 4 reti in 22 incontri disputati.\nNel 2009 torna a giocare in patria, nel Santa Cruz Futebol Clube, squadra di Recife, e nel 2010 si trasferisce al S\u00e3o Bernardo Futebol Clube, militante nel Campionato Paulista di calcio."}
{"id": "2655274", "revid": "729019", "url": "https://it.wikipedia.org/wiki?curid=2655274", "title": "Danie Gerber", "text": "Biografia.\nCresciuto nel villaggio di Despatch nella provincia di Port Elizabeth, Danie Gerber milit\u00f2 nella selezione provinciale dell'allora Provincia Orientale (oggi Provincia del Capo Orientale) e poi nella Western Province; esordiente nel nel 1980, disput\u00f2 solo 24 \"test match\" in 12 anni di attivit\u00e0 internazionale a causa dell'isolamento politico cui il suo Paese fu sottoposto a causa del regime di \"apartheid\" l\u00ec vigente; inoltre, 10 di tali 24 \"test match\" furono disputati contro selezioni internazionali, 6 contro i \"Giaguari\" sudamericani, e 4 contro i \"New Zealand Cavaliers\", formazione di \"All Blacks\" mai riconosciuta dalla Federazione neozelandese, la quale aveva cancellato il \"tour\" in Sudafrica in quanto quest'ultimo intraprendeva una politica contraria al suo statuto.\nQuesto comunque non imped\u00ec a Gerber di essere invitato, nel 1984, dai Barbarians in due incontri, uno dei quali contro la .\nDisput\u00f2 il suo ultimo incontro internazionale a Twickenham nel 1992 contro l', e poco dopo cess\u00f2 anche la sua attivit\u00e0 di club in Sudafrica nelle file del Free State; nel 1993 fu ingaggiato in Italia dall'Aquila, che nel campionato 1993-94 giunse fino alla finale-scudetto; in tale torneo Gerber registr\u00f2 il record di mete (20), l'ultima delle quali fu nell'incontro di finale contro il pi\u00f9 quotato Milan, vincendo il quale la formazione abruzzese si laure\u00f2 campione d'Italia per la quinta volta nella sua storia; nel 2007 Gerber \u00e8 stato ammesso nell'International Rugby Hall of Fame con la motivazione di essere stato \u00abun tre quarti centro di livello mondiale\u00bb."}
{"id": "2655275", "revid": "217591", "url": "https://it.wikipedia.org/wiki?curid=2655275", "title": "Apparizioni di Kibeho", "text": ""}
{"id": "2655276", "revid": "767487", "url": "https://it.wikipedia.org/wiki?curid=2655276", "title": "Lago di Guija", "text": "Il lago di Guija si trova nel confine fra El Salvador e il Guatemala. Questo lago \u00e8 di origine vulcanica e si trova ad un'altitudine inferiore ai 500 metri d'altitudine."}
{"id": "2655277", "revid": "30677", "url": "https://it.wikipedia.org/wiki?curid=2655277", "title": "Sanganeb lighthouse", "text": ""}
{"id": "2655278", "revid": "1543377", "url": "https://it.wikipedia.org/wiki?curid=2655278", "title": "Progettazione Universale", "text": "Esistono diverse definizioni di Progettazione Universale (PU) (in Europa viene usata la dizione \"Design for All - DfA\", mentre negli Stati Uniti si preferisce \"Universal design\"). Alcuni esempi sono: \u201cla progettazione di prodotti ed ambienti utilizzabili da tutti, nella pi\u00f9 larga misura possibile, senza necessit\u00e0 di adattamenti o di progettazione speciale\u201d (The Trace Centre),oppure \u201cLa progettazione di prodotti, servizi e ambienti in modo che possano essere utilizzati dalla maggior parte di persone possibile, indifferentemente dalla loro et\u00e0 e caratteristiche fisiche (es. altezza, capacit\u00e0 di vedere ed udire e mobilit\u00e0 degli arti)\u201d e ancora \u201clo sforzo consapevole e sistematico di applicare proattivamente (in anticipo rispetto al sorgere dei problemi) principi, metodi e strumenti, in modo da sviluppare prodotti e servizi informatici e di telecomunicazione accessibili ed utilizzabili da tutti i cittadini, eliminando cos\u00ec la necessit\u00e0 di adattamenti successivi o progettazioni speciali\u201d (Stephanidis et.al., 2001).\nLa Progettazione Universale nell'ambito delle Tecnologie dell'Informazione e della Comunicazione (ICT - anche nei documenti in italiano si usa normalmente la sigla inglese corrispondente a \u201cInformation and Communication Technology\u201d) non dovrebbe essere intesa come l'impegno di proporre una soluzione unica per tutti, ma come un approccio incentrato sull'utente (user-centred), per realizzare prodotti che possano automaticamente soddisfare l'insieme possibile di abilit\u00e0, requisiti e preferenze dei singoli utenti. Conseguentemente il risultato del processo di progettazione non deve essere inteso come un singolo progetto, ma come uno spazio progettuale popolato di alternative appropriate, insieme alla spiegazione del fondamento logico di ogni alternativa, cio\u00e8, le caratteristiche specifiche di ogni utente ed ogni contesto di uso per i quali le alternative sono state progettate.\nConcetti correlati.\nLe tecnologie Assistive (o Tecnologie per la Disabilit\u00e0 e l'Autonomia), l'accessibilit\u00e0 (Universale), la progettazione inclusiva possono essere considerati concetti correlati alla Progettazione Universale nella promozione dell'inclusione.\nTradizionalmente, i problemi di accessibilit\u00e0 sono stati risolti attraverso adattamenti e l'utilizzo dei prodotti delle Tecnologie Assistive \u00e8 stato l'approccio tecnico per ottenere tali adattamenti.\nL'Accesso Universale implica l'accessibilit\u00e0 e l'usabilit\u00e0 delle Tecnologie dell'Informazione e delle Telecomunicazioni (ICT) da parte di tutti, in ogni luogo e in ogni momento, e l'inclusione di tutti in ogni contesto di vita. Tende a rendere possibile un accesso equo e una partecipazione attiva, potenzialmente di tutti, alle attivit\u00e0 umane mediate da calcolatore e dalle telecomunicazioni, sia esistenti che emergenti, sviluppando prodotti e servizi universalmente accessibili e usabili e mettendo a disposizione nell'ambiente, quando necessario, adatte funzionalit\u00e0 di supporto alle persone. Questi prodotti e servizi devono essere capaci di soddisfare i requisiti individuali degli utenti in contesti di uso differenti, indipendentemente dalla locazione, dagli apparecchi utilizzati o dal loro ambiente operativo. L'approccio tendente a permettere l'utilizzo dei servizi e delle apparecchiature \u00e8 generalizzato, con lo scopo di consentire l'accesso alla Societ\u00e0 dell'Informazione nel suo complesso. Si suppone che i cittadini vivano in ambienti popolati di oggetti intelligenti, in cui le attivit\u00e0 da svolgere e il modo di svolgerle siano completamente ridefiniti, comprendendo una combinazione di attivit\u00e0 quali l'accesso all'informazione, la comunicazione interpersonale ed il controllo ambientale. Ai cittadini deve essere garantita la possibilit\u00e0 di svolgere tali attivit\u00e0 facilmente e piacevolmente.\nLa Progettazione Universale \u00e8 stata introdotta principalmente nell'ambito dell'Interazione Persona-Calcolatore(pi\u00f9 conosciuta nell'accezione inglese \"Human-Computer Interaction - HCI\") basandosi principalmente sul concetto di fornire servizi ad una variet\u00e0 di utenti, il che implica tener conto della loro diversit\u00e0. Il suo fondamento logico risiede nel fatto che gli utenti sono tra loro diversi ed hanno differenti esigenze di accessibilit\u00e0 e usabilit\u00e0. \u00c8 quindi necessario tener conto di tutti gli utilizzatori potenziali in una procedura di progettazione incentrata sull'utente. Recentemente, l'ambito della progettazione sta divenendo sempre pi\u00f9 complesso e le diversit\u00e0 devono essere considerate sotto altri punti di vista, rispetto a quelli tradizionali. L'interazione non va pi\u00f9 intesa con calcolatori e terminali, ma con l'ambiente e gli oggetti in esso contenuti. Perci\u00f2, devono essere presi in considerazione paradigmi, metafore, media e modalit\u00e0 differenti. Inoltre, l'utente/cittadino non dovr\u00e0 svolgere compiti determinati dall'applicazione in uso, ma coerenti con gli obiettivi da raggiungere nella vita quotidiana, differenti nei diversi ambienti applicativi. Gli obiettivi da raggiungere potranno essere complessi non solo per la prevista integrazione di funzioni per l'accesso all'informazione, la comunicazione interpersonale e il controllo ambientale, ma anche perch\u00e9 queste possono coinvolgere comunit\u00e0 di utenti.\nQuesto da un'idea della complessit\u00e0 dei problemi da affrontare, della limitazione dei concetti classici di accessibilit\u00e0 e della necessit\u00e0 di approcci innovativi.\nVantaggi e problematiche.\nLa comunicazione sull'e-Accessibilit\u00e0 della Commissione europea, ha identificato un nucleo di problematiche pratiche, questioni riguardanti il mercato, aspetti legali e politiche per ottenere il miglioramento dell'e-Accessibilit\u00e0 e della e-Inclusione in Europa, elaborando un approccio che si basa su:\nIn questa ottica le problematiche che devono essere affrontate includono:\nPer una discussione completa e attuale sulle problematiche ed i benefici della Progettazione Universale, nell'ambito delle ICT, si pu\u00f2 fare riferimento al Libro Bianco della rete EDeAN (2005) e il \u201cReport on the impact of technological developments on eAccessibility\" del progetto DfA@eInclusion.\nFondamenti legislativi e normativi.\nL'attuale indirizzo politico sull'accessibilit\u00e0 nella Societ\u00e0 dell'Informazione in Europa \u00e8 costituito dall'iniziativa i2010. Tale iniziativa \u201ci2010 \u2013 una Societ\u00e0 dell'Informazione Europea per la crescita e l'occupazione\u201d \u00e8 stata lanciata dalla Commissione Europea come uno schema per affrontare le principali sfide e sviluppi della Societ\u00e0 dell'Informazione e dei media fino al 2010. L'iniziativa i2010 promuove un'economia digitale aperta e competitiva e mette in luce le ICT come motore di sviluppo per l'inclusione e la qualit\u00e0 della vita. L'iniziativa comprende un insieme di strumenti politici per l'Unione Europea al fine incoraggiare lo sviluppo dell'economia digitale, come ad esempio strumenti di regolamentazione, di ricerca e partenariato tra i soggetti interessati.\nEguaglianza e non-discriminazione.\nL'obiettivo della Strategia sulla Disabilit\u00e0 dell'Unione europea \u00e8 una societ\u00e0 aperta e accessibile per tutti. Le barriere devono essere identificate e rimosse. Questa strategia ha tre intenti principali: la cooperazione tra la Commissione e gli Stati Membri, una piena partecipazione delle persone con disabilit\u00e0 e l'inserimento della disabilit\u00e0 nella formulazione delle politiche comunitarie. La non-discriminazione \u00e8 anche uno dei principi generali della \u201cConvenzione sui Diritti delle Persone con Disabilit\u00e0\u201d, adottata dall'Assemblea Generale delle Nazioni Unite il 13 dicembre 2006 e resa disponibile per la ratifica il 30 marzo 2007.\nTelecomunicazioni e la Societ\u00e0 dell'Informazione.\nC'\u00e8 una lunga tradizione della legislazione europea sulle telecomunicazioni. Nel 2002 l'Unione Europea ha adottato un nuovo quadro normativo per le reti ed i servizi di comunicazione elettronica, comprendendo tutte le forme di telecomunicazioni cablate e non cablate, trasmissione dati e dadio diffusione. Dal punto di vista della Progettazione Universale le Direttive pi\u00f9 importanti sono: quella su un quadro normativo comune e quella sul servizio universale e i diritti degli utenti in relazione alle reti ed i servizi di comunicazione elettronica (Direttiva sul Servizio Universale).\nCommesse pubbliche.\nLe commesse pubbliche sono un forte impulso economico e quindi un importante strumento per promuovere l'accessibilit\u00e0. Il pacchetto legislativo contenuto nelle Direttive sulle procedure di aggiudicazione delle commesse pubbliche, approvate nel 2004 dal Parlamento europeo e dal Consiglio dei Ministri dell'UE, aiuter\u00e0 a semplificare e modernizzare le procedure di aggiudicazione.\nLe nuove direttive consentono di tener conto dei bisogni di accessibilit\u00e0 ai diversi livelli del processo di aggiudicazione. \nAppare ovvio che sia conveniente riferirsi agli standard vigenti per stilare le specifiche tecniche. Esistono gi\u00e0 diversi standard che possono essere usati a questo scopo (CEN, ETSI e ITU) e molte fonti che possono essere utili nella pratica. Come pure possono essere utili linee guida come quelle WAI o linee guida nazionali.\nNel futuro sar\u00e0 probabilmente pi\u00f9 facile reperire standard adatti. Infatti la Commissione Europea ha dato mandato (M/376&lt;ref name=\"M/376\"&gt;European Commission Enterprise and Industry Directorate-General (2005): Standardisation Mandate to CEN, CENELEC, and ETSI in support of European accessibility requirements for public procurement of products and services in the ICT domain, Accessed 2009-10-09.&lt;/ref&gt;) alle Organizzazioni Europee di Standardizzazione (CEN, CENELEC e ETSI), di trovare una soluzione per i requisiti comuni e la valutazione di conformit\u00e0.\nDiritto d'autore.\nNon tutti i prodotti sono direttamente accessibili per le persone con disabilit\u00e0. Quando vengono realizzati audiolibri, o altri prodotti accessibili, viene creata una copia aggiuntiva ed in questa situazione i diritti d'autore possono essere un problema. D'altro canto i diritti d'autore sono una parte fondamentale della sostenibilit\u00e0 di una societ\u00e0 creativa. Questo conflitto d'interessi deve essere risolto, per garantire che la Societ\u00e0 dell'Informazione sia una Societ\u00e0 per tutti. In questo campo esiste una legislazione europea ed internazionale. Gli obiettivi della Direttiva sull'armonizzazione di taluni aspetti del diritto d'autore e dei diritti connessi nella societ\u00e0 dell'informazione, sono l'adattamento della legislazione sul diritto d'autore e i diritti correlati, per tener conto dello sviluppo tecnologico, e la trasposizione in legge Comunitaria dei principali obblighi internazionali derivanti dai due trattati sul diritto d'autore ed i diritti correlati adottati nell'ambito dell'Organizzazione Mondiale per la Propriet\u00e0 Intellettuale (World Intellectual Property Organisation \u2013 WIPO) nel dicembre 1996.\nProtezione della privacy.\nLe moderne tecnologie sono in grado di raccogliere una significativa quantit\u00e0 di dati personali. L'utente \u00e8 interessato alla correttezza di questa informazione e al suo uso appropriato. Le persone possono desiderare di mantenere alcune informazioni riservate e avere accesso alle informazioni che sono state raccolte. In altre parole \u00e8 richiesta una protezione della privacy. Nel 1995 l'Unione Europea ha adottato una Direttiva sul trattamento dei dati personali. Questa Direttiva stabilisce i principi di base per la raccolta, l'immagazzinamento e l'uso dei dati personali, che dovrebbero essere rispettati dai governi, dalle aziende e da ogni altra organizzazione o individuo impiegato nel trattamento dei dati personali.\nLinee guida e standard collegati.\nNegli Stati Uniti, in Australia, in Giappone e nell'Unione europea sono state messe in atto azioni legislative, che richiedono ai soggetti pubblici e alle aziende di assicurarsi che i loro prodotti e servizi siano accessibili ed usabili non soltanto dagli utenti medi ma anche da altri utenti, come le persone anziane o le persone con disabilit\u00e0. Poich\u00e9 non avrebbe senso indicare per legge requisiti tecnici \u2013 e quindi limitati nel tempo - i testi legislativi si riferiscono preferibilmente agli standard (internazionali).\nStandardizzazione: aspetti generali.\nLa standardizzazione, cio\u00e8 l'attivit\u00e0 tesa alla definizione di standard (in inglese: ; in francese: ; in tedesco: ; in spagnolo: ) condivisi, \u00e8 un'azione volontaria, messa in atto (nel passato quasi esclusivamente) da partner commerciali che pensavano che tale pratica permetta uno scambio migliore di beni e prodotti. Questo significa, molto spesso, che l'accettazione degli standard sia volontaria e in funzione dei benefici commerciali previsti. Solo molto limitatamente i rappresentanti dei consumatori partecipano al processo della standardizzazione. \nD'altra parte, in molti paesi le leggi richiedono con sempre maggiore frequenza l'accettazione di diversi standard (ad esempio sulla sicurezza o su aspetti ecologici). Ne consegue che attualmente vengono stimolate (finanziate), direttamente o indirettamente, molte iniziative di standardizzazione da parte di enti pubblici o, in Europa, dalla Commissione Europea. Inoltre, molte linee guida sono state create da gruppi di soggetti interessati.\nSviluppi recenti della standardizzazione correlata con le ICT (standard formali).\nPoich\u00e9 la produzione di standard correlati alla Progettazione Universale \u00e8 stata menzionata esplicitamente nei Piani di Azione dell'Unione Europea eEurope2002 e i2010, sono state intraprese diverse azioni in questo ambito. Possono essere individuate quattro strategie principali:\nStandard correlati alla PU nella ICT.\nGuida ETSI sui \"Fattori Umani (Human Factors HF); Linee guida per prodotti e servizi ICT; \"Design for All\".\nLe Linee Guida di Accessibilit\u00e0 dei Contenuti Web (WCAG) 2.0 comprendono un vasto insieme di raccomandazioni per rendere il Web pi\u00f9 accessibile. Seguendo tali linee guida, il contenuto viene reso pi\u00f9 accessibile ad un vasto insieme di persone con disabilit\u00e0, includendo persone con disabilit\u00e0 della vista, dell'udito, dell'apprendimento o cognitive, del linguaggio, dei movimenti, e combinazioni delle stesse. Seguendo le linee guida sar\u00e0 inoltre possibile, in molti casi, rendere i contenuti Web pi\u00f9 usabili per tutti.\nCampi di applicazione.\nI campi di applicazione della Progettazione Universale applicata alle ICT, includono ogni ambito in cui le Tecnologie della Comunicazione e dell'Informazione sono utilizzate.\nLa significativit\u00e0 dei campi di applicazione della Progettazione Universale \u00e8 un'indicazione del suo ruolo nella realizzazione di una Societ\u00e0 dell'Informazione socialmente accettabile e coerente, e anche della variet\u00e0 delle attivit\u00e0 umane influenzate. I campi di applicazione critici per la Progettazione Universale possono essere riepilogati come segue:\nIl Libro Bianco \"Toward an Information Society for All: An International R&amp;D Agenda\" (1998), pubblicato dal Forum Scientifico Internazionale \"Towards an Information Society for All\" (ISF-IS4ALL), ha impostato la discussione sull'importanza dei succitati campi applicativi, come riportato nel brano seguente:\nIstruzione e formazione.\nUno dei principali strumenti per incrementare la consapevolezza e la pratica della Progettazione Universale \u00e8 lo sviluppo di programmi di formazione. Sono quindi necessari professionisti che abbiano acquisito una conoscenza specialistica e opportune capacit\u00e0 operative sulla Progettazione Universale, inoltre, anche i professionisti che attualmente lavorano nell'industria hanno la necessit\u00e0 di acquisire ulteriori conoscenze ed esperienza sulla Progettazione Universale.\nAttualmente si trovano pochissimi casi di programmi di laurea universitari che forniscano una specializzazione sulla Progettazione Universale o che includano esplicitamente dei moduli su questo argomento. Questa mancanza \u00e8 stata affrontata dal progetto DfA@eInclusion, che ha ideato appositi curricula riguardanti:\nLa realizzazione di tali programmi \u00e8 gi\u00e0 in atto in alcuni luoghi, ad esempio nell'Universit\u00e0 del Middlesex, Gran Bretagna e nell'Universit\u00e0 di Linz, Austria. Gli argomenti fondamentali includono la comprensione dei principi dei diritti umani, la realizzazione di standard, la conoscenza della legislazione e della normativa attinente, la progettazione e realizzazione di tecnologie assistive, come pure il miglioramento dell'accesso a prodotti e servizi di uso generale.\nL'accessibilit\u00e0 del Web \u00e8 una componente importante per l'accesso alla Societ\u00e0 dell'Informazione: una guida ed informazioni a questo proposito sono fornite dal World Wide Web Consortium's Web Accessibility Initiative (W3C-WAI) e da tutorial in rete (es. Opera's Web Standards Curriculum).\nAnche il problema della formazione dei professionisti nell'industria \u00e8 stato affrontato dal progetto DfA@eInclusion. \u00c8 stato prodotto un curriculum completo per questa area formativa. Nel maggio 2009 \u00e8 stato istituito un \"workshop\" del CEN da titolo \u201cCurriculum per la formazione di professionisti nella Progettazione Universale (UD-Prof)\u201d. Secondo le regole generali dei workshop del CEN, esso offre a coloro che sono direttamente coinvolti un'opportunit\u00e0 di discutere e migliorare il curriculum sulla Progettazione Universale per professionisti che lavorano nelle industrie ICT.\nReti e Progetti correlati.\nEDeAN - European Design for all eAccessibility Network.\nLa Rete Europea per la Progettazione Universale e l'e-Accessibilit\u00e0 (EDeAN) \u00e8 una rete di 160 organizzazioni situate negli stati membri dell'Unione Europea. L'obiettivo della rete \u00e8 di sostenere l'accesso di tutti i cittadini alla Societ\u00e0 dell'Informazione. La rete EDeAN fornisce: un forum europeo per le istanze sulla Progettazione Universale, sostenendo gli obiettivi di inclusione dell'Unione Europea; un mezzo per favorire la consapevolezza nei settori pubblico e privato; risorse in rete per la Progettazione Universale.\nLa rete \u00e8 coordinata da un Segretariato a rotazione annuale tra i Centri di Contatto Nazionali, punti di contatto e coordinamento nazionali in ogni stato membro del'\u2019UE.\nEIDD - Design for All Europe.\nEIDD - Design for All Europe \u00e8 un'organizzazione europea autofinanziata al 100%, che abbraccia l'intera area della teoria e della pratica della Progettazione Universale, dall'ambiente edificato ed i prodotti materiali, alla progettazione di sistemi e servizi di comunicazione. \nIstituita originariamente nel 1993 come \"Istituto Europeo per la Progettazione e la Disabilit\u00e0\", per contribuire a migliorare la qualit\u00e0 della vita attraverso la Progettazione Universale, nel 2006 cambia il suo nome per mantenerlo in linea con la sua principale attivit\u00e0. EIDD - Design for All Europe diffonde l'applicazione della Progettazione Universale tra le comunit\u00e0 governative e degli affari, non ancora al corrente dei suoi benefici. Attualmente (2009) ha membri attivi in 22 paesi europei.\nGli obiettivi dell'EIDD sono: incoraggiare la comunicazione e l'attiva interazione tra professionisti interessati nella teoria e pratica della Progettazione Universale e gettare ponti tra questi ed altri membri della comunit\u00e0 di progettisti internazionale, come pure verso tutte le altre comunit\u00e0 per cui la Progettazione Universale possa produrre una reale differenza nella qualit\u00e0 della vita di ognuno.\nEsempi di progetti di ricerca finanziati dalla UE riguardanti le ICT e l'inclusione.\n\u00c8 un progetto di supporto ad EDeAN. Il progetto punta allo sviluppo di un modello di corso di formazione della Progettazione Universale mirato per le industrie, a strutturare corsi e curricula per lo studio della Progettazione Universale a livello di laurea e superiore, ed infine la realizzazione di una base di conoscenza in linea sulla Progettazione Universale.\nQuesto progetto tende allo sviluppo di browser Web adattabile con interfaccia adattabile, che possa essere utilizzata sia a casa sia al lavoro, da persone con ridotte capacit\u00e0 cognitive.\nIl progetto si propone di realizzare un terminale universale (standard) per il controllo a distanza delle apparecchiature domestiche, rivolto alle persone con leggero deficit cognitivo e alle persone anziane.\nIl progetto mira a realizzare un sistema di componenti aggiuntivi (add-on), scalabili e adattabili, per sensori e tecnologie assistive in modo da poterle inserire in modo modulare all'interno di una casa intelligente, per migliorare l'autonomia delle persone.\nIl progetto si occupa della prossima generazione di dispositivi assistivi per le persone disabili dell'udito, al fine di renderle pienamente partecipi della Societ\u00e0 dell'Informazione.\nIl progetto ha l'intento di sviluppare un prototipo di protesi cognitiva per aiutare le persone con demenza a svolgere le attivit\u00e0 quotidiane.\nIl progetto cerca di integrare l'accessibilit\u00e0 nei servizi e beni di consumo comuni. Lo scopo \u00e8 quello di sviluppare una piattaforma tecnologica che permetta alle persone anziane e alle persone disabili di continuare a vivere nelle loro case e rimanere nelle loro comunit\u00e0.\nIl progetto tende a formare gli utenti finali sulle questioni riguardanti la standardizzazione per renderli capaci di partecipare alle attivit\u00e0 di standardizzazione nell'area delle ICT"}
{"id": "2655282", "revid": "1632387", "url": "https://it.wikipedia.org/wiki?curid=2655282", "title": "Complemento oggetto interno", "text": "In linguistica, un complemento oggetto interno \u00e8 un oggetto diretto che condivide la stessa radice o lo stesso significato del verbo a cui \u00e8 legato. \u00c8 retto sempre da un verbo intransitivo. Tale nozione rappresenta dunque una specificazione su basi semantiche della nozione di complemento oggetto.\nIl complemento oggetto interno esiste in molte lingue, anche completamente indipendenti l'una dall'altra. \u00c8 infatti presente in italiano, in arabo, chewa, tedesco, inglese, ebraico, islandese, coreano, russo, greco antico, giapponese, latino.\nDi norma, i verbi detti \"intransitivi\" non hanno altro argomento oltre al soggetto. Alcuni verbi intransitivi possono per\u00f2 avere dei complementi oggetti, detti \"interni\". Cos\u00ec, ad esempio:\nCome si vede, normalmente l'oggetto interno ha un significato affine al verbo di cui diviene argomento o persino condivide la stessa radice, ed \u00e8 inoltre spesso accompagnato da un aggettivo.\nDi norma, \u00e8 possibile sostituire il complemento oggetto interno con un avverbio (lessicalmente legato per derivazione all'aggettivo che sostituisce):"}
{"id": "2655285", "revid": "30677", "url": "https://it.wikipedia.org/wiki?curid=2655285", "title": "Sanganeb Reef Light", "text": ""}
{"id": "2655293", "revid": "767487", "url": "https://it.wikipedia.org/wiki?curid=2655293", "title": "Sandro O B", "text": "Sandro O.B. \u00e8 il ventiduesimo album di DJ Gruff uscito il 7 novembre 2009 ed \u00e8 stato presentato al centro sociale Leoncavallo di Milano.\nIl disco realizzato in studio presenta la partecipazione di numerosi artisti della scena Hip Hop italiana tra cui spiccano Cenzou ed Esa. In questo disco DJ Gruff si \u00e8 circondato anche di musicisti come Daniele Pulimeno, Antonio Tarantino (chitarrista) e Alessandro Semprevivo, rispettivamente basso, piano e batteria."}
{"id": "2655295", "revid": "1456895", "url": "https://it.wikipedia.org/wiki?curid=2655295", "title": "Trasposizione (scacchi)", "text": ""}
{"id": "2655299", "revid": "228587", "url": "https://it.wikipedia.org/wiki?curid=2655299", "title": "Schwerte", "text": "Schwerte (in basso tedesco \"Schweierte\") \u00e8 una citt\u00e0 di 48.000 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di Arnsberg ed al circondario di Unna (targa UN).\nSchwerte si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\").\nGeografia fisica.\nPosizione geografica.\nSchwerte si trova a sud-est di Dortmund nella parte orientale della regione della Ruhr. La zona boscosa in gran parte a nord della superficie cittadina \u00e8 conosciuta come Montagne Ardey. Ad est si trova la citt\u00e0 di Gehrenbach-Stausee.\nClima.\nLe precipitazioni annuali sono di 871 millimetri ed \u00e8 dunque piuttosto elevato, in quanto i valori medi che si registrano in Germania sono inferiori. Il mese pi\u00f9 asciutto \u00e8 febbraio, la maggior parte delle precipitazioni si registrano nel mese di luglio. Il mese di luglio, \u00e8 1,7 volte pi\u00f9 piovoso rispetto a febbraio."}
{"id": "2655301", "revid": "287204", "url": "https://it.wikipedia.org/wiki?curid=2655301", "title": "Montevitozzo", "text": "Montevitozzo \u00e8 una frazione del comune italiano di Sorano, nella provincia di Grosseto, in Toscana.\nGeografia fisica.\nMontevitozzo \u00e8 situato nell'entroterra collinare della Maremma grossetana, in un territorio noto come area del Tufo. Con i suoi 668 metri di altitudine \u00e8 la localit\u00e0 pi\u00f9 elevata del comune di Sorano. La frazione si trova a circa 12\u00a0km dal capoluogo comunale e poco pi\u00f9 di 80\u00a0km da Grosseto.\nStoria.\nMontevitozzo nacque come territorio degli Aldobrandeschi che nel 1284 venne sottomesso al comune di Orvieto. Nel XV secolo pass\u00f2 sotto il controllo dei Senesi, a seguito di accordi intercorsi con gli Ottieri e alla contemporanea rinuncia del comune di Orvieto alle precedenti mire espansionistiche. Successivamente, la Repubblica di Siena cedette il complesso agli Orsini di Pitigliano, che la inglobarono nella loro contea. Agli inizi del XVII secolo, Montevitozzo pass\u00f2 nelle mani dei Medici, i quali lo cedettero alla famiglia Barbolani di Montauto, elevandolo al titolo di marchesato. Con il passaggio nel Granducato di Toscana fu annesso al comune di Sorano.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Montevitozzo. Sono indicati gli abitanti dell'intera frazione e, dove \u00e8 possibile, la cifra riferita al solo capoluogo di frazione. Dal 1991 sono contati da ISTAT solamente gli abitanti del centro abitato, non della frazione.\nGeografia antropica.\nIl territorio della frazione \u00e8 composto da un centro abitato principale, il paese di Montevitozzo (668 m s.l.m., 114 abitanti), e da varie localit\u00e0 minori che vertono su di esso: \"Casa della Fonte\" (662 m s.l.m., 16 ab.), \"Casella\" (649 m s.l.m., 13 ab.), \"Cerretino\" (640 m s.l.m., 61 ab.), \"Le Cappannelle\" (675 m s.l.m., 31 ab.), \"Le Porcarecce\" (666 m s.l.m., 29 ab.), \"Il Poggio\" (686 m s.l.m., 24 ab.), \"Ronzinami\" (633 m s.l.m., 13 ab.), le case sparse di \"Greppo della Lisa\", \"Il Poggetto\" e \"Marcelli\"."}
{"id": "2655302", "revid": "968255", "url": "https://it.wikipedia.org/wiki?curid=2655302", "title": "San Quirico (Sorano)", "text": "San Quirico \u00e8 una frazione del comune italiano di Sorano, nella provincia di Grosseto, in Toscana.\nCon i suoi 476 abitanti \u00e8 la frazione pi\u00f9 popolosa del territorio comunale.\nGeografia fisica.\nSan Quirico \u00e8 situato nell'entroterra collinare della Maremma grossetana, all'interno di un territorio noto per le sue caratteristiche come area del Tufo. Il paese si trova al limite orientale del comune, al confine con il Lazio, a circa 5\u00a0km da Sorano e a poco pi\u00f9 di 80\u00a0km da Grosseto.\nStoria.\nLe origini della frazione sono legate all'importante area rupestre di Vitozza, il cui decadimento fu completato nel XV secolo. Il territorio fu acquistato dai conti Orsini, che lo trasformarono in una vasta tenuta. Il centro abitato vero e proprio si form\u00f2 successivamente nel corso del Settecento, a sud dei ruderi di Vitozza, quando la popolazione sempre pi\u00f9 crescente sent\u00ec l'esigenza di erigere una cappella nel 1785. Originariamente dedicata a San Giovanni Battista, venne in seguito intitolata a San Quirico nell'Ottocento, in onore del santo al quale era dedicata una delle antiche chiese di Vitozza. Anticamente il paese era conosciuto come \"San Quirichino\", per distinguerla dalla vicina San Quirico d'Orcia.\nOggi San Quirico di Sorano si presenta come un moderno centro abitato, dotato di tutti i servizi. Particolarmente importante \u00e8 il grande flusso di turismo legato a Vitozza e alle vicine aree etrusche di Sovana e Pitigliano.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di San Quirico. Sono indicati gli abitanti dell'intera frazione e dove \u00e8 possibile la cifra riferita al solo capoluogo di frazione. Dal 1991 sono contati da Istat solamente gli abitanti del centro abitato, non della frazione.\nSport.\nPresso la frazione ha sede la societ\u00e0 calcistica \"Unione Sportiva San Quirico\", che attualmente milita nel campionato di prima categoria."}
{"id": "2655304", "revid": "1543377", "url": "https://it.wikipedia.org/wiki?curid=2655304", "title": "San Valentino (Sorano)", "text": "San Valentino \u00e8 una frazione del comune italiano di Sorano, nella provincia di Grosseto, in Toscana.\nGeografia fisica.\nIl paese sorge alle pendici orientali del Monte Elmo, nell'area dell'entroterra della Maremma grossetana nota come area del Tufo. San Valentino dista circa 9\u00a0km da Sorano e poco pi\u00f9 di 85\u00a0km da Grosseto.\nStoria.\nIl territorio di San Valentino era gi\u00e0 abitato ai tempi degli etruschi, come dimostrano i ritrovamenti di numerosi reperti risalenti al IV e III secolo a.C. e suggestivi cunicoli scavati nel tufo. Il borgo nacque come villaggio rurale nel Medioevo, quando ricevette il nome di \"San Valentino\" dopo la costruzione di una cappella dedicata al santo risalente al XV secolo.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di San Valentino. Sono indicati gli abitanti dell'intera frazione e dove \u00e8 possibile la cifra riferita al solo capoluogo di frazione. Dal 1991 sono contati da Istat solamente gli abitanti del centro abitato, non della frazione.\nGeografia antropica.\nIl territorio della frazione \u00e8 composto da un centro abitato principale, il paese di San Valentino (530 m s.l.m., 52 abitanti), e da varie localit\u00e0 minori che vertono su di esso: \"Casetta\" (549 m s.l.m., 16 ab.), \"Case Rocchi\" (458 m s.l.m., 42 ab.), \"Pratolungo\" (470 m s.l.m., 41 ab.), \"Valle Castagneta\" (493 m s.l.m., 19 ab.)."}
{"id": "2655305", "revid": "27913226", "url": "https://it.wikipedia.org/wiki?curid=2655305", "title": "Commandos 3", "text": ""}
{"id": "2655306", "revid": "729019", "url": "https://it.wikipedia.org/wiki?curid=2655306", "title": "Jentilak", "text": "I jentilak (plurale di \"jentil\"), sono dei giganti appartenenti alla mitologia basca.\nSecondo la tradizione basca, queste creature dall'indole pacifica vivevano a contatto con le popolazioni locali sin dai tempi della civilt\u00e0 pre-cristiana, venendo descritti come esseri pelosi, alti tanto da poter camminare nel mare e forti al punto di poter scagliare pietre da una montagna all'altra. Quest'ultima loro propensione \u00e8 stata utilizzata nelle leggende per spiegare la costruzione dei Cromlech e dei dolmen, nonch\u00e9 l'esistenza di grandi scogli isolati.\nI racconti riportano inoltre che i \"jentilak\" aiutarono la popolazione nella Battaglia di Roncisvalle, narrata nella Chanson de Roland, dove i baschi sconfissero i Franchi lanciando pietre al loro passaggio. \nLa loro fine arriv\u00f2 quando una stella luminosissima apparve, rivelando la nascita di Cristo (\"Kixmi\"): essi sparirono nella terra sotto un dolmen posto nella valle Arratzaren (in Navarra). Rimase soltanto Olentzero, che si convert\u00ec al Cristianesimo e, ogni anno, scende dalle montagne la notte della Vigilia di Natale sia per annunciare la nascita di Ges\u00f9 che per portare doni alla popolazione, facendolo diventare una sorta di \"Babbo Natale basco\".\nSimili ai \"jentilak\" sono i Mairuak, giganti equivalenti maschi delle lamiak."}
{"id": "2655315", "revid": "1543377", "url": "https://it.wikipedia.org/wiki?curid=2655315", "title": "Anglicanorum coetibus", "text": "Anglicanorum coetibus (in italiano Gruppi anglicani) \u00e8 una costituzione apostolica di papa Benedetto XVI del 4 novembre 2009.\nContenuto.\nIn essa sono contenute le disposizioni da seguirsi per \u00abl'istituzione di ordinariati personali per anglicani che entrano nella piena comunione con la Chiesa cattolica\u00bb. \u00c8 cio\u00e8 rivolta ai gruppi di fedeli, laici e sacerdoti anglicani che decidono di convertirsi al cattolicesimo.\nLa costituzione apostolica prevede il mantenimento di alcuni elementi del patrimonio spirituale e liturgico anglicano, tra i quali l'uso di libri liturgici propri di tradizione anglicana approvati dalla Santa Sede, la facolt\u00e0 di erigere seminari, la possibilit\u00e0 di ammettere al presbiterato cattolico ministri anglicani o anglo-cattolici (anche vescovi) gi\u00e0 sposati (il rito dell'ordinazione anglicano \u00e8 infatti considerato non valido dalla Chiesa Cattolica, pertanto i sacerdoti anglicani necessitano una nuova ordinazione).\nLa pubblicazione del documento \u00e8 avvenuta in seguito alla richiesta di alcuni fedeli appartenenti alla Comunione anglicana tradizionale che avevano chiesto alla Santa Sede di poter rientrare in seno al cattolicesimo.\nAlla base della richiesta ci sarebbe l'atteggiamento dell'ala pi\u00f9 progressista dell'anglicanesimo in materia di sacerdozio di donne e di omosessuali dichiarati.\nTra le principali novit\u00e0 introdotte dalla costituzione apostolica, vi \u00e8 inoltre la facolt\u00e0 per i seminari degli ordinariati di \u00abpresentare al Santo Padre la richiesta di ammissione di uomini sposati all'ordinazione presbiterale\u00bb (ovvero la possibilit\u00e0, in particolar casi e con l'approvazione del papa, di ordinare al sacerdozio uomini sposati, come deroga al celibato ecclesiastico) e la creazione di una tradizione liturgica anglicana in senso alla Chiesa Cattolica.\nOrdinariati attuali.\nLa Congregazione per la Dottrina della Fede ha eretto tre ordinariati ai sensi della costituzione apostolica:"}
{"id": "2655318", "revid": "1723025", "url": "https://it.wikipedia.org/wiki?curid=2655318", "title": "Ordine di Vytautas il Grande", "text": "L'Ordine di Vytautas il Grande \u00e8 un ordine cavalleresco della repubblica lituana. Esso viene conferito automaticamente ai presidenti della Lituania e ai capi di Stato stranieri, cos\u00ec come ai cittadini lituani distintisi al servizio dello Stato.\nStoria.\nL'Ordine venne istituito nel 1930 per commemorare il V centenario della morte del Granduca lituano Vitoldo (in lituano \"Vytautas\").\nClassi.\nL'Ordine di Vytautas il Grande \u00e8 suddiviso in sei classi di benemerenza:"}
{"id": "2655319", "revid": "329581", "url": "https://it.wikipedia.org/wiki?curid=2655319", "title": "Johann Daniel Titius", "text": "Biografia.\nInsegnante di scienze naturali a Wittenberg, \u00e8 noto per aver formulato nel 1766 una formula empirica sulle distanze dei pianeti del sistema solare dal Sole, oggi nota come legge di Titius-Bode. Tramite questa formula predisse l'esistenza di un corpo celeste ad una distanza di 2,8 U.A. dal sole, che fu in seguito identificato nell'asteroide Cerere.\nNel 1768 Johann Elert Bode diede una sua versione di questa legge empirica, senza far cenno all'opera di Titius, ma in seguito ne riconobbe i meriti di primo ideatore della stessa.\nL'asteroide 1998 Titius e il cratere Titius, posto nella faccia nascosta della Luna, sono intitolati alla sua memoria."}
{"id": "2655321", "revid": "599013", "url": "https://it.wikipedia.org/wiki?curid=2655321", "title": "Daniele Tacconi", "text": "Biografia.\nDaniele Tacconi sposa l'ex-modella Laura Cartocci il 4 giugno 2006 a Perugia; dalla loro unione nasce Virginia il 6 ottobre 2002.\nCarriera.\nCalcio.\nClub.\nGiocava nel ruolo di terzino sinistro. Ha debuttato in Serie A con la maglia del il 1\u00ba aprile 1979 (in occasione di -Perugia 0-0); \u00e8 rimasto nel capoluogo umbro per tre stagioni in massima serie. Dopo una breve parentesi nel in Serie C1 dove ha vinto il campionato.\nNel 1983 \u00e8 tornato in Serie A militando nel , mentre nelle due successive stagioni ha giocato in Serie B con il , dove \u00e8 rimasto anche dopo la retrocessione in Serie C1. In seguito \u00e8 passato alla 1989-1990, vincendo il campionato.\nIn carriera ha totalizzato complessivamente 59 presenze in Serie A, con una rete all'attivo in occasione del pareggio esterno del Perugia con l'Udinese del 28 settembre 1980, 72 presenze e 3 reti in Serie B.\nNazionale.\nHa indossato 5 volte la maglia dell', prendendo parte con essa agli Europei di categoria del 1980.\nCalcio a 5.\nNel 2005 guida la squadra perugina di futsal A.S.D Free Time Calcio nel campionato regionale di C1, sfiora la promozione ma il sodalizio fondato tra gli altri dal popolare attore perugino Giancarlo Pacini viene sconfitto in uno spareggio a Reggio Emilia."}
{"id": "2655322", "revid": "74801", "url": "https://it.wikipedia.org/wiki?curid=2655322", "title": "Filippo Manna", "text": "Professore ordinario di Costruzione di macchine nell'Universit\u00e0 degli Studi di Napoli Federico II, Presidente della Prima Sezione dell'Accademia Pontaniana di cui \u00e8 stato socio ordinario dal 1965 e componente del Comitato Ordinatore dell'Universit\u00e0 telematica Giustino Fortunato.\nBiografia.\nLaureatosi presso l'Universit\u00e0 di Napoli in ingegneria industriale sott. meccanica il 21 dicembre 1945, Filippo Manna ha poi svolto attivit\u00e0 didattica fin dal 1958 come libero docente di Meccanica applicata. Fu il primo classificato al concorso per la cattedra di Costruzione di macchine bandito dall'universit\u00e0 di Padova nel 1961. Chiamato dal 1962 a coprire la stessa cattedra alla Facolt\u00e0 d'Ingegneria dell'Universit\u00e0 di Napoli, vi ha professato a tempo pieno tale disciplina in qualit\u00e0 di professore ordinario del Corso di Laurea in Meccanica fino al 31 ottobre 1997, data del congedo per raggiunti limiti d'et\u00e0. \nPer oltre un decennio ha rappresentato ufficialmente l'Italia nell'International Congress on Fracture (ICF) ed \u00e8 stato Componente del Comitato Tecnico Impianti a pressione dell'Istituto Superiore per la Sicurezza del Lavoro (ISPSL) del Ministero della Sanit\u00e0. \nI suoi lavori pi\u00f9 importanti, su un totale di circa duecentocinquanta pubblicazioni, riguardano i settori di sua specifica competenza, dalla Meccanica applicata al Disegno industriale e afferiscono in particolare ai problemi di dimensionamento ed alla morfologia degli organi delle macchine, relativamente ai quali ha ottenuto, in Italia e all'estero, numerosi brevetti industriali: manicotti di scorrimento alla rototraslazione (Ballbushing), molle ad anelli gobbi (Sattelringfeder), anelli compensatori (Toleranzringe). Ha poi pubblicato numerosi lavori didattici riguardanti la costruzione di macchine, le macchine di sollevamento e trasporto e il disegno di macchine. \nTra i suoi volumi si ricorda la monumentale \"Storia della saldatura\" (due volumi di oltre pagine) edito dalla E.S.I. (Edizioni Scientifiche Italiane) e il volume \"Le Chiavi Magiche dell'Universo\", edito da Liguori Editore, libro a pi\u00f9 chiavi di lettura di 456 pagine (832 illustrazioni delle quali 250 a colori e 6 tavole fuori testo), a cui \u00e8 stato assegnato il Premio 1989 del Ministero pei Beni Culturali ed Ambientali."}
{"id": "2655329", "revid": "46291", "url": "https://it.wikipedia.org/wiki?curid=2655329", "title": "Serapias bergonii", "text": "La serapide di Bergon (Serapias bergonii ) \u00e8 una pianta appartenente alla famiglia delle Orchidacee.\nL'epiteto specifico \u00e8 un omaggio al botanico francese Paul Bergon (1863-1912).\nDescrizione.\n\u00c8 una pianta erbacea alta da 10 a 40\u00a0cm con foglie basali in rosetta e arcuate.\nPresenta una infiorescenza costituita da 4-10 piccoli fiori. Le brattee, purpuree sfumate di grigio-argenteo, sono ovato-lanceolate.\nIl labello, bipartito e di colore bruno-rossastro scuro, si presenta peloso al centro e con 2 callosit\u00e0 basali scure lucide appena divergenti; l'ipochilo \u00e8 racchiuso nel casco tepalico e presenta due lobi laterali pi\u00f9 scuri, l'epichilo, di forma lanceolata, si distingue da quello di \"S. vomeracea\" per le minori dimensioni (10\u201318\u00a0mm X 3,5\u20137\u00a0mm).\nL'ovario \u00e8 sessile, le masse polliniche da gialle a olivastre.\nFiorisce da marzo ad aprile.\nDistribuzione e habitat.\nLa specie ha un areale stenomediterraneo orientale.\u00c8 presente in Italia meridionale (Campania, Puglia, Basilicata, Calabria e Sicilia), Grecia, Cipro e Turchia occidentale.\nIl suo habitat sono le praterie aride (xerogramineti) e le garighe, da 10 a 1000 m di altitudine.\nTassonomia.\nFa parte del gruppo \"Serapias vomeracea\" (sezione \"Bilamellaria\")\nIbridi.\n\"Serapias bergonii\" pu\u00f2 dar luogo ad ibridi interspecifici tra cui:\nSono documentati anche diversi intergenerici con specie del genere \"Anacamptis\":"}
{"id": "2655338", "revid": "154639", "url": "https://it.wikipedia.org/wiki?curid=2655338", "title": "Trattato sulla resurrezione", "text": "Il Trattato sulla resurrezione o A Regino, sulla resurrezione \u00e8 un'opera gnostico-cristiana risalente agli ultimi trent'anni del II secolo, conservatasi in un'unica copia in lingua copta in uno dei manoscritti noti come codici di Nag Hammadi (I.4). L'autore afferma che la salvezza avviene attraverso la resurrezione, che non va per\u00f2 intesa come una rinascita della carne ma con l'ascesa dello spirito alla sua dimora celeste.\nContenuto.\nL'opera risponde all'esigenza di chiarire in che modo sarebbe stata ottenuta la salvezza e come sarebbe stata la vita dopo la morte; in particolare questo era vero per gli gnostici, che ritenevano che Cristo non avesse un corpo in carne ed ossa e che era distinto dal Ges\u00f9 morto sulla croce.\nL'autore dell'opera scrive per rispondere ai dubbi di Regino, un suo discepolo, e afferma di aver ricevuto su questo argomento una rivelazione da Cristo stesso. Secondo lui, per essere salvati bisogna avere fede nell'effettiva resurrezione di Cristo e nel suo trionfo sulla morte. Sostiene inoltre che al momento della morte l'anima immortale si separa dal corpo mortale; al momento della resurrezione l'anima ricever\u00e0 un corpo fatto di carne o luce spirituale, come nel caso di Elia e Mos\u00e9 nell'episodio narrato nel \"Vangelo secondo Marco\" (). L'autore insegna anche che il credente che partecipa della sofferenza di Cristo muore con lui e dunque la sua resurrezione \u00e8 gi\u00e0 avvenuta (si tratta di un insegnamento simile a quello di Imeneo e Fileto e condannato nella \"Seconda lettera a Timoteo\", ).\nComposizione.\nLa paternit\u00e0 del trattato va attribuita ad un seguace della scuola di Valentino, di cui riprende l'idea che la resurrezione sia gi\u00e0 avvenuta, oltre alla peculiare cosmogonia. Sono presenti anche influenze medioplatoniche, come la distinzione del mondo dell'essere e della sfera del divenire, tra il mondo sensibile e quello intelligibile, oltre alla preesistenza delle anime; il \"Trattato\", per\u00f2, si distanzia dal platonismo per l'assenza di una spinta all'unione con l'Uno e per l'importanza data al mantenimento dell'identit\u00e0 personale dopo la resurrezione della carne.\nLa datazione dell'opera \u00e8 basata sulle idee medioplatoniche presenti, sul suo inserirsi nel dibattito sulla salvezza presente nella Chiesa delle origini e sulla conoscenza di alcuni documenti canonici, e punta all'ultimo trentennio del II secolo. Malgrado la sua aderenza alle idee valentiniane, l'identificazione dell'autore con Valentino stesso \u00e8 normalmente rigettata; non vi sono poi indizi sul luogo di origine dell'opera."}
{"id": "2655343", "revid": "125973940", "url": "https://it.wikipedia.org/wiki?curid=2655343", "title": "TV dei ragazzi", "text": "TV dei ragazzi (ma anche, pi\u00f9 correttamente, televisione per i ragazzi) \u00e8 il termine che in Italia ha convenzionalmente e per lungo tempo indicato il particolare segmento di programmazione della televisione pubblica della RAI, poi imitata da Mediaset, dedicata all'infanzia e all'adolescenza.\nStoria.\nNella formula base la programmazione televisiva prevedeva una particolare fascia oraria di un'ora, inizialmente dalle 16.30 alle 17.30, di trasmissione di programmi per \"i pi\u00f9 piccini\" come \"Piccole storie\" , (quindi di et\u00e0 compresa tra i quattro e gli otto anni); a cui seguivano dalle 17.30 alle 18.30 trasmissioni destinate ad adolescenti, con trasmissioni differenziate in ragione del sesso (es. nel 1957 \"Anni Verdi\" e nel 1966 \"Per te Elisabetta\", destinate alle bambine; e, nel 1954 la rubrica di aeromodellismo \"La rosa dei venti\" e, nel 1956, quella sul \"fai-da-te\" \"Costruire \u00e8 facile\", destinata prevalentemente ai bambini). \nDal 1965 la programmazione Rai cambia con l'introduzione del Telegiornale del pomeriggio alle 17:30; l'inizio della parte per i pi\u00f9 piccini viene portato alle 17:00, e quello della parte per i pi\u00f9 grandi alle 17.45 con conclusione alle 18:30. \nDella TV dei ragazzi fanno a buon titolo parte le trasmissioni televisive dello \"Zecchino d'Oro\" con le canzoni accompagnate dal Piccolo Coro dell'Antoniano.\n\u00c8 spesso servita da banco di prova o trampolino di lancio a futuri presentatori televisivi: in questo ambito mossero i primi passi ad esempio Enza Samp\u00f2 con \"Anni Verdi\", Ettore Andenna con il telequiz per ragazzi \"Scacco al re\", Claudio Sorrentino con \"Gioco-citt\u00e0\", Fabrizio Frizzi con \"Il barattolo\" e \"Tandem\" e Carlo Conti con \"Big!\", ma anche Mauro Serio ed Elisabetta Ferracini con \"Solletico\"; alla Fininvest, invece, \u00e8 stato il caso di Paolo Bonolis cui fu affidata la conduzione del programma contenitore \"Bim Bum Bam\", ma anche di Giorgia Passeri (passata poi a \"Big!\") con \"Ciao Ciao\".\nLa programmazione della TV dei ragazzi era scandita su trasmissioni a telequiz, telefilm e cartoni animati, oltre a trasmissioni di creativit\u00e0 manuale, alcune delle quali destinate a diventare celebri, come \"Art Attack\".\nAl lemma \"TV dei ragazzi\" l\"'Enciclopedia della televisione\" curata da Aldo Grasso dedica un ampio spazio fornendone la storia dettagliata a partire dagli anni cinquanta e sessanta quando la Rai, che aveva iniziato da poco le sue programmazioni, pens\u00f2 - con intenti palesemente pedagogici (il motto iniziale non a caso era \"Educare divertendo\") - di destinare un apposito e preciso spazio ai telespettatori pi\u00f9 giovani. La disamina si spinge poi fino alle evoluzioni dovute prima alla riforma del 1975, portata a termine quando ancora in Italia la televisione era trasmessa in regime di monopolio dalla RAI, e poi all'avvento delle televisioni private, delle televisioni locali e satellitari.\nProgrammi della tv dei ragazzi pomeridiani.\nRai 2.\n1980/1981 - Il barattolo\n1982/1985 - Tandem\n1985/1986 - Pane e marmellata\nItalia 1.\n1981/1991: Bim bum bam\nSigla.\nLa fascia di programmazione della TV dei ragazzi veniva annunciata da una propria sigla musicale divenuta storica: rulli di tamburo introducevano una marcia sulle cui note sfilavano figurine di bambini stilizzati ricavate da ritagli di giornali unite per la mano.\nNell'autunno del 1972 interviene un ulteriore cambiamento, riguardante stavolta la \"storica\" sigla sostituita da una pi\u00f9 moderna - ma forse meno accattivante - sequenza di immagini con cavalli, fiori e figure di danzatrici classiche: il tutto su una base musicata da una spinetta elettrica e coro femminile.\nLa marcia della sigla storica era un estratto - il terzo movimento detto allegro - della Sinfonia dei giocattoli di autore ignoto.\nQuella successiva fu una composizione realizzata dal maestro Piero Piccioni: \"Balletto Arturo\"."}
{"id": "2655351", "revid": "287204", "url": "https://it.wikipedia.org/wiki?curid=2655351", "title": "Primo Canale", "text": ""}
{"id": "2655354", "revid": "67492822", "url": "https://it.wikipedia.org/wiki?curid=2655354", "title": "Palazzo Celentano-Rosati", "text": "Il Palazzo Celentano-Rosati, risalente al XVII secolo, si affaccia per un lato su piazza Federico II, ma ha il suo ingresso principale in corso Vittorio Emanuele II. Ha una ricca decorazione della facciata, dei balconi e della cantonata con festoni, inoltre possiede dei testoni con figure alquanto grottesche. Esso \u00e8 appartenuto alle famiglie Celentano e Rosati. Oltre all'importanza artistica, ha anche un'importanza storica, infatti qui \u00e8 stato ospitato nel 1809 lo storico napoletano Pietro Colletta. Verso la fine del '900 il palazzo Celentano-Rosati \u00e8 stato incendiato, ma subito restaurato."}
{"id": "2655355", "revid": "339392", "url": "https://it.wikipedia.org/wiki?curid=2655355", "title": "La tv dei ragazzi", "text": ""}
{"id": "2655362", "revid": "1305772", "url": "https://it.wikipedia.org/wiki?curid=2655362", "title": "Fedit", "text": ""}
{"id": "2655365", "revid": "1305772", "url": "https://it.wikipedia.org/wiki?curid=2655365", "title": "Petra Reski", "text": "Biografia.\nIl padre di Petra Reski era originario della Prussia orientale, e la madre della Slesia. \u00c8 cresciuta nella valle del Ruhr. Dopo i suoi studi di lingue romanze, e scienze sociali a Treviri, M\u00fcnster e Parigi, frequent\u00f2 la Henri Nannen Schule. Dal 1988 ha lavorato alla redazione esteri della rivista \"Stern\". Successivamente ha collaborato con altre testate in lingua tedesca ed ha scritto diversi libri.\nPer le sue opere letterarie e giornalistiche ha ricevuto numerosi premi e candidature.\nNei mass media \u00e8 conosciuta principalmente per i suoi saggi connotati da impegno anti-mafioso. Vive in Italia dal 1989, e parla disinvoltamente l'italiano. Una delle sue migliori amiche \u00e8 la scrittrice statunitense (veneziana di adozione) Donna Leon, che nella versione inglese di un libro della Reski \"(Mafia. A Tale of Godfathers, Pizzerias and Fake Priests)\" dichiara:\n\u00abDevo a Petra Reski tutto ci\u00f2 che so sulla mafia.\u00bb"}
{"id": "2655371", "revid": "125493776", "url": "https://it.wikipedia.org/wiki?curid=2655371", "title": "Unione di comuni Terre di castelli", "text": "L'unione Terre di Castelli \u00e8 un ente locale sovracomunale, con autonomia statutaria, costituitosi nel 2001, che aggrega gli otto comuni di Castelnuovo Rangone, Castelvetro di Modena, Guiglia, Marano sul Panaro, Savignano sul Panaro, Spilamberto, Vignola, Zocca.\nPresenta una popolazione di 86.970 abitanti e un territorio che si estende su una superficie complessiva di 313,56\u00a0km\u00b2.\nLo stemma dell'Unione \u00e8 composto da una stilizzazione di castello merlato, in vista prospettica e bicolore, giustapposto alla denominazione dell'Ente \u201cUnione Terre di Castelli\u201d. La sede dell'Unione \u00e8 stabilita nel Comune di Vignola.\nLa fondazione.\nL'Unione Terre di Castelli nasce nel 2001 per volont\u00e0 dei consigli comunali di Castelnuovo, Castelvetro, Savignano, Spilamberto e Vignola associando, in circa 30 convenzioni, una pluralit\u00e0 di funzioni e servizi: Istruzione, Servizi sociali, gestione del personale, Polizia locale, sistemi informativi, pianificazione del territorio (PSC), gare e appalti di fornitura di beni e servizi, ecc.\nLa filosofia di fondo, sin dalla sua costituzione, \u00e8 stata quella di poter rappresentare un livello istituzionale di governo importante per realizzare obiettivi di miglioramento e ampliamento della produzione e erogazione dei servizi, di razionalizzazione delle risorse economiche, strumentali e umane, e in generale di migliorare il posizionamento delle comunit\u00e0 locali nella valorizzazione competitiva del territorio e delle proprie risorse.\nLo scioglimento della comunit\u00e0 montana e l'ingresso dei nuovi comuni.\nNel 2008 la Regione Emilia-Romagna, in seguito all'approvazione della L.R. 10/2008 in materia di riordino territoriale, ha disposto lo scioglimento della comunit\u00e0 montana Modena Est, e il contestuale ingresso dei comuni di Guiglia, Marano sul Panaro e Zocca nell'Unione Terre di Castelli, come segue:\nPrincipali funzioni.\nTra le principali funzioni attribuite dai comuni aderenti all'Unione, seppure con differenti gradi e modalit\u00e0, vi sono: Sistema Bibliotecario; Gare, Appalti e Provveditorato; Gestione del Personale; Polizia Locale; Sistemi Informativi; Servizi Pubblici Locali; Sistemi di Pianificazione Urbanistica Intercomunale; Servizi Sociali e Sociosanitari; Politiche Abitative; Politiche Scolastiche; Protezione Civile; Politiche per il Turismo."}
{"id": "2655372", "revid": "1649409", "url": "https://it.wikipedia.org/wiki?curid=2655372", "title": "Ordine dell'infante Dom Henrique", "text": "LOrdine dell'infante Dom Henrique (in portoghese \"Ordem do Infante Dom Henrique\"), detto anche Ordine del principe Enrico il Navigatore, \u00e8 un ordine cavalleresco del Portogallo.\nStoria.\nL'Ordine venne creato il 2 giugno 1960 per commemorare il V centenario della nascita dell'infante Don Henrique, meglio conosciuto col nome di Enrico il Navigatore, quinto figlio del re Giovanni I del Portogallo e della regina Filippa di Lancaster.\nEsso viene conferito a quanti si siano distinti in Portogallo o all'estero a favore della patria e a favore della diffusione della cultura portoghese, con particolare rilevanza a quella marittima. Esso pu\u00f2 essere altres\u00ec conferito a sovrani o capi di Stato stranieri in segno di amicizia. Il numero dei cavalieri \u00e8 estremamente ristretto e le onorificenze vengono conferite direttamente dal gran maestro dell'Ordine, il presidente della Repubblica portoghese.\nClassi.\nL'Ordine dispone delle seguenti classi di benemerenza a dei post nominali qui indicati tra parentesi:\nC'\u00e8 anche una Medaglia d'oro (\"Medalha de Ouro\" - MedOIH) e una Medaglia d'argento (\"Medalha de Prata\" - MedPIH)."}
{"id": "2655374", "revid": "729019", "url": "https://it.wikipedia.org/wiki?curid=2655374", "title": "David B. Hill", "text": "Avvocato, fece parte dell'assemblea dello Stato tra il 1871 e il 1872. Eletto sindaco di Elmira (New York) nel 1882, govern\u00f2 per poco tempo in quanto fu eletto vicegovernatore dello Stato, come secondo di Grover Cleveland; dopo che quest'ultimo lasci\u00f2 l'incarico, essendo diventato Presidente, prese il suo posto, venendo poi eletto nel 1885 e nel 1888.\nDivenne senatore nel 1892; due anni dopo, nel 1894, fu candidato di nuovo alla presidenza dello Stato nel 1894, ma fu sconfitto da Levi P. Morton. Si ritir\u00f2 dalla politica nel 1897, al termine del mandato senatoriale, tornando ad esercitare l'avvocatura."}
{"id": "2655377", "revid": "1494169", "url": "https://it.wikipedia.org/wiki?curid=2655377", "title": "Bruscello", "text": ""}
{"id": "2655378", "revid": "120873133", "url": "https://it.wikipedia.org/wiki?curid=2655378", "title": "Bagno di Gavorrano", "text": "Bagno di Gavorrano \u00e8 una frazione del comune italiano di Gavorrano, nella provincia di Grosseto, in Toscana.\nIl borgo \u00e8 distante 3\u00a0km dal capoluogo comunale, ed \u00e8 diventato oggi il vero centro del comune, essendo il pi\u00f9 popolato e il pi\u00f9 fornito di numerosi impianti e servizi.\nStoria.\nLa frazione \u00e8 sorta attorno ad un antico bagno termale che la tradizione riferiva ai tempi di Nerone e per questo era conosciuto come \"Bagno di Nerone\". Fino agli anni cinquanta era possibile giovarsi delle acque solfuree, che erano raccolte in vasche, visibili in alcune foto d'epoca; successivamente, probabilmente a causa dell'attivit\u00e0 estrattiva della miniera, il livello idrostatico si abbass\u00f2 e le acque termali scomparvero (la scomparsa delle acque avvenne nel luglio del 1955). Infatti la miniera ha ancora delle gallerie allagate che continuamente vengono edotte grazie alla presenza di impianti di pompaggio, questo per evitare problemi di assesto idrogeologico nella zona.\nIn passato fu localit\u00e0 di confine sulla strada che dalla Repubblica di Siena entrava nel Principato di Piombino. Si conservano ancora infatti toponimi come \"via della Dogana\" e \"fosso delle Quarandelle\" (da \"quarantene\").\nMonumenti e luoghi d'interesse.\nGli unici elementi di natura storica sono delle costruzioni risalenti al ventennio fascista, fra cui i cosiddetti \"Palazzi\", edificati dall'azienda Montecatini con progetto attribuibile all'architetto Gio Ponti, su cui in parte sono ancora visibili delle crepe dove un tempo erano affissi motti inneggianti al regime, e un palazzo vicino che un tempo era sede del PNF. Altri monumenti storici, ma pur sempre recenti, sono la chiesa di San Giuseppe artigiano, sede della omonima parrocchia, istituita nel gennaio del 1956 con a capo don Pierino Gelmini, e la casa del popolo, costruita nel 1973 grazie al volontariato degli operai della miniera. La borgata di San Guglielmo, costruita all'inizio del secolo scorso, e posta a sud di Bagno di Gavorrano, fu utilizzata, durante la prima guerra mondiale, come luogo di detenzione dei prigionieri.\nFuori dal paese, nelle campagne poco a nord oltre la strada statale Aurelia, \u00e8 situata la chiesetta di Sant'Ansano, risalente al XVII secolo e successivamente sconsacrata, che \u00e8 stata adibita a fienile di una propriet\u00e0 poderale. Presenta un'abside retta con volta a botte. Nella stessa zona, in aperta campagna, sono situati numerosi edifici rurali, alcuni dei quali di interesse storico-architettonico: si segnalano la Fattoria di Camporotondo, che si presenta come un insieme di casali, tra cui spicca la villa padronale dei primi del Novecento, con caratteristica torre a pianta quadrata sul retro, e la Fattoria del Pelagone, risalente alla met\u00e0 del XIX secolo, con la grande villa padronale ed il cascinale adibito originariamente a stalla.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Bagno di Gavorrano.\nSport.\nA Bagno di Gavorrano \u00e8 situato lo stadio Romeo Malservisi-Mario Matteini, impianto sportivo che ha ospitato le partite casalinghe dell'Unione Sportiva Gavorrano, oggi dell'Unione Sportiva Follonica Gavorrano, dal campionato 2010-2011 militante in Lega Pro Seconda Divisione.\nMentre durante l'anno 2017-2018 hanno militato nella Serie C Italiana"}
{"id": "2655380", "revid": "404449", "url": "https://it.wikipedia.org/wiki?curid=2655380", "title": "Casteani", "text": ""}
{"id": "2655382", "revid": "3831", "url": "https://it.wikipedia.org/wiki?curid=2655382", "title": "Unione Terre dei Castelli", "text": ""}
{"id": "2655383", "revid": "1305772", "url": "https://it.wikipedia.org/wiki?curid=2655383", "title": "Grilli (Gavorrano)", "text": "Grilli \u00e8 una frazione del comune italiano di Gavorrano, nella provincia di Grosseto, in Toscana.\nGeografia fisica.\nIl paese \u00e8 situato all'estremit\u00e0 sud-orientale del territorio comunale e dista circa 10\u00a0km da Gavorrano.\nSi sviluppa in pianura lungo la vecchia via Aurelia, a met\u00e0 strada come punto di incontro tra le frazioni collinari di Giuncarico a est e Caldana a ovest. Inoltre, essendo collocata al confine con il comune di Castiglione della Pescaia, dista solamente 4\u00a0km dal centro etrusco di Vetulonia.\nStoria.\nIl borgo \u00e8 nato a met\u00e0 del XIX secolo in una piana al centro di alcune tenute agricole, come quelle del Lupo o di Vacchereccia, come un piccolo insediamento industriale. Qui sorgeva il grande pastificio Grilli, dell'omonima famiglia, importante attivit\u00e0 economica del territorio che contribu\u00ec allo sviluppo della frazione, segnandone il toponimo.\nGrilli si presenta come un paese agricolo dotato di servizi commerciali, impianti sportivi, scuole e una chiesa. Alcune fornaci dello storico stabilimento, e la grande villa padronale-aziendale, sono ancora presenti e inglobati tra gli edifici moderni della frazione.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione del Grilli."}
{"id": "2655387", "revid": "339392", "url": "https://it.wikipedia.org/wiki?curid=2655387", "title": "Unione Terre di Castelli", "text": ""}
{"id": "2655388", "revid": "287204", "url": "https://it.wikipedia.org/wiki?curid=2655388", "title": "Atlanta Hawks 1980-1981", "text": "La stagione 1980-81 degli Atlanta Hawks fu la 32\u00aa nella NBA per la franchigia.\nGli Atlanta Hawks arrivarono quarti nella \"Central Division\" della \"Eastern Conference\" con un record di 31-51, non qualificandosi per i play-off."}
{"id": "2655393", "revid": "80598", "url": "https://it.wikipedia.org/wiki?curid=2655393", "title": "Ma l'amore no/La porta chiusa", "text": "Ma l'amore no/La porta chiusa \u00e8 un singolo di Lina Termini, pubblicato nel 1943 da Cetra.\nIl disco.\nIl disco venne pubblicato nel 1943, la data riportata sul 78 giri \u00e8 quella del 23 febbraio 1943. Nelle due canzoni suona l'orchestra del maestro Cinico Angelini.\n\"Ma l'amore no\", scritta da Michele Galdieri per il testo e da Giovanni D'Anzi per la musica, edita dalle edizioni musicali Curci, era gi\u00e0 stata interpretata da Alida Valli (che fu la prima a cantarla, pur senza averla mai incisa su disco) nel film del 1942 \"Stasera niente di nuovo\" diretto da Mario Mattoli, riscuotendo subito un notevole successo. La versione di Lina Termini, ripetutamente trasmessa in radio negli ultimi anni di guerra, divenne ben presto uno dei leitmotiv musicali italiani del decennio dei quaranta.\n\"La porta chiusa\", scritta sia per il testo che per la musica da Cesare Celani, era gi\u00e0 stata incisa dalla Termini nel 1942. In questo disco venne ripubblicata la vecchia registrazione.\nCover.\nIn seguito la canzone \u00e8 stata nuovamente reinterpretata ed incisa da molti altri cantanti."}
{"id": "2655395", "revid": "35804", "url": "https://it.wikipedia.org/wiki?curid=2655395", "title": "Infezioni opportunistiche", "text": ""}
{"id": "2655396", "revid": "1870773", "url": "https://it.wikipedia.org/wiki?curid=2655396", "title": "Atlanta Hawks 1979-1980", "text": "La stagione 1979-80 degli Atlanta Hawks fu la 31\u00aa nella NBA per la franchigia.\nGli Atlanta Hawks vinsero la \"Central Division\" della \"Eastern Conference\" con un record di 50-32. Nei play-off persero la semifinale di conference con i Philadelphia 76ers (4-1)."}
{"id": "2655398", "revid": "118737443", "url": "https://it.wikipedia.org/wiki?curid=2655398", "title": "Commonwealth Bank Tournament of Champions 2009 - Singolare", "text": "Il singolare del Commonwealth Bank Tournament of Champions 2009 \u00e8 stato un torneo di tennis facente parte del WTA Tour 2009.\nAravane Reza\u00ef ha battuto in finale Marion Bartoli, dopo che questa si \u00e8 ritirata sul 7\u20135 a causa di un infortunio ad una gamba."}
{"id": "2655400", "revid": "114092878", "url": "https://it.wikipedia.org/wiki?curid=2655400", "title": "Basajaun", "text": "Basajaun \u00e8, nella mitologia basca, lo spirito protettore del bosco.\nHa una forma umana, con il corpo ricoperto di peli ed una barba molto lunga.\nAbita nelle grotte o nei boschi, e protegge le greggi di bestiame, mettendo in guardia i pastori quando si sta avvicinando un pericolo (una tempesta o dei lupi), emettendo urla e fischi provenienti dalla montagna.\nIn cambio, i pastori lasciano pezzi di pane che Basajaun raccoglie mentre questi dormono (il Basajaun secondo la tradizione \u00e8 vegetariano).\nInoltre insegna agli esseri umani competenze circa l'agricoltura e la lavorazione del ferro.\nUna divinit\u00e0 simile a Basajun esiste anche nella mitologia della vicina Aragona, principalmente diffusa nelle valli di Tena, Ans\u00f3 e Broto con i nomi \"Basajarau\", \"Bonjarau\", o \"Bosnerau\"."}
{"id": "2655401", "revid": "1428919", "url": "https://it.wikipedia.org/wiki?curid=2655401", "title": "Shahrest\u0101n di Bahar", "text": "Lo shahrest\u0101n di Bahar (farsi \u0634\u0647\u0631\u0633\u062a\u0627\u0646 \u0628\u0647\u0627\u0631) \u00e8 uno dei 9 \"shahrest\u0101n\" della provincia di Hamadan, il capoluogo \u00e8 Bahar. Lo shahrest\u0101n \u00e8 suddiviso in 3 circoscrizioni (\"bakhsh\"): "}
{"id": "2655402", "revid": "3831", "url": "https://it.wikipedia.org/wiki?curid=2655402", "title": "Terre di Castelli", "text": ""}
{"id": "2655403", "revid": "287204", "url": "https://it.wikipedia.org/wiki?curid=2655403", "title": "Atlanta Hawks 1978-1979", "text": "La stagione 1978-79 degli Atlanta Hawks fu la 30\u00aa nella NBA per la franchigia.\nGli Atlanta Hawks arrivarono terzi nella \"Central Division\" della \"Eastern Conference\" con un record di 46-36. Nei play-off vinsero il primo turno con gli Houston Rockets (2-0), perdendo poi la semifinale di conference con i Washington Bullets (4-3)."}
{"id": "2655406", "revid": "1870773", "url": "https://it.wikipedia.org/wiki?curid=2655406", "title": "Atlanta Hawks 1977-1978", "text": "La stagione 1977-78 degli Atlanta Hawks fu la 29\u00aa nella NBA per la franchigia.\nGli Atlanta Hawks arrivarono quarti nella \"Central Division\" della \"Eastern Conference\" con un record di 41-41. Nei play-off persero al primo turno con i Washington Bullets (2-0)."}
{"id": "2655413", "revid": "339392", "url": "https://it.wikipedia.org/wiki?curid=2655413", "title": "TV per i ragazzi", "text": ""}
{"id": "2655414", "revid": "339392", "url": "https://it.wikipedia.org/wiki?curid=2655414", "title": "Tv per i ragazzi", "text": ""}
{"id": "2655416", "revid": "1428919", "url": "https://it.wikipedia.org/wiki?curid=2655416", "title": "Shahrest\u0101n di Hamadan", "text": "Lo Shahrest\u0101n di Hamadan (farsi \u0634\u0647\u0631\u0633\u062a\u0627\u0646 \u0647\u0645\u062f\u0627\u0646) \u00e8 uno dei 9 shahrest\u0101n della provincia di Hamadan, il capoluogo \u00e8 Hamadan ed \u00e8 suddiviso in 2 circoscrizioni (\"bakhsh\"):\nLa circoscrizione di Famenin (\u0628\u062e\u0634 \u0641\u0627\u0645\u0646\u06cc\u0646) \u00e8 diventata un shahrest\u0101n."}
{"id": "2655419", "revid": "62748", "url": "https://it.wikipedia.org/wiki?curid=2655419", "title": "Atlanta Hawks 1976-1977", "text": "La stagione 1976-77 degli Atlanta Hawks fu la 28\u00aa nella NBA per la franchigia.\nGli Atlanta Hawks arrivarono sesti nella \"Central Division\" della \"Eastern Conference\" con un record di 31-51, non qualificandosi per i play-off."}
{"id": "2655421", "revid": "62748", "url": "https://it.wikipedia.org/wiki?curid=2655421", "title": "Atlanta Hawks 1975-1976", "text": "La stagione 1975-76 degli Atlanta Hawks fu la 27\u00aa nella NBA per la franchigia.\nGli Atlanta Hawks arrivarono quinti nella \"Central Division\" della \"Eastern Conference\" con un record di 29-53, non qualificandosi per i play-off."}
{"id": "2655422", "revid": "79703", "url": "https://it.wikipedia.org/wiki?curid=2655422", "title": "Dinosaur Island (DC Comics)", "text": "Dinosaur Island \u00e8 un luogo immaginario, un'isola che comparve in vari fumetti pubblicati dalla DC Comics. Quest'isola non \u00e8 la stessa \"Dinosaur Island\" comparsa in \"Batman\" n. 35 (giugno 1946). La storia di Bill Finger e Bob Kane vedeva protagonista il Luna Park che conteneva il tirannosauro robotico.\nStoria della pubblicazione.\nIn \"Star-Spangled War Stories\" n. 90 (aprile 1960), Robert Kanigher cre\u00f2 la Dinosaur Island che \u00e8 tuttora nell'Universo DC per la sua comparsa in \"The War That Time Forgot\". Si trova nell'Oceano Pacifico del Sud del principale universo DC condiviso ed \u00e8 popolata da dinosauri viventi.\nDinusaur Island sembrerebbe essere stata scoperta per la prima volta da Enemy Ace nel 1927, quando vol\u00f2 con Bat Lash, Biff Bradley, il Generale Joseph Stilwell, e \"Chop-Chop\" (probabilmente il padre del membro dei Blackhawks) sull'isola, in una missione per Chiang Kai-shek. L'isola fu a lungo una leggenda per il popolo cinese (conosciuta all'epoca come Dragon Island) e si credeva che contenesse la mistica Spada di Fan. Durante la missione, gli avventurieri incontrarono Vandal Savage e Miss Fear, in aggiunta ai pericolosi dinosauri. Questa storia comparve nella miniserie \"Guns of the Dragon\".\nDurante la Seconda guerra mondiale, sembr\u00f2 che molti sottomarini statunitensi scomparvero dopo aver incontrato un'area di disturbo sismico. I Marine approdarono in un'isola limitrofa sperando di trovare dei sopravvissuti, ma invece scoprirono che i continui terremoti avevano risvegliato la popolazione di dinosauri residente sull'isola. Le bestie preistoriche furono preservate via animazione sospesa per secoli. Avendo le armi essenzialmente inutilizzabili, la squadra di Marine riusc\u00ec a stento a sopravvivere per raccontare ci\u00f2 che accadde.\nNonostante la presenza dei dinosauri, il governo degli Stati Uniti, consider\u00f2 l'isola in una posizione strategica per la guerra contro il Giappone. Molte spedizioni ed operazioni ebbero luogo sull'isola. L'isola fu anche un terreno di accampamento per i soldati automi designati come G.I. Robot, che dimostrarono di non aver avuto alcun problema ad affrontare la possenza dei feroci dinosauri. I Creature Commandos, i Flying Boots, e la Suicide Squad originale, presero tutti parte in missioni sull'isola durante la Seconda Guerra Mondiale.\nSpedizioni post-Guerra teorizzarono che l'isola esisteva al di fuori del flusso temporale. Black Canary, dei Birds of Prey, atterr\u00f2 sull'isola nei giorni odierni, solo per scoprire che alcuni soldati giapponesi trattenevano in custodia Gunner e Sarge dei \"Perdenti\" in un campo per prigionieri di guerra.\nNell'annuale di \"Batman\" del 1961, fu rivelato che il gigantesco tirannosauro robot esposto nella Batcaverna proveniva dall'isola.\nLa serie della Suicide Squad rivel\u00f2 che una missione post-guerra sull'isola affidata a Sgt. Rock e Bulldozer spieg\u00f2 perch\u00e9 non erano invecchiati a causa del fatto che l'epoca della Seconda Guerra Mondiale, sull'isola, aveva perdurato. La veridicit\u00e0 di questa storia potrebbe essere messa in discussione, dato che Bulldozer pi\u00f9 tardi annunci\u00f2 criptogramente che il Sgt. Rock mor\u00ec durante la Guerra.\nLo scrittore ed artista Darwin Cooke utilizz\u00f2 l'isola nella sua \"\", fuori dalla continuit\u00e0, dove connesse l'isola con l'alba della Silver Age. In questa serie, l'isola fu rappresentata come la principale antagonista, un essere senziente chiamato il Centro, che esistette sulla Terra fin da prima della venuta della razza umana. Sentendosi minacciata dallo sviluppo delle armi nucleari dell'uomo, il Centro decise di mettere fine alla vita sulla Terra. In \"Nuova frontiera\", il Centro fu raffigurato come un'isola vivente con l'abilit\u00e0 di volare su grandi distanze e di deporre le uova di grotteschi dinosauri mutanti per difendersi.\nL'isola \u00e8 correntemente l'ambientazione del fumetto, diviso in dodici parti, \"The War That Time Forgot\"."}
{"id": "2655424", "revid": "62748", "url": "https://it.wikipedia.org/wiki?curid=2655424", "title": "Atlanta Hawks 1974-1975", "text": "La stagione 1974-75 degli Atlanta Hawks fu la 26\u00aa nella NBA per la franchigia.\nGli Atlanta Hawks arrivarono quarti nella \"Central Division\" della \"Eastern Conference\" con un record di 31-51, non qualificandosi per i play-off."}
{"id": "2655426", "revid": "436907", "url": "https://it.wikipedia.org/wiki?curid=2655426", "title": "Le mie palle di Natale", "text": "Le mie palle di Natale \u00e8 la prima raccolta del rapper italiano J-Ax, pubblicata il 20 novembre 2009 dalla Sony Music.\nDescrizione.\n\"Le mie palle di Natale\" racchiude i due album in studio \"Deca Dance\" e \"Rap n' Roll\" (originariamente pubblicati dal rapper nel 2009) e un DVD intitolato \"Un anno come io comanda\", successivamente pubblicato separatamente dalla raccolta."}
{"id": "2655427", "revid": "599013", "url": "https://it.wikipedia.org/wiki?curid=2655427", "title": "Gr\u00e9gory Sertic", "text": ""}
{"id": "2655431", "revid": "62748", "url": "https://it.wikipedia.org/wiki?curid=2655431", "title": "Atlanta Hawks 1973-1974", "text": "La stagione 1973-74 degli Atlanta Hawks fu la 25\u00aa nella NBA per la franchigia.\nGli Atlanta Hawks arrivarono secondi nella \"Central Division\" della \"Eastern Conference\" con un record di 35-47, non qualificandosi per i play-off."}
{"id": "2655432", "revid": "767487", "url": "https://it.wikipedia.org/wiki?curid=2655432", "title": "Kenji Wu", "text": "Biografia.\nWu ha debuttato nel mondo della musica nel 2000, con l'album \"Tomorrow, Alone\". L'album ha ricevuto un'accoglienza tipida da parte del pubblico, tuttavia Wu ha iniziato a farsi un nome ed \u00e8 stato scelto per recitare in alcune serie televisive, tra le quali \"Peach Girl\" e \"Moonlight Forest\".\nKenji \u00e8 tornato nell'industria musicale a novembre del 2004, pubblicando un album autointitolato con l'etichetta Seed Music. Le dieci canzoni dell'album sono state interamente composte da lui, ed hanno ricevuto un responso pi\u00f9 caloroso da parte del pubblico e della critica. Il singolo di successo \"Wu Ke Qun\" \u00e8 stato ispirato dagli stili musicali di altri grandi nomi della musica mandopop, tra i quali A-do, Leehom Wang, David Tao, Jay Chou, Fei Yu Ching, Emil Chau e la band Shin. La canzone \u00e8 giunta al settimo posto della Top 20 della classifica cinese RTHK di Hong Kong, durante la settimana del 20-26 febbraio 2005; a Singapore, tuttavia, il medesimo brano ha debuttato alla diciannovesima posizione della classifica \"Y.E.S. 93.3 FM\", per la settimana del 9-15 gennaio 2005, ed \u00e8 rimasto in classifica per sole due settimane.\nIn seguito, Wu ha pubblicato un nuovo album dal titolo \"The Kenji Show\" ad ottobre del 2005, le cui canzoni sono caratterizzate da testi dallo stile semplice eppure intrigante. Canzoni come \"Da She Tou\" (letteralmente: lingua lunga) e \"Bu Xie Ji Nian\" sono salite ai primi posti delle classifiche, ed hanno riscosso successo soprattutto tra i giovani. Wu \u00e8 stato nominato come \"Miglior cantante uomo\" ai \"Golden Melody Awards\" di Taiwan nel 2006 e nel 2007, ma non ha mai vinto il premio.\nNel 2006 Kenji ha pubblicato l'ennesimo album, dal titolo \"A General Order\", nel quale il cantante ha sperimentato influenze provenienti dalla vecchia musica cinese. Oltre alla canzone che d\u00e0 il titolo all'album, altri brani che seguono questo stile sono \"Peaked You And Me\", \"Champion\" e la ballata \"Cripple\". Nello stesso anno, Wu ha collaborato ad una traccia dell'album di Hakka-Pac, \"Doing it Chikan Style\". Per quanto riguarda la carriera di attore, ha recitato un cameo nel drama \"Brown Sugar Macchiato\".\nNel 2008 \u00e8 la volta dell'album \"Poems For You\", giunto nella prima posizione della classifica vendite e rimastovi per 7 settimane. Tutti i cinque singoli estratti dall'album sono entrati in Top 10, segnando un record.\nOltre a comporre musica e testi per i propri album, Wu compone e produce canzoni anche per altri cantanti popolari. Tra queste, ricordiamo \"Ai Ku Gui\" per Melody Chiang, \"Sha Gua\" per Landy Wen, \"Nan Ren Nu Ren\" per Valen Hsu ed A Mu Long, e \"Da Ming Xing\" per Yu Hao Ming e Wang Yue Xin.\nAttualmente Kenji \u00e8 portavoce di alcuni prodotti commerciali, che includono il gelato Meng Niu, i prodotti da bagno Man-Q, la 7-up ed i telefoni cellulari Nokia.\nScrive su due blog."}
{"id": "2655435", "revid": "287204", "url": "https://it.wikipedia.org/wiki?curid=2655435", "title": "Atlanta Hawks 1972-1973", "text": "La stagione 1972-73 degli Atlanta Hawks fu la 24\u00aa nella NBA per la franchigia.\nGli Atlanta Hawks arrivarono secondi nella \"Central Division\" della \"Eastern Conference\" con un record di 46-36. Nei play-off persero la semifinale di conference con i Boston Celtics (4-2)."}
{"id": "2655436", "revid": "287204", "url": "https://it.wikipedia.org/wiki?curid=2655436", "title": "Champua", "text": " \nChampua \u00e8 una suddivisione dell'India, classificata come \"census town\", di 8.310 abitanti, situata nel distretto di Kendujhar, nello stato federato dell'Orissa. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 4' 60 N e 85\u00b0 40' 0 E e ha un'altitudine di 345 \nSociet\u00e0.\nEvoluzione demografica.\nAl censimento del 2001 la popolazione di Champua assommava a 8.310 persone, delle quali 4.418 maschi e 3.892 femmine. I bambini di et\u00e0 inferiore o uguale ai sei anni assommavano a 1.184, dei quali 601 maschi e 583 femmine. Infine, coloro che erano in grado di saper almeno leggere e scrivere erano 6.252, dei quali 3.593 maschi e 2.659 femmine."}
{"id": "2655437", "revid": "1428919", "url": "https://it.wikipedia.org/wiki?curid=2655437", "title": "Shahrest\u0101n di Kabudarahang", "text": "Lo shahrest\u0101n di Kabudarahang (farsi \u0634\u0647\u0631\u0633\u062a\u0627\u0646 \u06a9\u0628\u0648\u062f\u0631\u0627\u0647\u0646\u06af) \u00e8 uno dei 9 \"shahrest\u0101n\" della provincia di Hamadan, il capoluogo \u00e8 Kabudarahang. Lo shahrest\u0101n \u00e8 suddiviso in 3 circoscrizioni (\"bakhsh\"): "}
{"id": "2655438", "revid": "287204", "url": "https://it.wikipedia.org/wiki?curid=2655438", "title": "Chandapur", "text": " \nChandapur \u00e8 una suddivisione dell'India, classificata come \"census town\", di 5.260 abitanti, situata nel distretto di Nayagarh, nello stato federato dell'Orissa. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 20\u00b0 34' 0 N e 86\u00b0 39' 0 E e ha un'altitudine di 4 .\nSociet\u00e0.\nEvoluzione demografica.\nAl censimento del 2001 la popolazione di Chandapur assommava a 5.260 persone, delle quali 2.658 maschi e 2.602 femmine. I bambini di et\u00e0 inferiore o uguale ai sei anni assommavano a 536, dei quali 273 maschi e 263 femmine. Infine, coloro che erano in grado di saper almeno leggere e scrivere erano 3.660, dei quali 2.021 maschi e 1.639 femmine."}
{"id": "2655440", "revid": "466539", "url": "https://it.wikipedia.org/wiki?curid=2655440", "title": "C'era una volta (audiocassette)", "text": "C'era una volta \u00e8 una serie di audiocassette, corredata da fascicoli illustrati, contenenti fiabe preregistrate e destinata principalmente ai bambini in et\u00e0 prescolare. Fu pubblicata alla met\u00e0 degli anni ottanta e ripubblicata tra il 1990 e il 1991, come seguito della serie, gi\u00e0 popolarissima, de \"I Raccontastorie\".\nFormato.\nOgni fascicolo conteneva diverse fiabe classiche e racconti per bambini di autori moderni; alcuni di questi racconti erano autoconclusivi, mentre i pi\u00f9 lunghi (\"Il meraviglioso mago di Oz\", \"Il vento tra i salici\", \"Gobbolino e il cavallino di legno\") erano divisi in puntate pubblicate su diversi fascicoli e diverse audiocassette. Furono pubblicate in tutto 26 audiocassette corredate da altrettanti fascicoli, pi\u00f9 uno speciale natalizio nel 1985.\nFra i narratori: Giulietta Masina e Paolo Poli (fra i pi\u00f9 attivi, presenti in quasi tutte le audiocassette), Lucia Poli, Giorgio Gaber, Giorgio Melazzi, Sergio Fantoni, Oreste Lionello, Riccardo Peroni, Giulia Lazzarini, Valeria Falcinelli, Simona Izzo, Mariangela Melato, Silvano Piccardi, Lina Volonghi e Gabriele Lavia."}
{"id": "2655441", "revid": "287204", "url": "https://it.wikipedia.org/wiki?curid=2655441", "title": "Atlanta Hawks 1971-1972", "text": "La stagione 1971-72 degli Atlanta Hawks fu la 23\u00aa nella NBA per la franchigia.\nGli Atlanta Hawks arrivarono secondi nella \"Central Division\" della \"Eastern Conference\" con un record di 36-46. Nei play-off persero la semifinale di conference con i Boston Celtics (4-2)."}
{"id": "2655442", "revid": "287204", "url": "https://it.wikipedia.org/wiki?curid=2655442", "title": "Chandili", "text": " \nChandili \u00e8 una suddivisione dell'India, classificata come \"census town\", di 18.688 abitanti, situata nel distretto di Rayagada, nello stato federato dell'Orissa. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 19\u00b0 16' 15 N e 83\u00b0 25' 12 E.\nSociet\u00e0.\nEvoluzione demografica.\nAl censimento del 2001 la popolazione di Chandili assommava a 18.688 persone, delle quali 9.537 maschi e 9.151 femmine. I bambini di et\u00e0 inferiore o uguale ai sei anni assommavano a 2.251, dei quali 1.191 maschi e 1.060 femmine. Infine, coloro che erano in grado di saper almeno leggere e scrivere erano 12.259, dei quali 7.098 maschi e 5.161 femmine."}
{"id": "2655443", "revid": "287204", "url": "https://it.wikipedia.org/wiki?curid=2655443", "title": "Charibatia", "text": " \nCharibatia \u00e8 una suddivisione dell'India, classificata come \"census town\", di 5.232 abitanti, situata nel distretto di Cuttack, nello stato federato dell'Orissa. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 20\u00b0 35' 13 N e 85\u00b0 55' 55 E.\nSociet\u00e0.\nEvoluzione demografica.\nAl censimento del 2001 la popolazione di Charibatia assommava a 5.232 persone, delle quali 2.835 maschi e 2.397 femmine. I bambini di et\u00e0 inferiore o uguale ai sei anni assommavano a 509, dei quali 292 maschi e 217 femmine. Infine, coloro che erano in grado di saper almeno leggere e scrivere erano 4.439, dei quali 2.488 maschi e 1.951 femmine."}
{"id": "2655446", "revid": "767487", "url": "https://it.wikipedia.org/wiki?curid=2655446", "title": "Tom Payne (cestista)", "text": ""}
{"id": "2655448", "revid": "287204", "url": "https://it.wikipedia.org/wiki?curid=2655448", "title": "Chikiti", "text": " \nChikiti (o Chikati, Chikitigarh) \u00e8 una citt\u00e0 dell'India di 10.801 abitanti, situata nel distretto di Ganjam, nello stato federato dell'Orissa. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 19\u00b0 11' 60 N e 84\u00b0 37' 0 E e ha un'altitudine di 39 .\nSociet\u00e0.\nEvoluzione demografica.\nAl censimento del 2001 la popolazione di Chikiti assommava a 10.801 persone, delle quali 5.453 maschi e 5.348 femmine. I bambini di et\u00e0 inferiore o uguale ai sei anni assommavano a 1.224, dei quali 577 maschi e 647 femmine. Infine, coloro che erano in grado di saper almeno leggere e scrivere erano 6.785, dei quali 4.057 maschi e 2.728 femmine."}
{"id": "2655449", "revid": "123701250", "url": "https://it.wikipedia.org/wiki?curid=2655449", "title": "Barca pop pop", "text": "La barca pop pop \u00e8 un giocattolo molto semplice, solitamente di latta e senza parti mobili che si muove sfruttando il principio di reazione ad impulsi. Come fonte energetica utilizza una fonte di calore, spesso una candela, che riscalda l'acqua in un serbatoio.\nQuando si forma il vapore, esso fuoriesce tramite due tubicini posti nel retro dello scafo, spingendo la barca in avanti e producendo il tipico rumore pop pop.\nI primi esemplari di questi giocattoli risalgono al 1800, ma sono stati abbastanza diffusi intorno al 1920.\nCostruzione.\nLe barche pop pop commerciali sono state di solito realizzate in latta. Lo scafo della barca pu\u00f2 essere fatto di qualsiasi materiale che galleggia. Le barche pop pop fatte in casa sono spesso realizzate in legno.\nIl motore della barca \u00e8 costituito da una caldaia con uno o pi\u00f9 tubi di scarico. Sebbene possa essere usato un singolo tubo di scarico, la soluzione a due tubi \u00e8 quella pi\u00f9 comunemente usata. Questo perch\u00e9 la caldaia e i tubi di scarico devono essere riempiti con acqua e l'uso di due tubi consente di iniettare acqua in un tubo mentre l'aria, dall'interno del motore pu\u00f2 fuoriuscire attraverso l'altro tubo. \u00c8 pi\u00f9 difficile rimuovere l'aria dall'interno della caldaia e riempire completamente un singolo tipo di tubo di scarico. La caldaia e i tubi di scarico sono generalmente realizzati in metallo, come stagno o rame.\nIl design della caldaia pu\u00f2 variare. Possono essere dei comuni contenitori metallici a forma di scatola o cilindro. Una caldaia pi\u00f9 efficiente pu\u00f2 essere realizzata utilizzando una piastra di metallo la cui parte superiore \u00e8 un diaframma leggermente concavo fatto di un metallo molto sottile ed elastico. Molte barche pop pop utilizzano un singolo tubo di metallo, che \u00e8 formato in una bobina al centro e con terminali dritti su entrambe le estremit\u00e0 per formare gli scarichi. La bobina in questo caso funziona come caldaia. Un elemento riscaldante di qualche tipo \u00e8 posto sotto la caldaia. Comunemente candele o piccoli bruciatori a nafta.\nStoria.\nIl merito per la prima barca pop pop \u00e8 di solito dato a un francese di nome Thomas Piot. Nel 1891, Piot present\u00f2 una domanda di brevetto nel Regno Unito per una semplice barca pop pop usando una piccola caldaia e due tubi di scarico. Un articolo del 1975 di Basil Harley menziona una barca simile vista in un diario francese del 1880, indicando che questo tipo di giocattolo potrebbe essere esistito molti anni prima al brevetto di Piot. \nNel 1915, un americano di nome Charles J. McHugh present\u00f2 una domanda di brevetto per il tipo di motore a diaframma, il che rappresentava un miglioramento del design di Piot. Nel 1920, William Purcell ha depositato un brevetto per il tipo di motore a tubo avvolto. Questo tipo di motore \u00e8 stato di uso comune negli anni in barche pop pop fatte in casa, grazie alla sua semplicit\u00e0 costruttiva . Il libro \"Cub Scout\" (pubblicato da Boy Scouts of America) conteneva un progetto chiamato \"Jet Boat\". Questo progetto utilizza un tipo di motore a bobina basato sul design di Purcell, inserito in uno scafo di legno. Molte barche pop commerciali hanno utilizzato questo tipo di motore, per il suo basso costo.\nMcHugh present\u00f2 un altro brevetto nel 1926. Questo era nuovamente un design del motore a diaframma, perfezionato in modo da essere fabbricato pi\u00f9 facilmente. Nel 1934, Paul Jones ha depositato un brevetto per un altro progetto di diaframma che poteva essere prodotto industrialmente con semplici parti stampate.\nMolte barche pop pop prodotte negli anni 20 avevano un unico tubo di scarico. I progetti che utilizzano due tubi di scarico sono pi\u00f9 facili da riempire e sono stati molto pi\u00f9 comuni nel corso degli anni.\nLe barche pop pop sono state popolari per molti anni, specialmente negli anni '40 e '50. Le barche pop pop sono diminuite in popolarit\u00e0 insieme ad altri giocattoli di latta nella seconda met\u00e0 del XX secolo quando i giocattoli di plastica hanno conquistato gran parte del mercato. Sebbene non siano pi\u00f9 prodotte in cos\u00ec tanti esemplari, continuano a essere prodotte. Questi giocattoli sono disponibili in molte variet\u00e0. Alcuni molto semplici ed economici, mentre altri molto pi\u00f9 decorati e artistici. Come per molti giocattoli, le barche pop pop sono spesso ricercate dai collezionisti e i prezzi pagati variano in base alla rarit\u00e0 e al design.\nPrincipio di funzionamento.\nUna barca pop pop \u00e8 alimentata da un motore termico molto semplice. Questo motore \u00e8 costituito da una piccola caldaia, collegata a un tubo di scarico. Quando viene applicato calore alla caldaia, l'acqua nella caldaia evapora, producendo vapore. Il vapore in espansione viene improvvisamente spinto fuori dalla caldaia, emettendo un suono \"pop\" e spinge parte dell'acqua fuori dal tubo di scarico, spingendo la barca in avanti. La caldaia \u00e8 ora asciutta e non pu\u00f2 quindi generare pi\u00f9 vapore. La quantit\u00e0 di moto della colonna d'acqua calda nel tubo di scarico (diretta all'esterno) crea una depressione all'interno della caldaia (con una pressione inferiore a quella atmosferica), generando un reflusso di acqua fredda verso la caldaia (diretta all'interno). Nel caso di un motore a diaframma, anche la caldaia si gonfia verso l'esterno a questo punto, facendo anche scoppiare un suono. La pressione esterna alla caldaia ora forza l'acqua nella caldaia. L'acqua quindi bolle e il ciclo si ripete. Il rumore di scoppio \u00e8 pi\u00f9 pronunciato quando si utilizza una caldaia a diaframma, le caldaie a serpentina sono molto pi\u00f9 silenziose.\nL'aria nella caldaia pu\u00f2 fungere da sorgente e sostenere il movimento oscillatorio dell'acqua, ma se troppa aria entra nella caldaia, l'oscillazione si fermer\u00e0, perch\u00e9 tutta l'acqua \u00e8 stata spostata e non pu\u00f2 essere generato altro vapore. L'acqua contiene aria disciolta, che pu\u00f2 accumularsi nel motore durante il funzionamento. Pertanto, i motori devono \"esplodere\" periodicamente in aria per funzionare a lungo.\nNelle barche pop pop con due tubi di scarico, l'acqua viene espulsa da entrambi i tubi durante la prima fase del ciclo e aspirata da entrambi durante la seconda fase. L'acqua non circola attraverso un tubo e fuori attraverso l'altro. L'analogo a combustione interna del motore della barca pop pop \u00e8 il Pulsoreattore.\nIl funzionamento della barca pop pop pu\u00f2 sembrare sorprendente, dal momento che ci si potrebbe aspettare che se l'acqua entra e esce attraverso il tubo di scarico, la barca dovrebbe semplicemente scuotere avanti e indietro. Ma mentre l'acqua espulsa porta via con s\u00e9 quantit\u00e0 di moto, che deve essere bilanciata (dalla Terza legge di Newton) da un momento opposto da parte della barca, l'acqua aspirata entra rapidamente nel serbatoio della caldaia e trasferisce la sua quantit\u00e0 di moto sulla barca. La forza di reazione iniziale sull'imbarcazione (che la tirerebbe all'indietro) viene quindi annullata dalla spinta dell'acqua quando colpisce l'interno della caldaia. Il risultato \u00e8 che l'afflusso di acqua non provoca una forza apprezzabile di ritorno sulla barca. Il sistema funziona perch\u00e9 la velocit\u00e0 o la quantit\u00e0 di moto dell'acqua calda dello scarico nei tubi, sono maggiori della velocit\u00e0 dell'acqua che scorre.\nAlcuni autori hanno sostenuto che il motivo per cui la barca pop pop funziona \u00e8 che l'acqua che viene espulsa dalla parte posteriore della barca forma un getto stretto, mentre l'acqua che viene aspirata nella seconda met\u00e0 del ciclo viene attirata da tutte le direzioni. Questa asimmetria pu\u00f2 essere vista anche nel modo in cui si spegne una candela: \u00e8 facile estinguere una candela soffiandoci sopra, poich\u00e9 tutta l'aria espulsa si muove in un getto direzionale concentrato. Tuttavia, \u00e8 difficile spegnere la fiamma aspirando aria, l'aria che viene aspirata proviene da tutte le direzioni. Questa osservazione, sebbene corretta, pu\u00f2 essere fuorviante come una spiegazione del perch\u00e9 la barca pop pop si sposta in avanti. L'asimmetria delle forme di afflusso e deflusso \u00e8 una conseguenza della viscosit\u00e0 dell'acqua, mentre la barca sarebbe in grado di operare in un fluido ideale. Inoltre, mentre attraversano gli scarichi, sia l'acqua in entrata che in uscita portano lo stesso momento (in direzioni opposte), rispetto alla barca. La differenza importante \u00e8 che il momento del deflusso viene espulso, mentre il momento del flusso in entrata viene presto trasferito alla barca. L'asimmetria di suzione / soffiaggio rende la barca pi\u00f9 efficiente, anche se non \u00e8 il principio su cui opera.\nLa fisica dell'operazione della barca pop pop \u00e8 molto simile a quella del \"Feynman sprinkler\", un irrigatore sommerso che viene visto girare debolmente o per niente mentre l'acqua viene aspirata attraverso di essa. In entrambi i casi, la forza di reazione sul dispositivo solido causata dall'aspirazione del fluido \u00e8 bilanciata dal fluido che penetra all'interno del dispositivo. Rispetto alle sue dimensioni ridotte, la sua velocit\u00e0 relativa \u00e8 equivalente a circa 30 nodi.\nCuriosit\u00e0.\nQuesto giocattolo compare anche nel film d'animazione Ponyo sulla scogliera (2008) di Hayao Miyazaki."}
{"id": "2655452", "revid": "287204", "url": "https://it.wikipedia.org/wiki?curid=2655452", "title": "Atlanta Hawks 1970-1971", "text": "La stagione 1970-71 degli Atlanta Hawks fu la 22\u00aa nella NBA per la franchigia.\nGli Atlanta Hawks arrivarono secondi nella \"Central Division\" della \"Eastern Conference\" con un record di 36-46. Nei play-off persero la semifinale di conference con i New York Knicks (4-1)."}
{"id": "2655454", "revid": "287204", "url": "https://it.wikipedia.org/wiki?curid=2655454", "title": "Choudwar", "text": " \nChoudwar \u00e8 una suddivisione dell'India, classificata come \"municipality\", di 42.597 abitanti, situata nel distretto di Cuttack, nello stato federato dell'Orissa. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 20\u00b0 32' 38 N e 85\u00b0 53' 56 E.\nSociet\u00e0.\nEvoluzione demografica.\nAl censimento del 2001 la popolazione di Choudwar assommava a 42.597 persone, delle quali 22.870 maschi e 19.727 femmine. I bambini di et\u00e0 inferiore o uguale ai sei anni assommavano a 4.393, dei quali 2.305 maschi e 2.088 femmine. Infine, coloro che erano in grado di saper almeno leggere e scrivere erano 32.872, dei quali 18.872 maschi e 14.000 femmine."}
{"id": "2655462", "revid": "287204", "url": "https://it.wikipedia.org/wiki?curid=2655462", "title": "Atlanta Hawks 1969-1970", "text": "La stagione 1969-70 degli Atlanta Hawks fu la 21\u00aa nella NBA per la franchigia.\nGli Atlanta Hawks vinsero la \"Western Division\" con un record di 48-34. Nei play-off vinsero la semifinale di division con i Chicago Bulls (4-1), perdendo poi la finale di division con i Los Angeles Lakers (4-0)."}
{"id": "2655473", "revid": "287204", "url": "https://it.wikipedia.org/wiki?curid=2655473", "title": "Atlanta Hawks 1968-1969", "text": "La stagione 1968-69 degli Atlanta Hawks fu la 20\u00aa nella NBA per la franchigia.\nGli Atlanta Hawks arrivarono secondi nella \"Western Division\" con un record di 48-34. Nei play-off vinsero la semifinale di division con i San Diego Rockets (4-2), perdendo poi la finale di division con i Los Angeles Lakers (4-1)."}
{"id": "2655475", "revid": "170423", "url": "https://it.wikipedia.org/wiki?curid=2655475", "title": "St. Louis Hawks 1967-1968", "text": "La stagione 1967-68 dei St. Louis Hawks fu la 19\u00aa nella NBA per la franchigia.\nI St. Louis Hawks vinsero la \"Western Division\" con un record di 56-26. Nei play-off persero la semifinale di division con i San Francisco Warriors (4-2)."}
{"id": "2655477", "revid": "287204", "url": "https://it.wikipedia.org/wiki?curid=2655477", "title": "Digapahandi", "text": " \nDigapahandi (o Digapanahdi) \u00e8 una citt\u00e0 dell'India di 10.888 abitanti, situata nel distretto di Ganjam, nello stato federato dell'Orissa. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 19\u00b0 22' 0 N e 84\u00b0 34' 60 E e ha un'altitudine di 52 .\nSociet\u00e0.\nEvoluzione demografica.\nAl censimento del 2001 la popolazione di Digapahandi assommava a 10.888 persone, delle quali 5.540 maschi e 5.348 femmine. I bambini di et\u00e0 inferiore o uguale ai sei anni assommavano a 1.330, dei quali 680 maschi e 650 femmine. Infine, coloro che erano in grado di saper almeno leggere e scrivere erano 6.458, dei quali 3.777 maschi e 2.681 femmine."}
{"id": "2655478", "revid": "404449", "url": "https://it.wikipedia.org/wiki?curid=2655478", "title": "Petriolo (Civitella Paganico)", "text": ""}
{"id": "2655480", "revid": "1543377", "url": "https://it.wikipedia.org/wiki?curid=2655480", "title": "Dogana (Civitella Paganico)", "text": "Dogana \u00e8 una frazione del comune italiano di Civitella Paganico, nella provincia di Grosseto, in Toscana.\nGeografia fisica.\nIl borgo di Dogana \u00e8 situato lungo la Valle dell'Ombrone, ad un'altezza di 206 metri di altitudine sul dorso di una collina, nei pressi del fiume Lanzo e della strada provinciale che collega Paganico con Casal di Pari, vecchio collegamento tra le citt\u00e0 di Grosseto e Siena prima della costruzione della E78. Nei pressi della frazione, a circa due chilometri, vi si trova un lago.\nStoria.\nLa frazione di Dogana \u00e8 un caratteristico borgo rurale di origine cinquecentesca, anche se un insediamento primitivo era gi\u00e0 presente a partire dall'Alto Medioevo, come dimostrano alcuni ritrovamenti di ossa, metalli e ceramiche nei pressi del borgo. La localit\u00e0 fu scelta dalla Dogana dei Paschi di Siena come accesso alla Maremma grossetana e fino al 1776 i pastori dovevano pagare l'erbatico al Monte dei Paschi. Difatti il toponimo Dogana \u00e8 sopravvissuto, estendendosi a tutto il borgo che via via andava formandosi. La frazione ebbe particolare vivacit\u00e0 nel periodo tra la fine del XIX e l'inizio del XX secolo, finch\u00e9 nel dopoguerra non venne realizzata la chiesa di Maria Bambina, edificio in stile neoromanico. Successivamente agli anni settanta il borgo ha sofferto un forte spopolamento che ha diminuito la popolazione residente a soltanto 38 unit\u00e0.\nSociet\u00e0.\nEvoluzione demografica.\nQuella che segue \u00e8 l'evoluzione demografica del centro abitato di Dogana.\nGeografia antropica.\nLa frazione si sviluppa intorno a due piazze principali, la \"piazza dei Fiori\", dove si trovano la chiesa e il centro servizi, e la \"piazza del Borgo\", nel nucleo centrale a cui si accede dal caratteristico arco in pietra.\nDogana funge da centro anche per i numerosi casali e poderi sparsi nel territorio, in particolar modo per le borgate rurali di \"Campo al Pero\", \"Gello Cavallini\" e \"Pian dei Grottoni\"."}
{"id": "2655482", "revid": "170423", "url": "https://it.wikipedia.org/wiki?curid=2655482", "title": "St. Louis Hawks 1966-1967", "text": "La stagione 1966-67 dei St. Louis Hawks fu la 18\u00aa nella NBA per la franchigia.\nI St. Louis Hawks arrivarono secondi nella \"Western Division\" con un record di 39-42. Nei play-off vinsero la semifinale di division con i Chicago Bulls (3-0), perdendo poi la finale di division con i San Francisco Warriors (4-2)."}
{"id": "2655484", "revid": "226458", "url": "https://it.wikipedia.org/wiki?curid=2655484", "title": "Mairuak", "text": "I mairuoak (plurale di \"mairu\"), chiamati anche intxisuak nella valle del Bidasoa, sono dei giganti appartenenti alla mitologia basca.\nAbitanti della montagna dalle enormi dimensioni (per questo simili ai Jentilak), sono considerati gli artefici della costruzione dei dolmen e dei Cromlech, e spesso venivano associati alla figura femminile delle lamiak.\nIn basco la parola \"Mairu\" significa \"moro\", inteso con la valenza di persona non cristiana, riferita a civilt\u00e0 del passato: difatti, in alcune zone della Spagna, qualunque costruzione antica era popolarmente attribuito al periodo della dominazione araba."}
{"id": "2655485", "revid": "170423", "url": "https://it.wikipedia.org/wiki?curid=2655485", "title": "St. Louis Hawks 1965-1966", "text": "La stagione 1965-66 dei St. Louis Hawks fu la 17\u00aa nella NBA per la franchigia.\nI St. Louis Hawks arrivarono terzi nella \"Western Division\" con un record di 36-44. Nei play-off vinsero la semifinale di division con i Baltimore Bullets (3-0), perdendo poi la finale di division con i Los Angeles Lakers (4-3)."}
{"id": "2655489", "revid": "170423", "url": "https://it.wikipedia.org/wiki?curid=2655489", "title": "St. Louis Hawks 1964-1965", "text": "La stagione 1964-65 dei St. Louis Hawks fu la 16\u00aa nella NBA per la franchigia.\nI St. Louis Hawks arrivarono secondi nella \"Western Division\" con un record di 45-35. Nei play-off persero la semifinale di division con i Baltimore Bullets (3-1)."}
{"id": "2655493", "revid": "170423", "url": "https://it.wikipedia.org/wiki?curid=2655493", "title": "St. Louis Hawks 1963-1964", "text": "La stagione 1963-64 dei St. Louis Hawks fu la 15\u00aa nella NBA per la franchigia.\nI St. Louis Hawks arrivarono secondi nella \"Western Division\" con un record di 46\u201334. Nei play-off vinsero la semifinale di division contro i Los Angeles Lakers (3\u20132), perdendo poi la finale di division contro i San Francisco Warriors (3\u20134)."}
{"id": "2655494", "revid": "767487", "url": "https://it.wikipedia.org/wiki?curid=2655494", "title": "Shin (gruppo musicale)", "text": "Gli Shin (cinese tradizionale: \u4fe1\u6a02\u5718; cinese semplificato: \u4fe1\u4e50\u56e2; pinyin: X\u00ecn yu\u00e8tu\u00e1n) sono un gruppo musicale rock taiwanese composto da cinque membri, che ha fatto il suo debutto nel 2002. Il nome del gruppo deriva dal nome del frontman, Shin appunto. Gli altri membri sono il chitarrista Chris (\u5b6b\u5fd7\u7fa4), il bassista Max (\u66c9\u83ef), il tastierista Tomi ed il batterista Michael. Shin ha una voce molto chiara, profonda e penetrante, caratteristiche molto rare per i cantanti cinesi. La musica del gruppo \u00e8 rumorosa, selvaggia ed espressiva, il che li rende unici e li differenzia dalla massa dei dominanti artisti pop che affollano il mondo musicale cinese ed asiatico in generale. Oltre al mercato taiwanese, gli Shin pubblicano i loro album anche nella Cina continentale e ad Hong Kong, ma sono conosciuti anche dalle comunit\u00e0 cinesi oltreoceano. Le canzoni pi\u00f9 conosciute del gruppo sono \u6b7b\u4e86\u90fd\u8981\u611b, \u79bb\u6b4c, \u6d77\u9614\u5929\u7a7a, One Night in \u5317\u4eac, \u4e00\u4e86\u767e\u4e86, \u5929\u4eae\u4ee5\u540e\u8bf4\u5206\u624b, \u5929\u9ad8\u5730\u539a.\nIl 20 marzo 2007 il frontman Shin ha lasciato il gruppo ed \u00e8 ufficialmente diventato un cantante solista, ma la band non si \u00e8 sciolta."}
{"id": "2655498", "revid": "1305772", "url": "https://it.wikipedia.org/wiki?curid=2655498", "title": "Mecozzi", "text": "Il cognome Mecozzi \u00e8 stato portato da diversi personaggi enciclopedici"}
{"id": "2655499", "revid": "170423", "url": "https://it.wikipedia.org/wiki?curid=2655499", "title": "St. Louis Hawks 1962-1963", "text": "La stagione 1962-63 dei St. Louis Hawks fu la 14\u00aa nella NBA per la franchigia.\nI St. Louis Hawks arrivarono secondi nella \"Western Division\" con un record di 48-32. Nei play-off vinsero la semifinale di division con i Detroit Pistons (3-1), perdendo poi la finale di division con i Los Angeles Lakers (4-3)."}
{"id": "2655500", "revid": "287204", "url": "https://it.wikipedia.org/wiki?curid=2655500", "title": "Dhamanagar", "text": " \nDhamanagar (o Dhamnagar) \u00e8 una citt\u00e0 dell'India di 18.555 abitanti, situata nel distretto di Bhadrak, nello stato federato dell'Orissa. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 20\u00b0 55' 0 N e 86\u00b0 27' 0 E e ha un'altitudine di 3 .\nSociet\u00e0.\nEvoluzione demografica.\nAl censimento del 2001 la popolazione di Dhamanagar assommava a 18.555 persone, delle quali 9.423 maschi e 9.132 femmine. I bambini di et\u00e0 inferiore o uguale ai sei anni assommavano a 2.870, dei quali 1.410 maschi e 1.460 femmine. Infine, coloro che erano in grado di saper almeno leggere e scrivere erano 9.693, dei quali 5.747 maschi e 3.946 femmine."}
{"id": "2655510", "revid": "767487", "url": "https://it.wikipedia.org/wiki?curid=2655510", "title": "Gladstone (Dakota del Nord)", "text": "Gladstone \u00e8 un centro abitato (\"city\") degli Stati Uniti d'America, situato nella Contea di Stark, nello Stato del Dakota del Nord. Nel censimento del 2000 la popolazione era di 248 abitanti. La citt\u00e0 \u00e8 stata fondata nel 1882. Appartiene all'area micropolitana di Dickinson.\nGeografia fisica.\nSecondo i rilevamenti dell'United States Census Bureau, la localit\u00e0 di Gladstone si estende su una superficie di 0,90\u00a0km\u00b2, tutti occupati da terre.\nPopolazione.\nSecondo il censimento del 2000, a Gladstone vivevano 248 persone, ed erano presenti 64 gruppi familiari. La densit\u00e0 di popolazione era di 267 ab./km\u00b2. Nel territorio comunale si trovavano 106 unit\u00e0 edificate. Per quanto riguarda la composizione etnica degli abitanti, il 95,56% era bianco, l'1,21% era nativo, il 2,42% apparteneva ad altre razze, mentre lo 0,81% apparteneva a due o pi\u00f9. La popolazione di ogni razza ispanica corrispondeva al 4,44% degli abitanti.\nPer quanto riguarda la suddivisione della popolazione in fasce d'et\u00e0, il 27,4% era al di sotto dei 18, il 10,1% fra i 18 e i 24, il 29,8% fra i 25 e i 44, il 21,0% fra i 45 e i 64, mentre infine l'11,7% era al di sopra dei 65 anni di et\u00e0. L'et\u00e0 media della popolazione era di 33 anni. Per ogni 100 donne residenti vivevano 115,7 maschi."}
{"id": "2655511", "revid": "287204", "url": "https://it.wikipedia.org/wiki?curid=2655511", "title": "Daitari", "text": " \nDaitari \u00e8 una suddivisione dell'India, classificata come \"census town\", di 4.239 abitanti, situata nel distretto di Kendujhar, nello stato federato dell'Orissa. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 21\u00b0 6' 0 N e 85\u00b0 45' 0 E e ha un'altitudine di 228 .\nSociet\u00e0.\nEvoluzione demografica.\nAl censimento del 2001 la popolazione di Daitari assommava a 4.239 persone, delle quali 2.273 maschi e 1.966 femmine. I bambini di et\u00e0 inferiore o uguale ai sei anni assommavano a 483, dei quali 272 maschi e 211 femmine. Infine, coloro che erano in grado di saper almeno leggere e scrivere erano 2.941, dei quali 1.763 maschi e 1.178 femmine."}
{"id": "2655513", "revid": "170423", "url": "https://it.wikipedia.org/wiki?curid=2655513", "title": "St. Louis Hawks 1961-1962", "text": "La stagione 1961-62 dei St. Louis Hawks fu la 13\u00aa nella NBA per la franchigia.\nI St. Louis Hawks arrivarono quarti nella \"Western Division\" con un record di 29-51, non qualificandosi per i play-off."}
{"id": "2655514", "revid": "170423", "url": "https://it.wikipedia.org/wiki?curid=2655514", "title": "St. Louis Hawks 1960-1961", "text": "La stagione 1960-61 dei St. Louis Hawks fu la 12\u00aa nella NBA per la franchigia.\nI St. Louis Hawks vinsero la \"Western Division\" con un record di 51-28. Nei play-off vinsero la finale di division con i Los Angeles Lakers (4-3), perdendo poi la finale NBA con i Boston Celtics (4-1)."}
{"id": "2655515", "revid": "39884", "url": "https://it.wikipedia.org/wiki?curid=2655515", "title": "Sant'Arcangelo Tadini", "text": ""}
{"id": "2655517", "revid": "170423", "url": "https://it.wikipedia.org/wiki?curid=2655517", "title": "St. Louis Hawks 1959-1960", "text": "La stagione 1959-60 dei St. Louis Hawks fu l'11\u00aa nella NBA per la franchigia.\nI St. Louis Hawks vinsero la \"Western Division\" con un record di 46-29. Nei play-off vinsero la finale di division con i Minneapolis Lakers (4-3), perdendo poi la finale NBA con i Boston Celtics (4-3)."}
{"id": "2655519", "revid": "170423", "url": "https://it.wikipedia.org/wiki?curid=2655519", "title": "St. Louis Hawks 1958-1959", "text": "La stagione 1958-59 dei St. Louis Hawks fu la 10\u00aa nella NBA per la franchigia.\nI St. Louis Hawks vinsero la \"Western Division\" con un record di 49-23. Nei play-off persero la finale di division con i Minneapolis Lakers (4-2).\nStaff tecnico.\nAllenatori: Andy Phillip (6-4) , Ed Macauley (43-19)"}
{"id": "2655522", "revid": "38120", "url": "https://it.wikipedia.org/wiki?curid=2655522", "title": "Uomo di Latta", "text": ""}
{"id": "2655523", "revid": "170423", "url": "https://it.wikipedia.org/wiki?curid=2655523", "title": "St. Louis Hawks 1957-1958", "text": "La stagione 1957-58 dei St. Louis Hawks fu la 9\u00aa nella NBA per la franchigia.\nI St. Louis Hawks vinsero la \"Western Division\" con un record di 41-31. Nei play-off vinsero la finale di division con i Detroit Pistons (4-1), vincendo poi il titolo battendo nella finale NBA i Boston Celtics (4-2)."}
{"id": "2655524", "revid": "287204", "url": "https://it.wikipedia.org/wiki?curid=2655524", "title": "Dungamal", "text": " \nDungamal \u00e8 una suddivisione dell'India, classificata come \"census town\", di 6.206 abitanti, situata nel distretto di Khordha, nello stato federato dell'Orissa. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 19\u00b0 42' 28 N e 85\u00b0 10' 45 E.\nSociet\u00e0.\nEvoluzione demografica.\nAl censimento del 2001 la popolazione di Dungamal assommava a 6.206 persone, delle quali 3.933 maschi e 2.273 femmine. I bambini di et\u00e0 inferiore o uguale ai sei anni assommavano a 540, dei quali 268 maschi e 272 femmine. Infine, coloro che erano in grado di saper almeno leggere e scrivere erano 5.125, dei quali 3.531 maschi e 1.594 femmine."}
{"id": "2655526", "revid": "230622", "url": "https://it.wikipedia.org/wiki?curid=2655526", "title": "Greymalkin", "text": ""}
{"id": "2655527", "revid": "767487", "url": "https://it.wikipedia.org/wiki?curid=2655527", "title": "Richardton", "text": "Richardton \u00e8 un centro abitato (\"city\") degli Stati Uniti d'America, situato nella Contea di Stark, nello Stato del Dakota del Nord. Nel censimento del 2000 la popolazione era di 619 abitanti. La citt\u00e0 \u00e8 stata fondata nel 1883. Appartiene all'area micropolitana di Dickinson.\nGeografia fisica.\nSecondo i rilevamenti dell'United States Census Bureau, la localit\u00e0 di Richardton si estende su una superficie di 1,00\u00a0km\u00b2, tutti occupati da terre.\nPopolazione.\nSecondo il censimento del 2000, a Richardton vivevano 619 persone, ed erano presenti 168 gruppi familiari. La densit\u00e0 di popolazione era di 646 ab./km\u00b2. Nel territorio comunale si trovavano 285 unit\u00e0 edificate. Per quanto riguarda la composizione etnica degli abitanti, il 99,35% era bianco, lo 0,16% era afroamericano, lo 0,16% era nativo, lo 0,16% proveniva dall'Asia e lo 0,16% apparteneva a due o pi\u00f9 razze. La popolazione di ogni razza ispanica corrispondeva allo 0,32% degli abitanti.\nPer quanto riguarda la suddivisione della popolazione in fasce d'et\u00e0, il 25,0% era al di sotto dei 18, il 6,6% fra i 18 e i 24, il 21,8% fra i 25 e i 44, il 23,7% fra i 45 e i 64, mentre infine il 22,8% era al di sopra dei 65 anni di et\u00e0. L'et\u00e0 media della popolazione era di 43 anni. Per ogni 100 donne residenti vivevano 97,8 maschi."}
{"id": "2655528", "revid": "1543377", "url": "https://it.wikipedia.org/wiki?curid=2655528", "title": "Grande fiume artificiale", "text": "Il grande fiume artificiale (o GMR, acronimo della traduzione inglese \"Great Man-made River\", in arabo \u0627\u0644\u0646\u0647\u0631 \u0627\u0644\u0635\u0646\u0627\u0639\u064a \u0627\u0644\u0639\u0638\u064a\u0645) \u00e8 un acquedotto libico che preleva acqua dolce di origine fossile dal Sahara libico per condurlo ai paesi della costa dello stato africano.\nStoria.\nL'opera idraulica \u00e8 stata voluta da Mu\u02bfammar Gheddafi per portare acqua potabile alle citt\u00e0 costiere del proprio Paese. Per fare ci\u00f2 ha sfruttato l'enorme quantit\u00e0 di acqua fossile, 35\u00a0000\u00a0km\u00b3, presente a grande profondit\u00e0 nel Sahara libico, trasportandola per centinaia di chilometri verso le citt\u00e0 costiere di Tripoli, Bengasi, Sirte, Tobruch, dove risiede il 70 per cento della popolazione.\nTale idea nacque negli anni ottanta e il progetto fu redatto dalla societ\u00e0 americana Brown and Rooth. La realizzazione dell'opera venne affidata all'impresa sudcoreana Dong Ha.\nIl 22 Luglio 2011, lo stabilimento di Brega, uno degli stabilimenti dedicati all produzione dei tubi impiegati nel progetto, fu colpito da bombardamenti della NATO. In una conferenza stampa, il 26 Luglio, la NATO dichiar\u00f2 che l'impianto veniva usato come deposito di materiale bellico e come base per il lancio di missili. \nDati tecnici.\nTale opera idraulica, che risulta essere l'acquedotto pi\u00f9 grande al mondo, \u00e8 composta da 4000 km di condutture di calcestruzzo precompresso aventi un diametro di quattro metri. L'acquedotto \u00e8 sepolto nella sabbia e ha una portata complessiva di sei milioni di metri cubi di acqua al giorno."}
{"id": "2655529", "revid": "404449", "url": "https://it.wikipedia.org/wiki?curid=2655529", "title": "Maiano Lavacchio", "text": ""}
{"id": "2655531", "revid": "404449", "url": "https://it.wikipedia.org/wiki?curid=2655531", "title": "Sant'Andrea (Magliano in Toscana)", "text": ""}
{"id": "2655532", "revid": "2026413", "url": "https://it.wikipedia.org/wiki?curid=2655532", "title": "Giorgio Franceschini", "text": "Biografia.\nFiglio di Luigi e Angiolina Cavicchini, \u00e8 stato sposato con Gardenia Gardini fino alla sua morte e ha avuto due figli: Flavia Franceschini, scultrice, e Dario Franceschini, ex segretario del Partito Democratico, dal 22 febbraio 2014 al 1 giugno 2018, e nuovamente dal 5 settembre 2019, Ministro dei beni e delle attivit\u00e0 culturali e del turismo.\nNel 1941 promuove la pubblicazione di una rivista della giovent\u00f9 di Azione Cattolica a Ferrara \"Juniorismo\" e nell'autunno del 1943 promuove la costituzione clandestina del Fronte Giovanile Cristiano insieme ad altri amici: Carlo Bassi, Max Tassinari e Bruno Paparella.\nNel 1944 ha costituito la prima organizzazione democratica cristiana ferrarese e come tale ha fatto parte, nella primavera del 1945, del Comitato provinciale clandestino di Liberazione Nazionale, ottenendo il brevetto di \"patriota\". Nel 1946 ha iniziato a praticare la professione di avvocato, che ha svolto fino al 1991. Sempre nel 1946 \u00e8 stato direttore del settimanale ferrarese \"Popolo Libero\".\nDal 1952 al 1960 \u00e8 stato consigliere comunale di Ferrara e dal 1952 al 1956 consigliere provinciale.\nDal 1953 al 1954 \u00e8 stato segretario provinciale della Democrazia Cristiana. Nel 1953 viene eletto deputato per la circoscrizione Ferrara-Bologna-Forl\u00ec-Ravenna nella II legislatura della Repubblica Italiana.\nHa ricoperto varie cariche pubbliche: sindaco di Masi Torello, consigliere della Cassa di Risparmio di Ferrara, Presidente dell'ospedale di Tresigallo e presidente di vari enti ferraresi.\nAbbandonata la politica attiva, si \u00e8 dedicato ad attivit\u00e0 culturali.\nHa presieduto dal 1982 al 1984 l'Accademia delle Scienze di Ferrara e, dal 1989 al 1995, l'associazione \"Ferrariae Decus\".\n\u00c8 stato presidente dell'Associazione Nazionale Partigiani Cristiani di Ferrara e presidente dell'Istituto di Storia Contemporanea di Ferrara e consigliere delle seguenti istituzioni ferraresi: Istituto di studi rinascimentali, Istituto per la storia del Risorgimento, Commissione diocesana per l'arte sacra, Consiglio di amministrazione del Lascito \"Pietro Niccolini\".\nHa scritto su periodici locali e nazionali ed \u00e8 stato collaboratore della rivista \"Ferrara-Voci di una citt\u00e0\".\nEra commendatore al merito della Repubblica Italiana e dell'Ordine di S. Gregorio Magno.\n\u00c8 scomparso nel 2012 all'et\u00e0 di 90 anni."}
{"id": "2655533", "revid": "21880", "url": "https://it.wikipedia.org/wiki?curid=2655533", "title": "Anacamptis coriophora fragrans", "text": ""}
{"id": "2655534", "revid": "38120", "url": "https://it.wikipedia.org/wiki?curid=2655534", "title": "Boscaiolo di Latta", "text": ""}
{"id": "2655535", "revid": "170423", "url": "https://it.wikipedia.org/wiki?curid=2655535", "title": "St. Louis Hawks 1956-1957", "text": "La stagione 1956-57 dei St. Louis Hawks fu l'8\u00aa nella NBA per la franchigia.\nI St. Louis Hawks vinsero la \"Western Division\" con un record di 34-38. Nei play-off, dopo aver vinto due gare di \"tie-breaker\" (una con i Minneapolis Lakers e una con i Fort Wayne Pistons), vinsero la finale di division con i Minneapolis Lakers (3-0), perdendo poi la finale NBA con i Boston Celtics (4-3)."}
{"id": "2655538", "revid": "287204", "url": "https://it.wikipedia.org/wiki?curid=2655538", "title": "Dera Colliery Township", "text": " \nDera Colliery Township \u00e8 una suddivisione dell'India, classificata come \"census town\", di 18.583 abitanti, situata nel distretto di Angul, nello stato federato dell'Orissa. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 20\u00b0 59' 57 N e 85\u00b0 08' 17 E.\nSociet\u00e0.\nEvoluzione demografica.\nAl censimento del 2001 la popolazione di Dera Colliery Township assommava a 18.583 persone, delle quali 10.158 maschi e 8.425 femmine. I bambini di et\u00e0 inferiore o uguale ai sei anni assommavano a 2.147, dei quali 1.143 maschi e 1.004 femmine. Infine, coloro che erano in grado di saper almeno leggere e scrivere erano 14.324, dei quali 8.328 maschi e 5.996 femmine."}
{"id": "2655539", "revid": "170423", "url": "https://it.wikipedia.org/wiki?curid=2655539", "title": "Golden State Warriors 1977-1978", "text": "La stagione 1977-78 dei Golden State Warriors fu la 29\u00aa nella NBA per la franchigia.\nI Golden State Warriors arrivarono quinti nella \"Pacific Division\" della \"Western Conference\" con un record di 43-39, non qualificandosi per i play-off."}
{"id": "2655542", "revid": "339392", "url": "https://it.wikipedia.org/wiki?curid=2655542", "title": "Alessandro Walewski", "text": ""}
{"id": "2655551", "revid": "1543377", "url": "https://it.wikipedia.org/wiki?curid=2655551", "title": "Matthias Ring", "text": "Biografia.\nDal 1969 al 1973 ha frequentato la scuola elementare a Wallenfels, dal 1973 al 1977, il Ginnasio Kaspar Zeu\u00df di Kronach e dal 1977 fino alla laurea nel 1982, il ginnasio Kronach II.\nDal 1982 fino alla laurea nel 1988 (anno in cui si convert\u00ec al vetero-cattolicesimo) studi\u00f2 teologia cattolica presso l'Universit\u00e0 di W\u00fcrzburg (compresi due semestri all'Universit\u00e0 di Bamberga: inverno 1984/85 e estate 1985). Studi\u00f2 poi per due semestri teologia vetero-cattolica all'Universit\u00e0 di Bonn. Il 25 ottobre 1991 ha sostenuto l'esame complementare in teologia vetero-cattolica.\nIl 13 maggio 1989 fu ordinato diacono dal vescovo Sigisbert Kraft e prest\u00f2 servizio nelle parrocchie di W\u00fcrzburg e Norimberga. Dopo la sua ordinazione presbiterale avvenuta il 18 novembre 1989, il 1\u00ba ottobre 1993 si install\u00f2 come parroco delle parrocchie di Ratisbona e Passavia (con sede a Ratisbona).\nNel periodo compreso tra il 1\u00ba aprile 2000 e il 31 agosto 2005 fu in congedo dal ministero attivo e fu impegnato come ricercatore associato presso il Seminario vetero-cattolico dell'Universit\u00e0 di Bonn. \u00c8 stato anche direttore del Seminario Vescovile della Chiesa vetero-cattolica di Bonn.\nDal semestre invernale dell'anno accademico 1999/2000 \u00e8 stato immatricolato come dottorando nel Dipartimento di Teologia vetero-cattolica di Berna. L'8 giugno 2006 ha ricevuto il dottorato in teologia con la tesi \"Cattolica e tedesca. La Chiesa vetero-cattolica di Germania e il nazionalsocialismo\".\nIl 1\u00ba settembre 2005 prese servizio come parroco a Ratisbona.\nNella diocesi \u00e8 noto come autore di numerosi articoli nel giornale ufficiale della chiesa \"Christen heute\", come presidente del Consiglio sinodale bavarese e in qualit\u00e0 di presidente della commissione Finanze.\nElezione a Vescovo.\nIl 7 novembre 2009 \u00e8 stato eletto vescovo al terzo scrutinio con 73 voti su 118, come successore di Joachim Vobbe, in un Sinodo straordinario della Diocesi tenutosi a Mannheim. La sua consacrazione a decimo vescovo della Chiesa vetero-cattolica in Germania \u00e8 avvenuta il 20 marzo 2010 per mano del suo predecessore, coadiuvato dall'arcivescovo di Utrecht Joris Vercammen e dal vescovo di Haarlem Dirk Schoon.\nGenealogia episcopale.\nLa genealogia episcopale \u00e8:"}
{"id": "2655554", "revid": "1546219", "url": "https://it.wikipedia.org/wiki?curid=2655554", "title": "Phoenix Suns 2005-2006", "text": "La stagione 2005-06 dei Phoenix Suns fu la 38\u00aa nella NBA per la franchigia.\nI Phoenix Suns vinsero la \"Pacific Division\" della \"Western Conference\" con un record di 54-28. Nei play-off vinsero il primo turno con i Los Angeles Lakers (4-3), la semifinale di conference con i Los Angeles Clippers (4-3), perdendo poi la finale di conference con i Dallas Mavericks (4-2)."}
{"id": "2655557", "revid": "287204", "url": "https://it.wikipedia.org/wiki?curid=2655557", "title": "Houston Rockets 1987-1988", "text": "La stagione 1987-88 degli Houston Rockets fu la 21\u00aa nella NBA per la franchigia.\nGli Houston Rockets arrivarono quarti nella \"Midwest Division\" della \"Western Conference\" con un record di 46-36. Nei play-off persero al primo turno con i Dallas Mavericks (3-1)."}
{"id": "2655558", "revid": "287204", "url": "https://it.wikipedia.org/wiki?curid=2655558", "title": "Damanjodi", "text": " \nDamanjodi \u00e8 una suddivisione dell'India, classificata come \"census town\", di 8.475 abitanti, situata nel distretto di Koraput, nello stato federato dell'Orissa. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 18\u00b0 50' 07 N e 82\u00b0 57' 56 E.\nSociet\u00e0.\nEvoluzione demografica.\nAl censimento del 2001 la popolazione di Damanjodi assommava a 8.475 persone, delle quali 4.607 maschi e 3.868 femmine. I bambini di et\u00e0 inferiore o uguale ai sei anni assommavano a 1.150, dei quali 610 maschi e 540 femmine. Infine, coloro che erano in grado di saper almeno leggere e scrivere erano 7.043, dei quali 3.920 maschi e 3.123 femmine."}
{"id": "2655561", "revid": "300067", "url": "https://it.wikipedia.org/wiki?curid=2655561", "title": "Seattle SuperSonics 1984-1985", "text": "La stagione 1984-85 dei Seattle SuperSonics fu la 18\u00aa nella NBA per la franchigia.\nI Seattle SuperSonics arrivarono quarti nella \"Pacific Division\" della \"Western Conference\" con un record di 31-51, non qualificandosi per i play-off."}
{"id": "2655563", "revid": "21880", "url": "https://it.wikipedia.org/wiki?curid=2655563", "title": "Orchis coriophora", "text": ""}
{"id": "2655565", "revid": "21880", "url": "https://it.wikipedia.org/wiki?curid=2655565", "title": "Orchis fragrans", "text": ""}
{"id": "2655567", "revid": "287204", "url": "https://it.wikipedia.org/wiki?curid=2655567", "title": "Dadhapatna", "text": " \nDadhapatna \u00e8 una suddivisione dell'India, classificata come \"census town\", di 4.415 abitanti, situata nel distretto di Cuttack, nello stato federato dell'Orissa. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 20\u00b0 25' 55 N e 85\u00b0 48' 35 E.\nSociet\u00e0.\nEvoluzione demografica.\nAl censimento del 2001 la popolazione di Dadhapatna assommava a 4.415 persone, delle quali 2.338 maschi e 2.077 femmine. I bambini di et\u00e0 inferiore o uguale ai sei anni assommavano a 528, dei quali 269 maschi e 259 femmine. Infine, coloro che erano in grado di saper almeno leggere e scrivere erano 3.217, dei quali 1.880 maschi e 1.337 femmine."}
{"id": "2655568", "revid": "1428919", "url": "https://it.wikipedia.org/wiki?curid=2655568", "title": "Shahrest\u0101n di Malayer", "text": "Lo shahrest\u0101n di Malayer (farsi \u0634\u0647\u0631\u0633\u062a\u0627\u0646 \u0645\u0644\u0627\u06cc\u0631) \u00e8 uno dei 9 \"shahrest\u0101n\" della provincia di Hamadan, il capoluogo \u00e8 Malayer. Lo shahrest\u0101n \u00e8 suddiviso in 4 circoscrizioni (\"bakhsh\"): "}
{"id": "2655572", "revid": "128334", "url": "https://it.wikipedia.org/wiki?curid=2655572", "title": "Collegio italiano dei chirurghi", "text": "Il Collegio italiano dei chirurghi (CIC) \u00e8 un'associazione di categoria che raccoglie le principali societ\u00e0 scientifiche chirurgiche italiane, che a loro volta rappresentano circa 45.000 medici chirurghi che lavorano nelle universit\u00e0 e negli ospedali pubblici e privati.\nL'associazione ha finalit\u00e0 di aggiornamento scientifico e rappresenta l'organo di riferimento dal punto di vista politico-sindacale della categoria, gestendone i rapporti con le istituzioni pubbliche e con la Federazione nazionale degli ordini dei medici chirurghi e degli odontoiatri."}
{"id": "2655574", "revid": "162719", "url": "https://it.wikipedia.org/wiki?curid=2655574", "title": "S\u00e3o Paulo (A 12)", "text": ""}
{"id": "2655577", "revid": "404449", "url": "https://it.wikipedia.org/wiki?curid=2655577", "title": "Capanne (Manciano)", "text": ""}
{"id": "2655578", "revid": "404449", "url": "https://it.wikipedia.org/wiki?curid=2655578", "title": "Poggio Murella", "text": "Poggio Murella \u00e8 una frazione del comune italiano di Manciano, nella provincia di Grosseto, in Toscana.\nIl borgo dista circa 15\u00a0km dal centro comunale e meno di 2\u00a0km dal borgo di Poggio Capanne.\nStoria.\nPoggio Murella sembra discendere da quell'antico insediamento noto come \"Pago Lucretio\", ricordato dagli storici latini come un centro abitato nei pressi di Saturnia. Localit\u00e0 conosciuta fino al XVI secolo come \"Poggio di Saturnia\", il nome fu poi modificato nel 1570 in \"Poggio alle Capanne\", con l'inserimento del borgo nella parrocchia del vicino centro di Capanne. Nel XVIII secolo inizi\u00f2 a formarsi il primo nucleo urbano con l'arrivo di numerosi coloni dall'Emilia, soprattutto dalle campagne di Modena e di Parma. Il primo agglomerato fu quello del Poggetto, rione pi\u00f9 antico del paese. Con la costruzione della chiesa, finanziata dal possidente Giuseppe Zammarchi, il borgo si svilupp\u00f2 sempre di pi\u00f9 con la costruzione di nuovi rioni. Nel 1884 fece la sua comparsa la prima banda musicale, la societ\u00e0 filarmonica, mentre nel 1927 il comune di Manciano la elev\u00f2 a frazione e le modific\u00f2 il nome nel definitivo \"Poggio Murella\".\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Poggio Murella. Sono indicati gli abitanti del centro abitato e dove \u00e8 possibile \u00e8 inserita la cifra riferita all'intero territorio della frazione.\nCultura.\nMusei.\nPoco distante dalla chiesa sorge il Museo della filarmonica Pietro Mascagni, aperto solo su richiesta e gestito dalla pro loco di Manciano. Si presenta come un piccolo museo di storia locale che mostra gli oggetti del mestiere della storica banda poggiaiola fondata nel XIX secolo.\nGeografia antropica.\nIl paese di Poggio Murella si presenta come un agglomerato urbano diviso in nove borgate, tradizionalmente riconosciute dalla comunit\u00e0:"}
{"id": "2655579", "revid": "486946", "url": "https://it.wikipedia.org/wiki?curid=2655579", "title": "Macromind Director", "text": ""}
{"id": "2655580", "revid": "6923", "url": "https://it.wikipedia.org/wiki?curid=2655580", "title": "Ca\u00f1on City", "text": "Ca\u00f1on City \u00e8 un centro abitato, capoluogo e comune pi\u00f9 popoloso della contea di Fremont, nel Colorado, Stati Uniti.\nCa\u00f1on City si trova a cavallo del fiume Arkansas che scorre ad ovest ed \u00e8 una destinazione turistica rinomata per il giro turistico, il \"rafting\" e l'arrampicata su roccia. La citt\u00e0 \u00e8 conosciuta per i suoi numerosi parchi pubblici, le scoperte fossili, Skyline Drive, la ferrovia Royal Gorge, la Royal Gorge, ampi sentieri escursionistici naturali e il clima simile a quello tropicale tutto l'anno.\nNome.\nNel 1994 l'United States Board on Geographic Names approv\u00f2 l'aggiunta della tilde al nome ufficiale di Ca\u00f1on City, un cambiamento da Canon City come nome ufficiale nelle sue decisioni del 1906 e 1975. \u00c8 una delle poche citt\u00e0 degli Stati Uniti ad avere una \u00f1 nel suo nome (altre sono La Ca\u00f1ada Flintridge in California ed Espa\u00f1ola, Pe\u00f1asco e Ca\u00f1ones che si trovano nel Nuovo Messico).\nGeografia fisica.\nSecondo lo United States Census Bureau, ha un'area totale di .\nSociet\u00e0.\nEvoluzione demografica.\nSecondo il censimento del 2010, la popolazione era di 16.400 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 92,0% di bianchi, l'1,7% di afroamericani, l'1,7% di nativi americani, lo 0,6% di asiatici, lo 0,0% di oceanici, l'1,7% di altre etnie, e il 2,2% di due o pi\u00f9 etnie. Ispanici o \"latinos\" di qualunque etnia erano il 9,5% della popolazione.\nNella cultura di massa.\nLa citt\u00e0 \u00e8 rappresentata, in una versione immaginaria, nel romanzo di Philip K. Dick \"La svastica sul sole\" (1962) e nella omonima serie televisiva del 2015. Nella finzione letteraria Ca\u00f1on City \u00e8 posta in un'area demilitarizzata, denominata \"Zona neutrale\", che si trova nella porzione centrale degli Stati Uniti d'America, tra il regime fantoccio vassallo dell'impero giapponese e noto come \"Stati Giapponesi del Pacifico\" ad ovest ed il \"Grande Reich nazista\", porzione del Reich tedesco, ad est."}
{"id": "2655581", "revid": "404449", "url": "https://it.wikipedia.org/wiki?curid=2655581", "title": "San Martino sul Fiora", "text": "San Martino sul Fiora \u00e8 una frazione del comune italiano di Manciano, nella provincia di Grosseto, in Toscana.\nGeografia fisica.\nIl borgo \u00e8 situato nell'entroterra collinare della Maremma grossetana, in un'area geografica nota con il nome di Colline dell'Albegna e del Fiora. Il borgo sorge su di una collina che domina la valle del fiume Fiora, da cui il toponimo.\nStoria.\nConosciuta originariamente come \"San Martino al Poggio Pelato\" o \"San Martino di Monticchio\", sorse nel XVI secolo per volere della Repubblica di Siena, che tentava di ripopolare quelle zone disabitate della Maremma. Con la costruzione di una fattoria, della chiesa dedicata al vescovo san Martino di Tours, e di un piccolo nucleo di abitazioni per braccianti e artigiani, il borgo divenne uno dei pi\u00f9 vivaci centri di quelle terre, tanto da essere eretto in marchesato nel 1651. San Martino divenne poi parte della comunit\u00e0 di Sovana, per volere dei Lorena, e successivamente, nel 1738, parte del comune di Sorano. Nel 1929, San Martino fu definitivamente aggregato al comune di Manciano e ricevette il nome di \"San Martino sul Fiora\".\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di San Martino sul Fiora. Sono indicati gli abitanti dell'intera frazione e dove \u00e8 possibile la cifra riferita al solo capoluogo di frazione. Dal 1991 sono contati da Istat solamente gli abitanti del centro abitato, non della frazione."}
{"id": "2655583", "revid": "117253986", "url": "https://it.wikipedia.org/wiki?curid=2655583", "title": "Luigi Serenth\u00e0", "text": "Biografia.\nLuigi Serenth\u00e0 fu formato nei seminari milanesi e ordinato sacerdote dal cardinale Giovanni Battista Montini il 28 giugno 1962. In seguito, risiedendo presso il Pontificio seminario lombardo, studi\u00f2 teologia dogmatica presso la Pontificia Universit\u00e0 Gregoriana. Ottenne il dottorato solo molto pi\u00f9 tardi quando venne data alle stampe la sua tesi, \"Servi di tutti. Papa e vescovi a servizio della Chiesa secondo s.Gregorio Magno\" (Marietti, Torino 1980).\nInizi\u00f2 ad insegnare in seminario nel 1964, dedicando il suo impegno al rinnovamento dei trattati (in particolare cristologia, teologia trinitaria e antropologia teologica) a partire dalle indicazioni del Concilio Vaticano II: di questa attivit\u00e0 resta traccia nella regia del \"Dizionario teologico interdisciplinare\". Fu protagonista della nascita della Facolt\u00e0 teologica dell'Italia settentrionale, rivestendo il ruolo di pro-segretario (1972-1981) e di direttore di sezione del ciclo istituzionale (1981-1983).\nDal 1967 segu\u00ec come assistente spirituale l'Istituto secolare delle Piccole apostole della Carit\u00e0 e le attivit\u00e0 de \"La nostra famiglia\": in questa veste, nel 1979 promosse un convegno di studi su don Luigi Monza, il fondatore delle Piccole apostole.\nNel 1981 il cardinale Carlo Maria Martini, di cui divenne uno dei pi\u00f9 stretti collaboratori e ascoltati consiglieri, gli affid\u00f2 l'incarico di guidare l'Istituto sacerdotale Maria Immacolata (che segue la formazione permanente dei preti del primo quinquennio di ordinazione) e la Scuola vocazioni adulte. Nel 1983 lo nomin\u00f2 rettore maggiore del seminario arcivescovile di Milano. Si fece promotore di una revisione delle linee educative del seminario mediante l'assemblea di tutti gli educatori a Barzio nel 1984.\nMor\u00ec il 28 settembre 1986 appena quarantottenne, per tumore."}
{"id": "2655584", "revid": "15756", "url": "https://it.wikipedia.org/wiki?curid=2655584", "title": "Pozzo sacro di Funtana Coberta", "text": "Il pozzo sacro di Funtana Coberta \u00e8 una costruzione risalente al 1200 a.C. e situata a Ballao, nella provincia del Sud Sardegna, in Sardegna.\nGli scavi archeologici, iniziati nel 1918 da Antonio Taramelli e ripresi nel 1994 da Maria Rosaria Manunza, hanno permesso di iniziare lo studio di questo pozzo sacro e degli oggetti in bronzo ritrovati, tra cui spade per giuramenti religiosi, lastre metalliche \"a pelle di bue\" e statuette.\nLa struttura e le dimensioni del pozzo sono simili, e potrebbero avere una connessione, con il pozzo sacro di Garlo, una struttura in pietra risalente al II millennio a.C. rinvenuto in Tracia (Bulgaria) nella zona del fiume Struma, vicino al mar Egeo.\nLa struttura.\nIl tempio, costruito con rocce calcaree tagliate a forma di parallelepipedi irregolari, \u00e8 lungo 10,60 m . \u00c8 costituito da un ingresso rettangolare di 1,90 m di larghezza, da una scala discendente di 12 gradini, coperti da un egual numero di architravi discendenti, che porta ad una falsa cupola (\"th\u00f2los\"), irregolarmente rotonda, alta 5,50 m e larga al fondo 3,50, con una pavimentazione di lastroni disposti a raggio.\nNel pavimento sotto la cupola, in posizione non centrale, si apre la gola del pozzo, ricoperta da 34 corsi di pietre, che sprofonda per 5,20 m, con una bocca di 1,35, che si riduce a 0,90 sul fondo, scavato nella roccia, dove sgorga la sorgente d'acqua. Le strutture in elevazione sono attualmente limitate al muro perimetrale a forma di serratura di chiave che racchiude l'atrio ed il tamburo del pozzo.\nIl crollo della parte superiore, nell'aprile del 2013, ha portato il livello dell'acqua a quello dell'entrata della scala di accesso al pozzo.\nLe campagne di scavo, i ritrovamenti e le datazioni.\nGli scavi di Antonio Taramelli, condotti nel 1919, resero nota l'area del pozzo di \"Funtana Coberta\". Essa \u00e8 poi stata oggetto di recenti lavori di scavo nel 1994, 1998, 2003 e 2008.\nSotto un primo strato risalente all'et\u00e0 romana \u00e8 stato trovato un secondo strato in cui gli elementi culturali risultano unicamente nuragici. Nello \"strato 150\" \u00e8 stata ritrovata della ceramica, prevalentemente del periodo del bronzo medio (2000\u20131550 a.C.), ma anche del Bronzo recente (1550\u20131200 a.C.). Pertanto se ne deduce che la costruzione del pozzo sia da datarsi tra il Bronzo medio e il Bronzo recente.\nNello strato pi\u00f9 antico \u00e8 stata rinvenuta un contenitore di terracotta con all'interno frammenti di spade per giuramenti religiosi e lastre metalliche \"a pelle di bue\". Il contenitore, per tipologia, \u00e8 databile tra il periodo bronzo finale e recente. Tra gli oggetti trovati anche asce le cui matrici di fusione furono trovate nei pressi del nuraghe Albucciu ad Arzachena e simili ad esemplari della Arcipelago britannico, della civilt\u00e0 micenea (Tardo elladico III) e di Troia VIIb.\nConsiderati gli studi dell'archeologa Fulvia Lo Schiavo, per la quale la produzione delle lastre \"a pelle di bue\" termina prima della fine dell'Et\u00e0 del bronzo, secondo la studiosa Maria Rosaria Manunza \u00e8 verosimile che quanto ritrovato all'interno del contenitore sia databile tra il periodo Bronzo recente e il Bronzo finale.\nOltre a questi oggetti, in altri strati furono ritrovati frammenti di statuette di bronzo: la testa di un arciere, l'orecchio di un animale, un piede con supporto. In particolare il piede risulta identico a numerose statuette di bronzo (tra queste un capo trib\u00f9 \"che parla\" e un arciere \"che scocca\" da Teti, un \"capo trib\u00f9\" da Monte Arcosu, i guerrieri con spada e con arco o con spada e scudo da Uta, il \"soldato\" con stocco e lo scudo sulle spalle da Sorgono.\nA parte un unico frammento decorato a tacche rinvenuto durante gli scavi del 1998 nell'area delle capanne a est del pozzo, in tutta l'area di \"Funtana Cuberta\" e in tutti gli altri strati nuragici scavati intorno al pozzo, sigillati dagli strati di et\u00e0 romana, \u00e8 del tutto assente la ceramica che contraddistingue le fasi pregeometrica, geometrica e orientalizzante. Dunque la vita del pozzo sembra essersi conclusa entro gli inizi del periodo bronzo finale ed \u00e8 a questa fase che devono attribuirsi i resti di Bronzo.\nLa similitudini con il pozzo sacro di Garlo.\nIn Bulgaria, quella che fu l'antica Tracia, nei pressi del villaggio di Garlo, situato a circa 50\u00a0km ad ovest di Sofia (l'antica Serdica) nell'area del fiume Strimone, sulle pendici settentrionali di un'altura la cui vetta \u00e8 circondata da un massiccio roccioso, nel 1981 l'archeologa Dimitrina Djonova port\u00f2 alla luce il pozzo sacro di Garlo, la cui architettura e dimensioni si rivelarono poi sorprendentemente simili a quelli di Funtana Coberta. Le due strutture, infatti, differiscono solo di alcuni centimetri.\nRiguardo al pozzo bulgaro \u00e8 disponibile un unico studio pubblicato nel 1983 dall'archeologa bulgara Dimitrina Mitova Djonova e ripreso nel 2003 in un articolo dall'ingegnere cagliaritano Massimo Rassu."}
{"id": "2655587", "revid": "1428919", "url": "https://it.wikipedia.org/wiki?curid=2655587", "title": "Shahrest\u0101n di Nahavand", "text": "Lo shahrest\u0101n di Nahavand (farsi \u0634\u0647\u0631\u0633\u062a\u0627\u0646 \u0646\u0647\u0627\u0648\u0646\u062f) \u00e8 uno dei 9 \"shahrest\u0101n\" della provincia di Hamadan, il capoluogo \u00e8 Nahavand. Lo shahrest\u0101n \u00e8 suddiviso in 4 circoscrizioni (\"bakhsh\"): "}
{"id": "2655590", "revid": "1543377", "url": "https://it.wikipedia.org/wiki?curid=2655590", "title": "Poderi di Montemerano", "text": "Poderi di Montemerano \u00e8 una frazione del comune italiano di Manciano, nella provincia di Grosseto, in Toscana.\nGeografia fisica.\nIl borgo \u00e8 situato a circa 4\u00a0km a nord-ovest del capoluogo comunale, lungo la strada che conduce a Scansano, e a sud-est del borgo medievale di Montemerano, da cui prende il nome.\nStoria.\nIl paese \u00e8 sorto verso la fine del XVI secolo con il nome di \"Poderi di Sotto\", quando gli abitanti di Montemerano utilizzarono i poggi sotto la collina del borgo medievale per costruirvi alcuni rifugi per il bestiame e per gli attrezzi agricoli. Solo nel XVIII secolo la frazione assunse una propria fisionomia, prendendo il nome di \"Castelletto Santarelli\", dal nome dei proprietari dei terreni. In seguito si formarono le localit\u00e0 di \"Case Detti\" e \"Case Ciani\". Tutte queste localit\u00e0 sparse vennero successivamente unite sotto un'unica frazione, l'odierna \"Poderi di Montemerano\", elevata a frazione autonoma del comune di Manciano nel corso del XX secolo.\nMonumenti e luoghi d'interesse.\nI maggiori elementi di interesse artistico o storico sono i vecchi casali cinquecenteschi e settecenteschi che costituiscono il nucleo storico della frazione, oltre alla presenza della chiesa di Santa Maria degli Angeli, costruita nel 1955 e sede di una parrocchia istituita il 24 maggio 1961. La struttura in pietra si ispira al romanico moderno, ed \u00e8 affiancata da un campanile merlato che ricorda lo stile delle torri toscane.\nA Poderi di Montemerano \u00e8 situato uno dei tre lavatoi pubblici (gli altri due sono a Saturnia e a Poggio Murella) realizzati nel 1913 dall'Acquedotto del Fiora per rifornire i borghi mancianesi.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Poderi di Montemerano.\nCultura.\nEventi.\nA Poderi di Montemerano si svolgono spesso feste tradizionali e sagre durante il corso dell'anno, tra le quali si ricordano la \"Festa della Befana\" con i canti tradizionali ogni 5 gennaio e, soprattutto, la \"Festa Poderana\" che si tiene la prima settimana di settembre con stand gastronomici e rappresentazioni folkloristiche.\nInfrastrutture e trasporti.\nIl paese di Poderi di Montemerano \u00e8 servito dalla strada provinciale 159 Scansanese, che collega la citt\u00e0 di Grosseto con Scansano e Manciano nell'entroterra, e che costituiva un tratto della ex strada statale 322 delle Collacchie, terminando a Follonica."}
{"id": "2655595", "revid": "767487", "url": "https://it.wikipedia.org/wiki?curid=2655595", "title": "South Heart", "text": "South Heart \u00e8 un centro abitato (\"city\") degli Stati Uniti d'America, situato nella Contea di Stark, nello Stato del Dakota del Nord. Nel censimento del 2000 la popolazione era di 307 abitanti. La citt\u00e0 \u00e8 stata fondata nel 1908. Appartiene all'area micropolitana di Dickinson.\nGeografia fisica.\nSecondo i rilevamenti dell'United States Census Bureau, la localit\u00e0 di South Heart si estende su una superficie di 2,40\u00a0km\u00b2, tutti occupati da terre.\nPopolazione.\nSecondo il censimento del 2000, a South Heart vivevano 307 persone, ed erano presenti 81 gruppi familiari. La densit\u00e0 di popolazione era di 126 ab./km\u00b2. Nel territorio comunale si trovavano 119 unit\u00e0 edificate. Per quanto riguarda la composizione etnica degli abitanti, il 98,70% era bianco, lo 0,33% era afroamericano e lo 0,98% apparteneva a due o pi\u00f9 razze. La popolazione di ogni razza ispanica corrispondeva allo 0,32% degli abitanti.\nPer quanto riguarda la suddivisione della popolazione in fasce d'et\u00e0, il 34,5% era al di sotto dei 18, il 4,6% fra i 18 e i 24, il 27,0% fra i 25 e i 44, il 23,8% fra i 45 e i 64, mentre infine il 10,1% era al di sopra dei 65 anni di et\u00e0. L'et\u00e0 media della popolazione era di 35 anni. Per ogni 100 donne residenti vivevano 106,0 maschi."}
{"id": "2655601", "revid": "228587", "url": "https://it.wikipedia.org/wiki?curid=2655601", "title": "Castle Rock", "text": ""}
{"id": "2655607", "revid": "767487", "url": "https://it.wikipedia.org/wiki?curid=2655607", "title": "Taylor (Dakota del Nord)", "text": "Taylor \u00e8 un centro abitato (\"city\") degli Stati Uniti d'America, situato nella Contea di Stark, nello Stato del Dakota del Nord. Nel censimento del 2000 la popolazione era di 150 abitanti. La citt\u00e0 \u00e8 stata fondata nel 1882. Appartiene all'area micropolitana di Dickinson.\nGeografia fisica.\nSecondo i rilevamenti dell'United States Census Bureau, la localit\u00e0 di Taylor si estende su una superficie di 1,30\u00a0km\u00b2, tutti occupati da terre.\nPopolazione.\nSecondo il censimento del 2000, a Taylor vivevano 150 persone, ed erano presenti 44 gruppi familiari. La densit\u00e0 di popolazione era di 116 ab./km\u00b2. Nel territorio comunale si trovavano 83 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, il 22,0% era al di sotto dei 18, il 6,7% fra i 18 e i 24, il 19,3% fra i 25 e i 44, il 29,3% fra i 45 e i 64, mentre infine il 22,7% era al di sopra dei 65 anni di et\u00e0. L'et\u00e0 media della popolazione era di 46 anni. Per ogni 100 donne residenti vivevano 80,7 maschi."}
{"id": "2655608", "revid": "256896", "url": "https://it.wikipedia.org/wiki?curid=2655608", "title": "Funtana Coberta", "text": ""}
{"id": "2655610", "revid": "599013", "url": "https://it.wikipedia.org/wiki?curid=2655610", "title": "Wilhelm von Thoma", "text": "Biografia.\nPartecip\u00f2 alla prima guerra mondiale dove venne pi\u00f9 volte ferito e fu catturato dalle truppe statunitensi a Soissons il 18 luglio 1918. Partecip\u00f2 alla guerra civile spagnola. Durante la Repubblica di Weimar partecip\u00f2 alla repressione dei moti nazisti.\nPartecip\u00f2 alla seconda guerra mondiale col grado di \"general der panzertruppe\" (generale delle truppe corazzate) durante la campagna di Polonia, Russia e Nord Africa.\nEl Alamein.\nIl 4 novembre 1942 il generale von Thoma, comandante dell'Afrika Korps dal 1\u00ba settembre 1942, sulla cresta di Aqqaqir, durante un furioso combattimento iniziato alle 2:30 dall'attacco della V Brigata indiana, venne catturato dalle truppe della 1\u00aa Divisione Corazzata inglese. Von Thoma usc\u00ec illeso da un blindato distrutto dall'artiglieria avversaria e fu portato al cospetto di Montgomery; pi\u00f9 tardi gli verranno attribuite delle dichiarazioni molto polemiche verso Hitler; il comando dell'Afrika Korps pass\u00f2 al capo di stato maggiore colonnello Fritz Bayerlein."}
{"id": "2655611", "revid": "174925", "url": "https://it.wikipedia.org/wiki?curid=2655611", "title": "Shahrest\u0101n di Razan", "text": "Lo shahrest\u0101n di Razan (farsi \u0634\u0647\u0631\u0633\u062a\u0627\u0646 \u0631\u0632\u0646) \u00e8 uno dei 9 \"shahrest\u0101n\" della provincia di Hamadan in Iran, il capoluogo \u00e8 Razan. Lo shahrest\u0101n \u00e8 suddiviso in 3 circoscrizioni (\"bakhsh\"): "}
{"id": "2655616", "revid": "2195019", "url": "https://it.wikipedia.org/wiki?curid=2655616", "title": "Eduardo Tartaglia", "text": "Biografia.\nSi laurea in Giurisprudenza presso l'Universit\u00e0 Federico II di Napoli. Si diploma all'Accademia Nazionale d'Arte Drammatica del Teatro Bellini di Napoli. Inizia la sua carriera di attore lavorando sia nell'ambito del teatro classico di tradizione (con attori e registi legati alla scuola eduardiana quali Mariano Rigillo, Antonio Casagrande, Regina Bianchi, Aldo Giuffr\u00e9 e Mario Scarpetta), sia nell'ambito del teatro di ricerca e sperimentazione.\nNel 1998 fonda la sua compagnia, raccogliendo attorno rappresentanti della nuova generazione teatrale napoletana.\nNel luglio 2014 diventa direttore artistico del \"Teatro Ricciardi\" di Capua, in occasione della sua riapertura per la stagione 2014-2015.\n\u00c8 sposato con l'attrice Veronica Mazza."}
{"id": "2655617", "revid": "599013", "url": "https://it.wikipedia.org/wiki?curid=2655617", "title": "Ali Samereh", "text": ""}
{"id": "2655619", "revid": "287204", "url": "https://it.wikipedia.org/wiki?curid=2655619", "title": "Castle Rock (Colorado)", "text": "Castle Rock \u00e8 una citt\u00e0 degli Stati Uniti d'America, situata nella Contea di Douglas, nello Stato del Colorado. Nel 2016 la popolazione era stimata in 57.666 abitanti."}
{"id": "2655624", "revid": "404449", "url": "https://it.wikipedia.org/wiki?curid=2655624", "title": "Ghirlanda (Massa Marittima)", "text": "Ghirlanda \u00e8 una frazione del comune italiano di Massa Marittima, nella provincia di Grosseto, in Toscana.\nStoria.\nLa frazione di Ghirlanda si sviluppa nella piana a nord di Massa Marittima dopo le prime bonifiche di quell'area paludosa effettuate nel 1605. La bonifica fu completata nel 1774 su progetto dell'ingegnere Leonardo Ximenes. Ghirlanda divenne presto un importante centro minerario, grazie all'estrazione della limonite, e negli anni trenta del Novecento aument\u00f2 la sua importanza dopo la scoperta di un ricco giacimento di pirite nella valle del fosso Aspro. La Montecatini inizi\u00f2 lo sfruttamento del giacimento. Una societ\u00e0 di Amburgo, la \"Erz Bergwerke-Val d'Aspra\", fece costruire una ferrovia privata che attraversava la valle del fosso Aspra, nei pressi di Niccioleta, fino a raggiungere Ghirlanda, dopodich\u00e9 i minerali venivano caricati sulla ferrovia Massa Marittima-Follonica, raggiungevano il porto e venivano imbarcati per la Germania.\nNegli anni dopo la seconda guerra mondiale la miniera chiuse e oggi rimane solo nel borgo la presenza della vecchia stazione.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Ghirlanda.\nCultura.\nEventi.\nLa fiera di Ghirlanda \u00e8 un evento che si tiene ogni anno il 1\u00ba settembre, che ha una grande eco nel territorio delle Colline metallifere. Si tratta di una rassegna agrozootecnica, erede della tradizionale mostra mercato del bestiame sopravvissuta fino ad oggi e modernizzata. Oltre a degustazioni e vendita di prodotti tipici locali, sono allestiti spettacoli e le tradizionali esibizioni dei butteri.\nInfrastrutture e trasporti.\nDal 1902 al 1944 il collegamento con la costa era garantito tramite la citata Ferrovia Massa Marittima-Follonica, un'infrastruttura nata quale ferrovia mineraria. Interrotta per cause belliche, la ferrovia non fu pi\u00f9 ricostruita e in sua vece funziona l'autoservizio che percorre la strada regionale 439, gi\u00e0 Strada statale 439 Sarzanese Valdera."}
{"id": "2655625", "revid": "200568", "url": "https://it.wikipedia.org/wiki?curid=2655625", "title": "Niccioleta", "text": "Niccioleta \u00e8 una frazione del comune italiano di Massa Marittima, nella provincia di Grosseto, in Toscana.\nIl borgo \u00e8 situato a circa 6\u00a0km a nord-est del capoluogo comunale.\nStoria.\nIl borgo di Niccioleta era venuto a sorgere a partire dal Medioevo, distinguendosi grazie alla escavazione della calamina, ma fu solo nell'Ottocento che assunse una certa rilevanza grazie al rinvenimento di un importante giacimento di pirite. Grazie a questa attivit\u00e0, che dette nuova vita al villaggio, la popolazione aument\u00f2 e Niccioleta divenne uno dei principali centri di estrazione delle Colline Metallifere, raggiunto per lavoro da numerosi minatori dalla vicina Massa Marittima, da Castell'Azzara, da Santa Fiora e da altre zone del Monte Amiata. Nel 1933, il paese assunse la fisionomia che presenta ancora oggi, grazie al rinnovamento della miniera istituita dalla azienda Montecatini. Dal 1992, con la chiusura della miniera, vi fu un brusco calo della popolazione.\nLa strage di Niccioleta.\nIl 13 giugno 1944, truppe tedesche e fasciste occuparono Niccioleta uccidendo immediatamente sei minatori. Catturati altri 150 operai delle miniere, di questi 77 furono giustiziati la sera del giorno successivo, 14 giugno, lungo la strada per Larderello. Altri 21 furono deportati in Germania e i rimanenti liberati.\nMonumenti e luoghi d'interesse.\nCome in ogni villaggio minerario, \u00e8 possibile ancora oggi osservare edifici adibiti alla estrazione risalenti al XIX secolo. Qui sorge anche la chiesa parrocchiale di Santa Barbara, con il palazzo del direttore della miniera ed alcune abitazioni un tempo alloggi di minatori.\nAl centro del paese \u00e8 situato il monumento in ricordo dei deceduti nella strage del 1944, composto da una base e da un pilastro in marmo. Sulla base una lapide riporta i nomi di tutti colori che sono morti a Niccioleta e a Castelnuovo di Val di Cecina, mentre l'iscrizione sul pilastro recita: \u00abil fiore de la vita/\u00e8 qui reciso/ma il vostro sangue/\u00e8 la certezza/di un amor infinito./Massimo Lippi/13-14.06.1944/13-14.06.2004\u00bb.\nAi piedi della collina sono situati invece, presso il ponte di Riotorto, due cippi in pietra a ricordo di Gino Tamburini, partigiano della 23\u00aa Brigata Garibaldi, ucciso dai tedeschi il 10 giugno 1944. Poco distante si trova il cippo a Vanda Panichi, assassinata nello stesso frangente.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Niccioleta. Sono indicati gli abitanti del centro abitato e dove \u00e8 possibile \u00e8 inserita la cifra riferita all'intero territorio della frazione.\nTradizioni e folclore.\nA Niccioleta si svolge ogni 4 dicembre la Festa di Santa Barbara, festa patronale della frazione. Santa Barbara \u00e8 infatti la protettrice degli artiglieri e dei minatori, e veniva venerata per scongiurare i pericoli della miniera. Nonostante la chiusura dell'ultima miniera, Campiano, negli anni tra il 1992 e il 1994, ancora oggi tale ricorrenza \u00e8 celebrata."}
{"id": "2655629", "revid": "404449", "url": "https://it.wikipedia.org/wiki?curid=2655629", "title": "Valpiana (Massa Marittima)", "text": "Valpiana \u00e8 una frazione del comune italiano di Massa Marittima, nella provincia di Grosseto, in Toscana.\nGeografia fisica.\nValpiana \u00e8 situata nella zona finale della Val di Pecora, a met\u00e0 strada tra le citt\u00e0 di Massa Marittima e Follonica, in un'area pianeggiante tra i torrenti Ronna e Venelle. Il borgo dista circa 45\u00a0km da Grosseto e poco pi\u00f9 di 6\u00a0km dal capoluogo comunale.\nClima.\nDati:https://www.sir.toscana.it/\nStoria.\nIl borgo nacque sulla strada che collegava la citt\u00e0 di Massa Marittima con il mare nel XIV secolo come villaggio siderurgico, attivo nella lavorazione del ferro portato dall'Isola d'Elba, su volere di Tollo Albizzeschi, padre del pi\u00f9 famoso Bernardino, che nel 1377 richiedeva la costruzione di un forno fusorio \"ad faciendum ferrum\". Tuttavia, frequentazioni antecedenti sono testimoniate da ritrovamenti archeologici in tutta l'area circostante, che farebbero pensare ad un'attivit\u00e0 siderurgica in queste zone sin dai tempi degli etruschi, attivit\u00e0 favorita dalla presenza di fitti boschi e di acqua: il lago dell'Accesa, ma soprattutto i vicinissimi torrenti Ronna e Venelle.\nValpiana si consolid\u00f2 centro industriale della Maremma per tutto il Medioevo, e l'acquisizione nel Cinquecento da parte del granduca fiorentino Cosimo I de' Medici ne favor\u00ec l'ampliamento grazie alla Magona, azienda mirata al controllo delle attivit\u00e0 siderurgiche in Toscana, istituita nel 1587 che permise cos\u00ec opere di ristrutturazione e la costruzione delle ferriere di Cima, di Mezzo e di Fondo. Nel Settecento, durante il Granducato di Toscana dei Lorena, il villaggio siderurgico si ingrand\u00ec ancora di pi\u00f9 grazie all'espansione nei boschi circostanti, che furono tagliati e disboscati per alimentare il grande forno fusorio, il cui primo nucleo \u00e8 attestato al 1300.\nIl paese cess\u00f2 la sua attivit\u00e0 siderurgica solo nel 1885, con il consolidamento di Follonica come polo industriale. Nel 1902 fu realizzata la ferrovia che collegava Massa Marittima con il mare e a Valpiana fu costruita una stazione, dismessa poi nel 1944 in seguito alla chiusura di tutta la tratta. Oggi Valpiana ha una fisionomia ben delineata e sono visibili i resti delle ferriere, dei forni e del vecchio polo metallurgico, divenuti monumenti della frazione aperti alle visite dei turisti.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Valpiana. Sono indicati gli abitanti del centro abitato e dove \u00e8 possibile \u00e8 inserita la cifra riferita all'intero territorio della frazione.\nCultura.\nMusei.\nNella frazione, oltre ai percorsi guidati alle ferriere di Valpiana, si trova anche l'Aquarium Mondo Marino, il secondo pi\u00f9 grande acquario della Toscana dopo quello di Livorno, inaugurato il 13 dicembre 2009, che ospita numerose specie provenienti dal mar Mediterraneo, dall'oceano Indiano e dal Pacifico, con trentotto vasche e la mostra permanente interamente dedicata agli squali. Importanti le collaborazioni con altre strutture italiane e internazionali, con attivit\u00e0 di ricerca e il coinvolgimento delle universit\u00e0 italiane, come quella di Siena, con la sede di Grosseto, e le universit\u00e0 di Cosenza e Messina.\nEconomia.\nImportante da sempre per lo sviluppo del borgo di Valpiana \u00e8 stata l'attivit\u00e0 metallurgica, sin dal Medioevo fino al 1885, anno di chiusura dell'ultima ferriera. Oggi l'economia principale \u00e8 sicuramente legata al turismo, legato proprio all'archeologia industriale. Presso la frazione, inoltre, poco a nord del centro, sorge la principale area artigianale del comune di Massa Marittima.\nInfrastrutture e trasporti.\nStrade.\nLa frazione \u00e8 posizionata lungo la strada regionale 439 Sarzanese Valdera ed \u00e8 perfettamente collegata sia con Massa Marittima sia con Follonica.\nFerrovie.\nNegli anni tra il 1902 e il 1944 la frazione di Valpiana era servita da una propria stazione ferroviaria posizionata lungo la ferrovia Massa Marittima-Follonica, ferrovia con trazione a vapore che effettuava sia servizio viaggiatori locale che servizio merci, soprattutto trasporto del minerale proveniente dalla miniera di Val d'Aspra. Nel giugno 1944, in seguito ad un bombardamento, la ferrovia fu chiusa e dismessa definitivamente nel 1967. Oggi \u00e8 ancora visibile il fabbricato ferroviario, trasformato in edificio ad uso abitativo."}
{"id": "2655633", "revid": "404449", "url": "https://it.wikipedia.org/wiki?curid=2655633", "title": "Niccioletta", "text": ""}
{"id": "2655634", "revid": "27916602", "url": "https://it.wikipedia.org/wiki?curid=2655634", "title": "Vescovo di Ceneda", "text": ""}
{"id": "2655641", "revid": "37056", "url": "https://it.wikipedia.org/wiki?curid=2655641", "title": "Dandera", "text": ""}
{"id": "2655656", "revid": "599013", "url": "https://it.wikipedia.org/wiki?curid=2655656", "title": "D\u012bm\u012btr\u012bs Nalitz\u012bs", "text": "Carriera.\nDopo aver vinto il titolo di miglior marcatore in patria, venne acquistato dall': i friulani gli fecero fare le ossa prima al poi allo , tuttavia il giocatore non si sblocc\u00f2. Ritorn\u00f2 a segnare solo una volta tornato in patria, senza per\u00f2 raggiungere i livelli della sua annata migliore."}
{"id": "2655659", "revid": "580197", "url": "https://it.wikipedia.org/wiki?curid=2655659", "title": "Viorel N\u0103stase", "text": "Carriera.\nClub.\nEsordisce nella massima divisione nella stagione 1970-1971 con la maglia del , passando nell'annata seguente ai concittadini della Steaua. Qui si mette subito in luce segnando i 3 gol che permettono ai romeni di eliminare il della Coppa delle Coppe 1971-1972, quello della vittoria 1-0 al Nou Camp e la doppietta nel 2-1 del ritorno. Con il club della capitale vince 2 scudetti ed altrettante Coppe, segnando 77 gol in campionato.\nRimane in Romania fino al 1979, quando, in occasione della gara esterna contro lo valida per la Coppa delle Coppe 1979-1980, riesce a fuggire dal regime di Nicolae Ceau\u0219escu. Dopo un anno di pausa forzata si accasa al , che milita in Bundesliga, e qui ha per compagno di reparto il giovane Rudi V\u00f6ller. Sebbene N\u0103stase raccolga delle soddisfazioni a livello personale (realizza infatti 15 gol in campionato e 5 in Coppa di Germania, tutti nella larga vittoria contro il ), il club non riesce ad evitare la retrocessione.\nLe sue prestazioni attirano per\u00f2 le attenzioni del , che ha appena visto partire a malincuore il proprio beniamino, Massimo Palanca. Nell'estate del 1981 la societ\u00e0 decide cos\u00ec di acquistare per 400 milioni di lire il romeno, che nel precampionato non delude le aspettative. Segna invece il primo gol in Serie A alla sesta giornata, in occasione del pareggio esterno contro il , tuttavia subisce nello stesso incontro un infortunio alla tibia dovuto anche al mancato utilizzo dei parastinchi. Durante il lungo periodo di riabilitazione N\u0103stase tiene per\u00f2 un comportamento \"poco professionale\", come gi\u00e0 aveva fatto l'anno precedente in Germania Ovest: si narra di una notte in cui viene sorpreso ubriaco in una discoteca dall'insospettito allenatore Bruno Pace, al quale offre incurante da bere. Nel frattempo per\u00f2 il giovane Edi Bivi sta segnando con regolarit\u00e0 (alla fine realizza 13 gol, ed \u00e8 secondo solo a Roberto Pruzzo nella classifica marcatori), cos\u00ec, quando rientra, il romeno viene generalmente relegato in panchina. La squadra conquista comunque la salvezza, e l'attaccante rimane in Calabria anche nella stagione successiva; segna un altro gol (contro l'), ma stavolta il club retrocede.\nNonostante tutto N\u0103stase viene confermato anche l'anno seguente in B: realizza il suo terzo gol per il club, ma lascia unilateralmente Catanzaro nel corso della stagione, facendo poi perdere le proprie tracce. In seguito gioca alcune partire a Salisburgo, dove termina la carriera nel 1985.\nNazionale.\nIndossa la maglia della per due volte, nel 1971 e nel 1976."}
{"id": "2655670", "revid": "1305772", "url": "https://it.wikipedia.org/wiki?curid=2655670", "title": "N\u0103stase", "text": ""}
{"id": "2655671", "revid": "404449", "url": "https://it.wikipedia.org/wiki?curid=2655671", "title": "Giannella", "text": " \nGiannella \u00e8 una frazione del comune italiano di Orbetello, nella provincia di Grosseto, in Toscana.\nGeografia fisica.\nLa frazione \u00e8 situata sull'omonimo tombolo che collega il promontorio dell'Argentario con la terraferma, in un contesto paesaggistico protetto della Laguna di Orbetello. Il centro abitato \u00e8 collocato nella parte meridionale del tombolo, al confine con il comune di Monte Argentario, in adiacenza al porto di Santa Liberata, attrezzato scalo turistico che per\u00f2 amministrativamente \u00e8 gi\u00e0 parte del comune confinante.\nGiannella dista circa 8\u00a0km da Orbetello e poco pi\u00f9 di 40\u00a0km da Grosseto.\nStoria.\nIl territorio della Giannella fu abitato sin dall'epoca antica, principalmente romana, come rilevato in seguito a vari ritrovamenti archeologici. In localit\u00e0 Casette di Fibia sono state rinvenute ceramiche di impasto e ceramiche romane anche nei pressi della localit\u00e0 Fossone, mentre resti di due ville romane sono stati scoperti presso la fattoria Barabino, con anfore, laterizi e frammenti di pavimentazione in cocciopesto, e lungo la strada delle Saline, con frammenti di ceramiche a vernice nera, sigillate e bizantine.\nUn primo nucleo sorse nel corso della dominazione spagnola del XVI secolo, ma fu a partire dal XVIII secolo, quando la famiglia Giannella dette inizio allo sfruttamento agricolo del tombolo, che la localit\u00e0 inizi\u00f2 a popolarsi e svilupparsi, prendendo l'attuale denominazione. Nel catasto Leopoldino del 1766 risultano alla Giannella varie case rurali e lo storico casale viene indicato come propriet\u00e0 di un certo Gaetano Filippacci. In seguito alle bonifiche effettuate dai Lorena, il territorio si organizz\u00f2 in aziende agricole per lo sfruttamento dei terreni e qui sorse una delle principali tenute del territorio orbetellano: la tenuta della Giannella fu fondata agli inizi del XIX secolo e un decisivo incremento agricolo e demografico si ebbe a partire dal 1879, quando pass\u00f2 di propriet\u00e0 al genovese Giacomo Barabino, imprenditore ed armatore, che possedeva alcuni pontili dotati di un sistema di comunicazione portuale che li collegavano a Talamone, a Follonica e alla linea ferroviaria. Barabino promosse personalmente la bonifica del tombolo della Giannella e chiam\u00f2 originariamente la propria fattoria con il nome di \"Quisano\", per indicare l'avvenuta bonifica di un terreno un tempo paludoso (\"qui-sano\").\nLa Giannella divenne ben presto una delle primissime mete turistiche della Maremma grossetana, e gi\u00e0 negli anni venti del XX secolo era una stazione balneare di ampio richiamo del territorio.\nMonumenti e luoghi d'interesse.\nNei pressi del paese si trova il casale della Giannella, maggiore elemento architettonico della frazione, sorto probabilmente come torre costiera nella seconda met\u00e0 del XVI secolo, per rafforzare il sistema difensivo costiero dello Stato dei Presidi. Il complesso \u00e8 oggi sede del Centro di educazione ambientale \"Aurelio Peccei\", fondato nel 1989, e porta d'accesso all'oasi del WWF situata nel tombolo. Nei pressi del casale si sviluppa il \"giardino delle farfalle\", un percorso guidato dotato di pannelli didattici che spiegano il mondo delle farfalle.\nInteressanti sono anche le numerose case rurali sorte nel tombolo tra il XVIII e il XIX secolo, tra cui si distingue particolarmente la fattoria Giannella, sede dell'omonima tenuta, che fu dal 1879 propriet\u00e0 di Giacomo Barabino, il quale la modific\u00f2 tra il 1884 e il 1890 con soprelevazione, copertura del tetto a capanna e costruzione delle stalle. Della tenuta facevano parte varie case coloniche come la casa Sprofondati, abitazione dei mezzadri e cos\u00ec chiamata per la presenza di uno stagno \u2013 chiamato Andrea Doria \u2013 dove sprofondarono alcuni braccianti con mezzi agricoli, e i casali Il Pino e Marlago, sedi dei traghettatori per collegamenti veloci mare-laguna (da qui \"Mar-lago\"); inoltre, il casale Marlago fu abitazione dei salariati chiamati al lavoro dai mezzadri per le opere di bonifica. Tra gli altri pregevoli edifici rurali del periodo ottocentesco si segnalano il casale Nuovo e la cosiddetta casetta dei Pastori.\nArchitettonicamente e storicamente rilevante \u00e8 anche la primissima struttura alberghiera con stabilimento balneare costruita alla Giannella proprio dai Barabino negli anni venti del XX secolo: il Lido Giannella, composto da due corpi di fabbrica con facciate pregevolmente decorate in stile neoclassico, era collegato con Orbetello da una serie di traghetti ed ospit\u00f2 personalit\u00e0 illustri del periodo come Benito Mussolini e Italo Balbo. Presso la struttura si trova la piccola cappella di Sant'Antonio.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Giannella.\nTradizioni e folclore.\nIl toponimo della localit\u00e0 di Casa Sprofondati ha dato origine ad una leggenda che narra di un podere risucchiato per maledizione in una voragine, poich\u00e9 il fattore aveva deciso di trebbiare i campi nel giorno di Sant'Anna, osteggiando il rituale divieto. Sempre la leggenda narra che in quella zona \u00e8 possibile sentire delle grida provenire da sottoterra ogni 26 luglio."}
{"id": "2655672", "revid": "478814", "url": "https://it.wikipedia.org/wiki?curid=2655672", "title": "Stuttgart Masters 2000", "text": "Lo Stuttgart Masters 2000 (precedentemente conosciuto anche come \"Eurocard Open\") \u00e8 stato un torneo di tennis giocato sul cemento indoor. \u00c8 stata la 14\u00aa edizione dello Stuttgart Masters e faceva parte della categoria ATP Masters Series nell'ambito dell'ATP Tour 2000. Il torneo si \u00e8 giocato alla Schleyerhalle di Stoccarda in Germania, dal 30 ottobre al 6 novembre 2000.\nCampioni.\nSingolare.\n Wayne Ferreira ha battuto in finale Lleyton Hewitt 7\u20136(6), 3\u20136, 6\u20137(5), 7\u20136(2), 6\u20132\nDoppio.\n Ji\u0159\u00ed Nov\u00e1k/ David Rikl ha battuto in finale Donald Johnson/ Piet Norval 6\u20132, 6\u20132"}
{"id": "2655674", "revid": "287204", "url": "https://it.wikipedia.org/wiki?curid=2655674", "title": "Viorel Nastase", "text": ""}
{"id": "2655675", "revid": "287204", "url": "https://it.wikipedia.org/wiki?curid=2655675", "title": "Nastase", "text": ""}
{"id": "2655679", "revid": "767487", "url": "https://it.wikipedia.org/wiki?curid=2655679", "title": "Albert Beasley", "text": "Carriera.\nClub.\nHa giocato con Arsenal, Huddersfield Town, Fulham e Bristol City.\nNazionale.\nNel 1939 ha giocato la sua unica partita con la Nazionale inglese, una vittoria contro la Scozia.\nAllenatore.\nHa allenato Bristol City, Birmingham City e Dover."}
{"id": "2655681", "revid": "1543377", "url": "https://it.wikipedia.org/wiki?curid=2655681", "title": "Filellenismo", "text": "Il filellenismo \"(\u00abl'amore per la cultura greca\u00bb)\" \u00e8 stato un movimento culturale e intellettuale di primo piano nell'Europa romantica del XIX secolo che port\u00f2 europei, come Lord Byron, a sostenere l'indipendenza greca dall'Impero ottomano. Byron, oltre a sacrificare la sua vita nell'assedio di Missolungi, forn\u00ec una concreta assistenza agli insorti mettendo a disposizione diverse navi da guerra che si rivelarono utili nella guerra contro i turchi nel 1820.\nNel tardo XIX secolo, i sostenitori del movimento del filellenismo erano in gran parte esponenti parte del movimento europeo del classicismo, un campo che stava subendo una crescente frattura fra l'approccio antropologico e quello classicista allo studio della Grecia antica.\nL'eredit\u00e0 del filellenismo.\nNel periodo di reazione e repressione politica che segu\u00ec alla caduta di Napoleone Bonaparte, quando la mentalit\u00e0 liberale della coltivata e prosperosa classe borghese della societ\u00e0 europea ritrov\u00f2 gli ideali romantici rivoluzionari del 1789-92 repressi dalla restaurazione dei vecchi regimi, l'idea di ricreare uno Stato greco in quei territori che risultavano \"santificati\" nella concezione che i borghesi del tempo avevano dell'antichit\u00e0 (che si riflette anche negli arredi dei propri salotti e nel contenuto delle librerie) offr\u00ec loro un ideale per cui combattere, a una distanza romantica. In queste condizioni, la rivolta greca costituiva una fonte di ispirazione e aspettative che non avrebbero mai potuto essere effettivamente soddisfatte, deludendo ci\u00f2 che Paul Cartledge chiam\u00f2 \"l'auto-identificazione vittoriana con la gloria che fu la Grecia\".\nUn altro importante argomento di interesse per la cultura greca alla fine del XIX secolo \u00e8 stato l'oscuro filosofo scita Anacarsi. La nuova rilevanza di Anacarsi fu innescata dall'opera di fantasia \"Viaggi di Anacarsi il Giovane in Grecia\" (1788) di Jean-Jacques Barth\u00e9lemy, un diario di viaggio immaginario, uno dei primi romanzi storici, che uno studioso moderno alla fine del secolo XVIII ha definito \"l'enciclopedia del nuovo culto dell'antichit\u00e0\". Questa opera ebbe un forte impatto sulla crescita del filellenismo in Francia: il libro conobbe molte edizioni, fu ristampato negli Stati Uniti d'America, e fu tradotto in tedesco e in altre lingue, dando spunto a imitazioni in tutto il XIX secolo.\nNella cultura tedesca, la prima fase del filellenismo pu\u00f2 essere rintracciata nella carriera e negli scritti di Johann Joachim Winckelmann (uno degli inventori della storia dell'arte), Friedrich August Wolf (che inaugur\u00f2 i moderni corsi di studi omerici con i suoi \"Prolegomena\" nel 1795) e il burocrate illuminato Wilhelm von Humboldt. Negli Stati tedeschi, l'ossessione privata con l'antica Grecia aveva assunto forme pubbliche, istituzionalizzando un ethos filelleno di \"\u00e9lite\" attraverso la creazione del Gymnasium, e rendendo possibile, in due occasioni, a nobili principi tedeschi filelleni all'oscuro della realt\u00e0 greca contemporanea, di atteggiarsi a sovrani greci.\nNell'Ottocento italiano, il filellenismo, cio\u00e8 l'appoggio alla rivolta contro il dominio ottomano, trov\u00f2 un decisivo sostegno nella rivista fiorentina \u00ab\"L'Antologia\"\u00bb di Giovan Pietro Vieusseux. Non mancarono, tra i letterati italiani, quanti stabilirono un parallelismo tra il Risorgimento greco e quello italiano.\nTra gli aspetti pi\u00f9 notevoli del filellenismo ottocentesco vi fu l'interesse per la poesia popolare della Grecia moderna.\nTra i relativisti storici moderni, l'eredit\u00e0 classica \u00e8 solo un aspetto della visione della Grecia che viene immaginata come ancestrale. Il tema di Nikos Dimou, \"la sfortuna di essere greco\", \u00e8 la percezione che il desiderio proiettato dall'Occidente filellenico verso i greci moderni a vivere all'altezza del glorioso passato dei loro antenati \u00e8 sempre stato un peso per gli stessi greci."}
{"id": "2655682", "revid": "1318658", "url": "https://it.wikipedia.org/wiki?curid=2655682", "title": "Claude L\u00e9vi-Strauss", "text": "Antropologo, sociologo e etnologo, teorico dello strutturalismo, L\u00e9vi-Strauss occupa una posizione centrale nel pensiero contemporaneo. Lo strutturalismo l\u00e9vi-straussiano \u2013 che ha scorto, e posto a base di ogni ulteriore riflessione, l'intrinseco carattere strutturale di ogni fenomeno sociale \u2013 ha permeato tutte le scienze sociali, la filosofia, la psicologia, la politica (il marxismo) e la storia.\nI suoi contributi alla psicologia, provengono indirettamente dall'applicazione del metodo strutturalista \u2013 per il quale i fenomeni culturali vanno interpretati in riferimento a elementi universali e inconsci rappresentanti la struttura fondante d'ogni cultura \u2013 agli studi antropologici della cultura materiale, ponendo a base di ogni fenomeno psicologico l'ipotesi dell'esistenza di sottostanti strutture mentali inconsce, atemporali e universali. Fondamentali poi i suoi studi sulle popolazioni cosiddette \u201cselvagge\u201d, raccolti nelle sue due opere pi\u00f9 note al grande pubblico, i classici \"Tristi Tropici\", \"Razza e storia\" e \"Il pensiero selvaggio\", in cui L\u00e9vi-Strauss mette in discussione, partendo da un'analisi di fondo della nozione di cultura come sistema simbolico e semiotico, la presunta superiorit\u00e0 della cultura occidentale \u2013 e criticandone altres\u00ec la relativa nozione di etnocentrismo e il conseguente umanesimo \u2013 rispetto alle cosiddette mentalit\u00e0 primitive, a cui L\u00e9vi-Strauss conferisce logicit\u00e0, pari dignit\u00e0 e rispetto (relativismo culturale).\nHa ricevuto diversi riconoscimenti per i suoi studi e le sue ricerche, fra cui il \"Premio Erasmo\" nel 1973, il premio \"Meister Eckhart\" nel 2003 e molte lauree honoris causa da diverse universit\u00e0 straniere. \u00c8 considerato uno dei padri fondatori dell'antropologia moderna, che si colloca, secondo Edmund Leach, sulla scia dell'opera di James Frazer e Franz Boas.\nBiografia e carriera.\nNato a Bruxelles da genitori francofoni di religione ebraica, si trasferisce presto con la famiglia a Parigi, nel cui clima intellettuale ha luogo la sua formazione culturale. In particolare, la vitalit\u00e0, lo spirito artistico e la sensibilit\u00e0 estetica di suo padre Raymond, pittore ritrattista tradizionale, segnano profondamente il figlio, stimolandone la curiosit\u00e0, l'immaginazione ed animandolo di interessi artistici fra i pi\u00f9 vari, la cui infanzia trascorre in un clima di allegra libert\u00e0 e creativit\u00e0, sebbene angustiata da problemi di ordine pratico.\nLa formazione culturale e le prime esperienze in campo etnologico.\nCompie gli studi secondari al \"Lyc\u00e9e Janson de Sailly\" fino al conseguimento del baccalaureato, quindi lhypokh\u00e2gne\" al \"Lyc\u00e9e Condorcet\" di Parigi, dove \u00e8 allievo del filosofo Andr\u00e9 Cresson, che lo consiglia, per gli studi universitari, di iscriversi a legge, alla Sorbona di Parigi, ma poi passa a filosofia, laureandosi (\"agr\u00e9gation\") nel 1931, avendo conseguito sia il diploma in diritto che l'abilitazione all'insegnamento della filosofia. Tuttavia, non rimane particolarmente affascinato dalla filosofia, nonostante l'irrefrenabile desiderio di conoscenza ed erudizione che lo anima (frutto degli stimoli paterni) e che egli cerca di soddisfare immergendosi nella ricca e variegata atmosfera culturale parigina, leggendo di tutto, visitando mostre e musei, seguendo vari corsi universitari e frequentando assiduamente parecchie biblioteche. Inizia quindi a insegnare, per due anni, prima al \"Lyc\u00e9e Mont de Marsan\" nelle Landes, poi in quello di Laon.\nInizialmente attivo anche in politica (di idee socialiste), le sue posizioni filosofiche si dimostrano subito molto critiche nei confronti delle tendenze idealistiche e spiritualistiche della filosofia francese del periodo fra le due guerre, soprattutto perch\u00e9 egli riconosce esser presente in s\u00e9 stesso un'esigenza di concretezza che lo porta verso direzioni completamente nuove. Fu quindi stimolato da Paul Nizan, amico di famiglia, ad orientarsi verso l'etnologia.\nE cos\u00ec, dunque, scopre presto nelle scienze umane, in particolare nella sociologia di \u00c9mile Durkheim e nell'etnologia di Lucien L\u00e9vy-Bruhl, la possibilit\u00e0 di costruire un discorso innovatore sull'uomo. Decisivo fu, poi, per L\u00e9vi-Strauss l'incontro con Paul Rivet, che conobbe in occasione dell'esposizione di Jacques Soustelle al Museo Etnografico, e, di sfuggita, con Marcel Mauss del quale, anche se non fu suo diretto allievo, lo fu indirettamente tramite le sue opere, che esercitarono un peso determinante nella sua formazione sociologica ed antropologica. Egli rimase affascinato dal forte senso del concreto che scaturiva dall'insegnamento di Mauss e dal metodo che egli utilizza per spiegare e analizzare i riti e i miti primitivi.\nInfluenzato pure dall'esperienza surrealista e dalla psicoanalisi freudiana, accetta, nel 1935, l'offerta di andare ad insegnare sociologia all'Universit\u00e0 di San Paolo in Brasile, dove rimarr\u00e0 fino al 1938. Questa sar\u00e0 l'occasione per conoscere un mondo completamente diverso da quello europeo ma soprattutto per entrare in contatto con le popolazioni indie del Brasile che diventeranno l'oggetto delle sue prime esperienze \"sul campo\", quindi delle prime ricerche etnologiche e dei successivi studi antropologici.\nIl suo esordio \"sul campo\" ha luogo gradualmente, compiendo brevi ma ripetute visite presso le popolazioni autoctone dell'interno del paese. A cavallo tra il 1935 e il 1936, organizza una prima spedizione a Sud (all'incirca, sopra il Mato Grosso do Sul), della durata di qualche mese, tra i Bororo e i Caduveo, quindi, tra il giugno e il dicembre del 1938, una seconda ed ultima missione risalendo, lungo i bordi del bacino del Rio delle Amazzoni, verso Nordovest della foresta amazzonica, all'incirca nella regione del Mato Grosso, dove incontrer\u00e0 i Tupi-Kawahib e i Nambikwara, \"i veri selvaggi\", cio\u00e8 le popolazioni pi\u00f9 indigene, ovvero meno acculturate (secondo una prospettiva etnocentrica occidentale, che lo stesso L\u00e9vi-Strauss criticher\u00e0) e, quindi, pi\u00f9 interessanti dal punto di vista etnologico.\nIl ritorno in Francia e la fuga negli Stati Uniti.\nTornato in Francia nel 1939, viene mobilitato dallo scoppio della seconda guerra mondiale ma gi\u00e0 nel 1941, subito dopo l'armistizio, a causa delle persecuzioni contro gli ebrei, \u00e8 costretto a fuggire, riuscendo ad imbarcarsi per gli Stati Uniti.\nA New York, inizia a insegnare presso la \"New School for Social Research\", e, subito dopo, sar\u00e0 uno dei fondatori, assieme ad altri intellettuali francesi emigrati (fra cui Henri Focillon, Jacques Maritain ed altri), dell\"'\u00c9cole Libre des Hautes \u00c9tudes\", una sorta di \"universit\u00e0 popolare\" con docenti accademici francesi esuli a New York.\nIl periodo newyorkese si rivela presto molto importante per l'evoluzione del suo pensiero. Qui, infatti, egli conosce alcuni esponenti della scuola di Franz Boas, come Alfred Kroeber ed il culturologo Leslie White, nonch\u00e9 il linguista Roman Jakobson, autore, assieme a Nikolaj Sergeevi\u010d Trubeckoj, di un fondamentale studio sui sistemi di combinazione dei fonemi propri delle diverse lingue. Ma soprattutto Jakobson gli sar\u00e0 d'aiuto per mettere a punto il suo metodo di indagine strutturalista, che sfocer\u00e0 poi nella creazione dell'antropologia strutturale la quale si basa sul principio per cui i fenomeni socio-culturali sono funzione delle strutture inconsce che ad essi sottostanno, principio, questo, che \u00e8 il risultato dell'osservazione di popolazioni tribali e dello studio strutturale dei loro miti e rituali, i cui elementi fondanti, come i fonemi di una lingua, danno origine, per trasformazioni binarie opposizionali, alla variet\u00e0 storica delle culture, l'insieme di questi elementi costituendo quella \"struttura\" inconscia (invariante) che sta a fondamento comune di ogni istituzione sociale.\n\u00c8 del 1945 l'articolo \"L'Analyse Structurale en Linguistique et en Anthropologie\", che ufficialmente segna la nascita dell'indagine strutturalista l\u00e9vi-straussiana in antropologia, e dove, tra l'altro, L\u00e9vi-Strauss elabora la nozione di \"atomo di parentela\", la prima di quella disciplina che sar\u00e0 l'antropologia strutturale, ovverosia quella \"struttura\" (avuncolare) irriducibile di parentela pi\u00f9 semplice che si possa concepire, in quanto essa racchiude in s\u00e9 i tre tipi minimi fondamentali di relazioni familiari sempre presenti in ogni forma nucleare di aggregazione sociale umana, ovverosia la relazione di consanguineit\u00e0, la relazione di parentela acquisita, la relazione di filiazione. \nNegli Stati Uniti, L\u00e9vi-Strauss stringe pure amicizia con Franz Boas, uno dei fondatori dell'antropologia americana, disciplina che insegna alla Columbia University di New York, la cui opera svolger\u00e0 un ruolo di primo piano nella formazione di L\u00e9vi-Strauss. Nel 1948, torna a Parigi e, in quell'anno, consegue il dottorato alla Sorbona (cercando dei relatori esterni disponibili) con una tesi complementare ed una principale, come era tradizione in Francia, rispettivamente dal titolo \"La vie familiale et sociale des Indiens Nambikwara\" (\"La famiglia e la vita sociale degli Indiani Nambikwara\") e \"Les structures \u00e9lementaires de la parent\u00e9\" (\"Le strutture elementari della parentela\"), quest'ultima gi\u00e0 completa nel 1947 e che serv\u00ec da base per i corsi newyorkesi che L\u00e9vi-Strauss teneva.\nL'apogeo scientifico e la fama internazionale.\n\"Les structures \u00e9lementaires de la parent\u00e9\" sono pubblicate l'anno seguente, nel 1949, e l'opera \u00e8 subito riconosciuta, ma solo entro la cerchia degli specialisti, come uno degli studi antropologici pi\u00f9 importanti ed innovativi sui rapporti di parentela fino a quel momento effettuati, frutto di un'analisi formale sistematica dell'organizzazione familiare dei popoli e basato sull'esame dei \"sistemi\" (algebrici) di relazioni intercorrenti tra i suoi vari componenti, nonch\u00e9 delle trasformazioni a cui questi sistemi sono soggetti (nello spazio \u2013 cio\u00e8 da un gruppo sociale ad un altro \u2013 e nel tempo) le quali, a loro volta, individueranno quelle sottostanti \"strutture\" universali (inconsce).\nMentre, soprattutto tra gli antropologi anglofoni, si sosteneva che la parentela \u00e8 fondamentalmente basata sulla \"discendenza unilineare\" e che i gruppi di discendenza unilineare rappresentano la base dell'organizzazione socio-economica (\"teoria della discendenza\"), L\u00e9vi-Strauss sostiene invece che la parentela \u00e8 basata su quell'alleanza (\"teoria dell'alleanza\") tra due famiglie che viene a instaurarsi, per via del \"principio di proibizione dell'incesto\", quando una donna, proveniente da un dato gruppo sociale, sposa un uomo appartenente ad un altro gruppo sociale. In questi termini, L\u00e9vi-Strauss introduce la nozione antropologica basilare di scambio, quale fondamento di ogni possibile legame sociale, che sussume quella economica.\nTra gli anni '40 e '50, L\u00e9vi-Strauss continua a pubblicare, ottenendo sempre maggior successo. Al suo ritorno in Francia, nel 1947, lavora dapprima come ricercatore al CNRS, \u00e8 poi vice-direttore prima al \"Mus\u00e9um National d'Histoire Naturelle\" poi al \"Mus\u00e9e de l'Homme\", quindi, dal 1950, insegna all\u00c9cole Pratique des Hautes \u00c9tudes\", presso la V sezione \"Sciences religieuses\" alla cattedra intitolata \"Religions des peuples non-civilis\u00e9s\" (\u201cReligioni dei popoli non civilizzati\u201d), precedentemente occupata da Marcel Mauss e poi rinominata, da L\u00e9vi-Strauss, \"Religions compar\u00e9es des peuples sans \u00e9criture\" (\"Religioni comparate dei popoli senza scrittura\"), succedendo a Maurice Leenhardt.\nNel 1952, pubblica, su commissione dell'UNESCO, un rapporto sul razzismo intitolato \"Race et Histoire\", che verr\u00e0 pubblicato in volume nel 1967. Nel 1953, a Parigi, Talcott Parsons, che L\u00e9vi-Strauss aveva conosciuto di sfuggita negli Stati Uniti, durante una conferenza tenuta all'Universit\u00e0 di Harvard quand'era consigliere culturale per l'Ambasciata Francese nel 1944, lo mette al corrente che l'Universit\u00e0 di Harvard, sotto proposta di Clyde Kluckhohn, aveva gi\u00e0 predisposto una cattedra appositamente per lui come \u201cfull professor\u201d, e gli propone di sottoscrivere un contratto d'incarico gi\u00e0 pronto. L\u00e9vi-Strauss rinunci\u00f2, cos\u00ec come aveva fatto precedentemente su analoghe proposte d'incarico offertegli da Kurt Lewin e Alfred Kroeber.\nGi\u00e0 conosciuto negli ambienti accademici francesi (con cui L\u00e9vi-Strauss non ha mai avuto un buon rapporto), nel 1955, con la pubblicazione di \"Tristes Tropiques\", raggiunge un pubblico ancora pi\u00f9 vasto. \"Tristi Tropici\" \u00e8 essenzialmente un diario di viaggio nel quale egli annota tutte le sue impressioni, frammiste a una serie di geniali considerazioni ed intuizioni sul mondo primitivo amazzonico, che risalgono al lavoro sul campo svolto nel periodo brasiliano 1935-39. In quest'opera unica, che \u00e8 al contempo un romanzo, un libro d'avventure, un ricco resoconto etnografico, un saggio critico e altro ancora, sono descritti, con una prosa scorrevole e affascinante, i viaggi compiuti da L\u00e9vi-Strauss, dal Brasile al Pakistan (in cui si rec\u00f2 nel 1949 sotto incarico dell'UNESCO), assieme a riflessioni critiche profonde sul senso della civilt\u00e0 umana e sul suo destino, nonch\u00e9 sul significato del lavoro etnografico.\nTutti questi diversi piani di lettura, guidata quindi da differenti prospettive, fanno di \"Tristi tropici\" un capolavoro assoluto che cambi\u00f2 i destini dell'antropologia. Presa in considerazione dal comitato organizzatore del \"Premio Goncourt\", l\"'Accad\u00e9mie Goncourt\" si rammaric\u00f2 sinceramente, con un comunicato ufficiale, di non aver potuto premiare \"Tristes Tropiques\" perch\u00e9, secondo i membri del comitato, non era un romanzo. Per L\u00e9vi-Strauss, l'opera era la sintesi di quanto aveva fatto fino a quel momento, tutto ci\u00f2 in cui credeva o a cui pensava, oltrech\u00e9 il rammemorare a s\u00e9 stesso le sue passate esperienze con le popolazioni autoctone del Brasile, i rischi occorsi al contatto con queste, le emozioni provate nell'entrare nella loro vita quotidiana, nonch\u00e9 essere partecipe diretto del contatto pi\u00f9 intimo fra uomo e natura, che le societ\u00e0 occidentali oramai misconoscono.\nNel 1959, grazie soprattutto all'interessamento di Maurice Merleau-Ponty, diventa titolare della cattedra di Antropologia sociale al prestigioso \"Coll\u00e8ge de France\", che terr\u00e0 fino al 1989, anno del suo pensionamento. Non molto tempo dopo, pubblica \"Anthropologie structurale\", frutto di una sistematica riorganizzazione di suoi precedenti saggi ed altri scritti composti dopo il 1945, opera che segna ufficialmente la nascita dell\"'antropologia strutturale\".\nNel 1960, crea il \"Laboratoire d'anthropologie sociale\" (LAS), dipendente, allo stesso tempo, dal CNRS, dal \"Coll\u00e9ge de France\" e dall'\"\u00c9cole des Hautes \u00c9tudes en Sciences Sociales\", mentre, nel 1961, fonda, con \u00c9mile Benveniste, Pierre Gourou e Jean Pouillon, una nuova rivista, \"L'Homme\", dedicata a studi e ricerche di antropologia culturale e sociale, l'organo ufficiale dell'etnologia francese, nelle intenzioni di L\u00e9vi-Strauss.\nNel 1962, L\u00e9vi-Strauss \u00e8 costretto a cambiare gli argomenti delle lezioni che tiene all\"'\u00c9cole des Hautes \u00c9tudes en Sciences Sociales\" \u2013 dove era nel frattempo confluita anche la V Sezione di \"Sciences religieuses\" \u2013 e fino a quel momento incentrati sulle regole matrimoniali e sui sistemi di parentela. Scrive quindi \"Le Tot\u00e9misme aujourd'hui\" e, subito dopo, \"Le Pens\u00e9e Sauvage\", i quali segnarono un punto di svolta nel pensiero e nella ricerca di L\u00e9vi-Strauss, inaugurando un nuovo periodo della sua carriera, il pi\u00f9 lungo, quello dedicato alle rappresentazioni religiose, preludio alle successive \"Mythologiques\".\nNe \"Le Pens\u00e9e Sauvage\", L\u00e9vi-Strauss mette in chiaro quale intimo e recondito legame indissolubile sussista fra le societ\u00e0 occidentali e quelle che questa reputa come \"primitive\" o \"selvagge\", da individuare in quelle strutture mentali universali ed atemporali che sottostanno alla formazione di quelle pressoch\u00e9 identiche disposizioni psico-cognitive con cui le diverse societ\u00e0 elaborano i propri miti, praticano i propri rituali, realizzano il necessario radicamento territoriale e presiedono alla istituzione di quella complessa organizzazione sociale dei propri componenti sorta dall'ineludibile esigenza vitale di imporre quell'indispensabile ordine al fluire indistinto e caotico del reale. \nOrmai avviato verso la fama internazionale, L\u00e9vi-Strauss \u00e8 ora impegnato, dalla seconda met\u00e0 degli anni sessanta fino ai primi anni settanta, alla realizzazione di un ampio ed ambizioso progetto, concretizzato nei quattro volumi di un'importante opera collettiva dal titolo \"Mythologiques\". In essa, tra i tanti risultati conseguiti, si analizza formalmente un singolo mito seguendone le sue variazioni, o trasformazioni, da un gruppo sociale (inteso formalmente come \"sistema\") ad un altro, dall'estremit\u00e0 del Sud America, attraverso l'America Centrale e Settentrionale, fino al Circolo Artico, esaminando quindi, con una metodologia tipicamente strutturalista, gli invarianti formali delle trasformazioni cui sottostanno tali sistemi, pervenendo cos\u00ec alla rilevazione della struttura mitica sottostante le suddette trasformazioni cui sono soggetti questi sistemi, a prescindere dai contenuti, storicamente determinati, di quest'ultimi.\nNel 1971, L\u00e9vi-Strauss completa l'ultimo volume delle \"Mythologique\", concludendo un lungo e duro lavoro iniziato nel 1950, e, nel 1973, viene finalmente e meritatamente ammesso all'elitaria \"Acad\u00e9mie Fran\u00e7aise\", il pi\u00f9 grande riconoscimento per un intellettuale francese. Gi\u00e0 membro dell'\"American Academy of Arts and Letters\", nel 1973 riceve l'\"Erasmus Prize\", nel 1986 il \"Premio Nonino\", nel 2003 il \"Meister Eckhart Prize\" per la filosofia, nonch\u00e9 la laurea ad honorem, fra le tante, dalle universit\u00e0 di Oxford, quella di Harvard e la Columbia University. Premiato della \"Grand-croix de la L\u00e9gion d'honneur\", ha ricevuto pure la nomina al merito di \"Commandeur de l'Ordre National du M\u00e9rite\" e di \"Commandeur des Arts et des Lettres\".\nAnche dopo il pensionamento, egli non ha mai smesso di scrivere e pubblicare lavori di ricerca, studi e riflessioni varie sull'arte, sulla musica, sulla poesia, sulla societ\u00e0 contemporanea, con accenti, su quest'ultima, alquanto pessimistici. Quando intervistato, spesso faceva riferimento a fatti, avvenimenti e circostanze della sua lunga, ricca ed operosa vita umana e scientifica.\nMuore a Parigi, venerd\u00ec 30 ottobre 2009, all'et\u00e0 di quasi 101 anni\n\u00c8 stato uno dei massimi pensatori del XX secolo. La sua immensa opera fa parte della grande eredit\u00e0 intellettuale del Novecento.\nEgli ha avuto un legame particolare con l'Italia, la prima nazione che ha sempre mostrato una grande attenzione ed una indefessa sollecitudine, come nessun altro paese, verso L\u00e9vi-Strauss, le sue opere, il suo lavoro.\nIl pensiero: accenni.\nL\u00e9vi-Strauss cerc\u00f2 di applicare la linguistica strutturale di Ferdinand de Saussure all'antropologia. I suoi studi riguardano, fra gli altri, la famiglia e il mito.\nLevi-strauss connettendo cognitivismo e antropologia arricchisce il tema dell'anti-etnocentrismo e del relativismo dell'antropologia. Attraverso la ricerca di strutture logiche comuni a tutte le culture, di costanti comuni che poi si manifestano in molteplici forme di concettualizzazione umana, comprensibili solo nel contesto etnografico di riferimento, riconosce il carattere di sistematicit\u00e0 e razionalit\u00e0 del modo di vivere e pensare dei popoli tribali.\nL\u00e9vi-Strauss era ateo.\nProibizione dell'incesto.\nSecondo L\u00e9vi-Strauss tutte le culture pongono un divieto al desiderio incestuoso e pertanto il divieto dell'incesto si configura come una legge universale. Il tab\u00f9 dell'incesto \u00e8, in pratica, la proibizione dell'endogamia, il cui effetto, quindi, \u00e8 l'incoraggiamento dell'esogamia. Grazie a quest'ultima, la famiglia \u00e8 in grado di stabilire relazioni esterne che rafforzano la solidariet\u00e0 sociale. L\u00e9vi-Strauss espresse ampiamente questa teoria dell'alleanza matrimoniale nel suo \"Le strutture elementari della parentela\" (1949). La proibizione dell'incesto \u00e8 la costante universale che segna il passaggio dal puro stato di natura a una societ\u00e0 umana seppure minimamente organizzata.\nIn talune societ\u00e0 antiche l'incesto era comunque spesso consuetudine nelle famiglie che detenevano il potere, con l'evidente finalit\u00e0 dell'autoconservazione dello stesso: esempi giunti fino a noi sono quelli dei faraoni egizi.\nRelativismo culturale.\nL\u00e9vi-Strauss aderisce ad una forma di relativismo culturale sulla scia di Franz Boas, Melville Jean Herskovits e Margaret Mead: ogni societ\u00e0 \u00e8 unica e diversa da tutte le altre, mentre i costumi hanno sempre una giustificazione nel loro contesto specifico. Il relativismo culturale porta avanti la convinzione per cui ogni cultura ha una valenza incommensurabile rispetto alle altre, ed ha quindi valore di per s\u00e9 stessa e non per una sua valenza teorica o pratica, per questo \u00e8 barbaro non solo chi pare avere una civilt\u00e0 meno sviluppata, ma anche chi crede che \"esista la barbarie\". . Alcuni filosofi inglesi fecero notare che :\navendo Levi-Strauss stesso definito un tipo di barbaro (quello che crede nella barbarie) e, quindi , \nritenendo che esista la barbarie (che \u00e8 una qualit\u00e0 di chi crede che questa esista) , \n\u00e8 da considerare Levi-Strauss stesso il primo barbaro secondo la sua stessa definizione.\nI vari gruppi etnici dispongono quindi di diverse culture e tutte hanno valenza in quanto tali. Il ruolo dell'antropologo viene di conseguenza ristretto all'analisi e alla conoscenza profonda di tali espressioni culturali da un punto di vista emico, mentre ogni valutazione di valore viene messa al bando come espressione di etnocentrismo, ovvero del punto di vista opposto rispetto al relativismo.\nCritiche.\nNotevoli critiche, a cui sono sempre corrisposte puntuali controrepliche di difesa, sono state mosse alle idee di L\u00e9vi-Strauss, specialmente a partire dal Sessantotto californiano, quando furono totalmente rigettate sia dai teorici delle minoranze afroamericane (Angela Davis, Stokely Carmichael, Huey Newton) sia dal \"gotha\" dei sociologi ed antropologi statunitensi (tra cui Herbert Marcuse e Desmond Morris), principalmente per i concetti antropologici, ma esse furono criticate anche da studiosi marxisti e da alcuni neohegelisti quali Francis Fukuyama.\nPer Edward Said e i suoi allievi, L\u00e9vi-Strauss resta, involontariamente e inconsciamente, un etnocentrico europeo, in quanto assume per forza di cose l'atteggiamento dello studioso bianco, nonostante dica apertamente il contrario, ossia che tutte le culture hanno pari dignit\u00e0.\nI critici religiosi gli rimproverano il suo pessimismo anti-antropocentrico, anti-umanistico e al contempo irreligioso e materialistico, con cui affronta la storia umana; relativizzando le culture si rischierebbe di relativizzare la morale (sebbene l'antropologo abbia sempre affermato che vadano rispettati usi e costumi ma nel luogo di origine) in senso nietzschano e sminuire il ruolo umano:\nI principali appunti tecnici antropologici mossi al filosofo originario del Belgio furono invece:\nRiflettendo sul \u00abdifficile incontro\u00bb tra antropologia e storia, Giuseppe Galasso \"ha preso in esame le oscillazioni e le incertezze che caratterizzano la posizione assunta da Claude L\u00e9vi-Strauss. Galasso ha posto in luce la forte divaricazione degli interessi dello studioso francese tra un\u2019analisi attenta alla ricerca di elementi invariabili e una valorizzazione del momento storico, per poi problematizzare l\u2019assunto che vuole\nl\u2019antropologia essenzialmente volta allo studio di popoli, civilt\u00e0 e culture distanti da noi nello spazio e nel tempo (le cosiddette societ\u00e0 \u00abprimitive\u00bb, \u00abelementari\u00bb, \u00abselvagge\u00bb).\nIl filosofo ebreo credente Emmanuel L\u00e9vinas si oppose anche lui a L\u00e9vi-Strauss, definendo \"Tristi tropici\", a causa del relativismo etico-culturale tipico dell'autore, come \"\u00abil libro pi\u00f9 ateo scritto ai nostri giorni, il libro assolutamente disorientato e pi\u00f9 disorientante\u00bb\", attaccando il relativismo dell'antropologo come una forma di \"ateismo e indifferentismo assoluto\".\nLa concezione relativistica di L\u00e9vi-Strauss \u00e8 stata fatta propria da alcuni movimenti del terzomondismo e per la decolonizzazione.\nIl giornalista e scrittore italiano Massimo Fini ha riconosciuto l'influenza dell'antropologo sulla sua visione del mondo."}
{"id": "2655686", "revid": "478814", "url": "https://it.wikipedia.org/wiki?curid=2655686", "title": "Eurocard Open 1999", "text": "Lo Stuttgart Masters 1999 (conosciuto anche come \"Eurocard Open\") \u00e8 stato un torneo di tennis giocato sul cemento indoor. \u00c8 stata la 14\u00aa edizione dello Stuttgart Masters e faceva parte della categoria ATP Super 9 nell'ambito dell'ATP Tour 1999. Il torneo si \u00e8 giocato al Schleyerhalle di Stoccarda in Germania,dal 25 ottobre al 1\u00ba novembre 1999.\nCampioni.\nSingolare.\n Thomas Enqvist ha battuto in finale Richard Krajicek 6\u20131, 6\u20134, 5\u20137, 7\u20135\nDoppio.\n Jonas Bj\u00f6rkman / Byron Black hanno battuto in finale David Adams / John-Laffnie de Jager 6-7, 7-6, 6-0"}
{"id": "2655690", "revid": "110665818", "url": "https://it.wikipedia.org/wiki?curid=2655690", "title": "Triana (Roccalbegna)", "text": "Triana (gi\u00e0 \"Atriana\") \u00e8 una frazione del comune italiano di Roccalbegna, nella provincia di Grosseto, in Toscana.\nGeografia fisica.\nLa frazione di Triana \u00e8 situata a circa 6\u00a0km a est del capoluogo, in un'area pedemontana dell'entroterra della Maremma grossetana, alle pendici del massiccio del Monte Amiata, sul versante meridionale del Monte Labbro.\nStoria.\nLa frazione \u00e8 ricordata fin dal 760 e si sviluppa intorno al nucleo antico del castello dei conti Aldobrandeschi, attestato dal 1216. Nel 1388 la Triana fu acquistata dalla famiglia senese dei Piccolomini che lo fecero divenire sede di una signoria rurale nel corso del Cinquecento. I Piccolomini rimasero proprietari del castello e dei terreni circostanti fino al 1962, quando il castello, notevolmente trasformato e con scarsi resti delle forme originarie, \u00e8 stato lasciato alla Societ\u00e0 di Esecutori di Pie Disposizioni di Siena. Nel corso dell'Ottocento, la corte del castello situata fuori dalla cinta muraria si espanse con la costruzione di chiese, fattorie e abitazioni.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Triana. Sono indicati gli abitanti dell'intera frazione e dove \u00e8 possibile \u00e8 messa tra parentesi la cifra riferita al solo capoluogo di frazione.\nDal 1991 sono contati da Istat solamente gli abitanti del centro abitato, non della frazione.\nInfrastrutture e trasporti.\nLa frazione \u00e8 posizionata lungo la strada provinciale 160 Amiatina, gi\u00e0 strada statale 323, che collega il Monte Amiata con la piana di Albinia attraversando l'entroterra collinare di Scansano e Magliano."}
{"id": "2655697", "revid": "478814", "url": "https://it.wikipedia.org/wiki?curid=2655697", "title": "Eurocard Open 1998", "text": "Lo Stuttgart Masters 1998 (conosciuto anche come Eurocard Open) \u00e8 stato un torneo di tennis giocato sul cemento indoor. \u00c8 stata la 13\u00aa edizione dello Stuttgart Masters e faceva parte della categoria ATP Super 9 nell'ambito dell'ATP Tour 1998. Il torneo si \u00e8 giocato al Schleyerhalle di Stoccarda in Germania,dal 26 ottobre al 1\u00ba novembre 1998.\nCampioni.\nSingolare.\n Richard Krajicek ha battuto in finale Evgenij Kafel'nikov 6\u20134, 6\u20133, 6\u20133\nDoppio.\n S\u00e9bastien Lareau / Alex O'Brien hanno battuto in finale Mahesh Bhupathi / Leander Paes, 4\u20136, 6\u20133, 7\u20135"}
{"id": "2655699", "revid": "93556", "url": "https://it.wikipedia.org/wiki?curid=2655699", "title": "Clemenceau (R 98)", "text": "Le portaerei Clemenceau, capoclasse della classe omonima, porta il nome del politico francese Georges Clemenceau, \u00e8 stata ordinata ai cantieri navali di Brest nel maggio del 1954 e ha subito varie modifiche nel corso del servizio.\nStoria.\nLa classe era composta da due unit\u00e0, ' e ', che sono state, a partire dagli anni sessanta, le principali forze della marina francese, con il loro dislocamento di circa 33.000 tonnellate a pieno carico e la capacit\u00e0 di far operare aerei convenzionali ed elicotteri.\nLa ' e la ' avrebbero dovuto essere i primi due esemplari di una classe di sei portaerei, ma alla fine se ne riuscirono a costruire solo due. Il progetto elaborato dallo stato maggiore generale navale nel 1949 prevedeva 4 portaerei da 20.000 tonnellate con l'idea di averne almeno due sempre operative. Nella riunione del 22 agosto 1949, il Consiglio supremo della Marina fu ancora pi\u00f9 ambizioso: il progetto di squadra navale prevedeva sei portaerei di squadra. Il 15 luglio 1952, il programma prevedeva ancora 5 portaerei di cui 2 per l'Unione francese (non disponibili per la NATO). Secondo la RCM 12, il documento finale della Conferenza di Lisbona del 1952, la Francia doveva mettere a disposizione della NATO in caso di guerra una portaerei il giorno J (giorno di inizio delle ostilit\u00e0), due il giorno J+30, tre il giorno J+180. Ma dal 1953, la Marina dovette ammettere che avrebbe potuto ordinare solo tre portaerei. La PA 54 , iscritta al bilancio del 1953, venne varata nel novembre 1955, mentre la PA 55 venne iscritta nel bilancio del 1955. La terza della serie, la PA 58 \"Verdun\" doveva essere iscritta nel bilancio nel 1958, ma il progetto fu cancellato.\nLa ' ha servito nell'Oceano Pacifico, al largo delle coste del Libano e ha preso parte alla prima Guerra del Golfo nel 1991. Negli ultimi anni della sua carriera \u00e8 stata utilizzata pi\u00f9 che altro come portaelicotteri. \u00c8 stata disarmata nel 1997 e sostituita dalla portaerei ' a propulsione nucleare, ma la sua demolizione, ritardata per molti anni, \u00e8 iniziata solo nel 2009 e si rivela un compito difficile in quanto \u00e8 stata costruita con materiali tossici come l'amianto. La nave rimase a lungo ormeggiata al largo delle coste indiane in vicinanza del porto di Alang, ma dopo numerose proteste da parte di Greenpeace in quanto la nave conteneva amianto, \u00e8 stata portata per lo smantellamento definitivo a Brest in Francia nel 2009."}
{"id": "2655707", "revid": "392267", "url": "https://it.wikipedia.org/wiki?curid=2655707", "title": "Piloni (Roccastrada)", "text": "Piloni \u00e8 una frazione del comune italiano di Roccastrada, nella provincia di Grosseto, in Toscana.\nGeografia fisica.\nIl paese \u00e8 situato a nord del capoluogo comunale, non lontano dal confine con la provincia di Siena, a meno di due chilometri dall'adiacente borgo di Torniella, in un contesto ambientale protetto delle riserve naturali del Farma e della Pietra. Le colline tra Piloni e Torniella sono ricche di cave riolitiche.\nStoria.\nPiloni nacque come piccolo centro di pastori e taglialegna nel corso del XVIII secolo, anche se non si svilupp\u00f2 mai prima del Novecento; difatti, nel Catasto Leopoldino di inizio Ottocento era segnalato come agglomerato di pochissime unit\u00e0. La sua funzione \u00e8 stata quella di semplice villaggio di lavoratori legati soprattutto alle attivit\u00e0 agricole e boschive e carbonifere in particolare e alla lavorazione della pietra. \nIl nome potrebbe essere l'accrescitivo di \"pile\", le grandi vasche di pietra per ricevere e trattenere l'acqua e finalizzate all'abbeveramento degli animali, in particolare dei \"cavalli di posta\" e di cui alcune sono ancora presenti nei boschi nei dintorni, sia da \"pilastri\", con riferimento ai lavori lapidei.\nNegli ultimi anni Piloni \u00e8 stata popolata da immigrati della Bosnia e della Macedonia, che hanno raggiunto la localit\u00e0 per trovarvi lavoro come tagliaboschi.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Piloni.\nTradizioni e folclore.\nIl gioco della Palla 21, o \"Palla eh!\", \u00e8 un antico gioco popolare ancora conosciuto e praticato a Piloni. Durante la primavera e l'estate vi si svolge un torneo, in assenza di un campionato regolamentato ufficiale, a cui partecipano le squadre di altre localit\u00e0 in cui si pratica ancora questo gioco, ovvero Torniella, Vetulonia e Tirli, in provincia di Grosseto, e Ciciano e Scalvaia, in provincia di Siena.\nEconomia.\nA Piloni \u00e8 nota sin dal 1892 la presenza di rilevanti giacimenti litici per l'estrazione del caolino, poi utilizzato per produrre ceramiche e porcellane. Il giacimento si trova nell'affioramento riolitico ad est del Monte Alto. Una prima descrizione del giacimento fu effettuata nel 1910. Attualmente la concessione per il caolino si estende su una superficie di 106 ettari."}
{"id": "2655708", "revid": "767487", "url": "https://it.wikipedia.org/wiki?curid=2655708", "title": "Eurocard Open 1997", "text": "Lo Stuttgart Masters 1997 (conosciuto anche come \"Eurocard Open\") \u00e8 stato un torneo di tennis giocato sul cemento indoor. \u00c8 stata la 12\u00aa edizione dello Stuttgart Masters, che fa parte della categoria ATP Super 9 nell'ambito dell'ATP Tour 1997. Il torneo si \u00e8 giocato al Schleyerhalle di Stoccarda in Germania, dal 20 al 27 ottobre 1997.\nCampioni.\nSingolare.\n Petr Korda ha battuto in finale Richard Krajicek 7\u20136, 6\u20132, 6\u20134,\nDoppio.\n Todd Woodbridge / Mark Woodforde hanno battuto in finale David Adams / Jonathan Stark 7\u20136, 7\u20136"}
{"id": "2655712", "revid": "1610933", "url": "https://it.wikipedia.org/wiki?curid=2655712", "title": "Acqua (elemento)", "text": "L'acqua \u00e8 un elemento ritenuto importante pressoch\u00e9 universalmente dai vari popoli della terra, e ha dato origine a numerose tradizioni spirituali.\nPropriet\u00e0 alchemiche.\nL'acqua \u00e8 uno dei quattro elementi fondamentali secondo le cosmogonie occidentali e le tradizioni ermetiche-sapienziali dell'antichit\u00e0. Ad essa venivano comunemente assegnate le qualit\u00e0 dell'emozione, dell'intuizione, dell'adattabilit\u00e0, oltre ai seguenti attributi:\nIn alchimia l'elemento acqua \u00e8 associato al numero 2, in quanto simbolo di polarit\u00e0 in antitesi all'unit\u00e0 rappresentata dal fuoco: come quest'ultimo esprime creativit\u00e0, espansivit\u00e0 e addizione (+), l'acqua al contrario \u00e8 indice di passivit\u00e0 e sottrazione (-). Identificabile con tutto quel che \u00e8 liquido e fluisce, anche metaforicamente, l'acqua era assimilata al mercurio dei filosofi, in particolare se abbinata all'aria. L'essere elementale invocato nelle trasmutazioni alchemiche in tal caso \u00e8 l'Ondina, che secondo la tradizione opera la catarsi dell'acqua lavorando nel corrispettivo etereo di questo elemento: l'etere-chimico, originario di un'antica epoca di sviluppo della Luna, le cui caratteristiche astrologiche, quali la ricettivit\u00e0 e la plasmabilit\u00e0, sono considerate riflettersi nell'elemento umido.\nCome aria, fuoco e terra, l'acqua \u00e8 inoltre uno dei quattro elementi in cui \u00e8 suddiviso lo Zodiaco; i segni d'acqua, in particolare, comprendono Cancro, Scorpione e Pesci.\nNegli arcani minori dei Tarocchi l'acqua corrisponde al seme di coppe. Tra i quattro umori governa il flegma, e fra i temperamenti predomina nel flemmatico.\nTradizione occidentale.\nI filosofi greci individuarono nell'acqua uno degli \"arch\u00e8\" (o \"origine\") del cosmo, cio\u00e8 una delle diverse soluzioni proposte dai presocratici per cercare di ricondurre a un'unica sostanza i mutamenti della natura. In particolare Talete sosteneva che l'acqua \u00e8 il principio primordiale che determina la vita, nel quale tutte le realt\u00e0 ritornano una volta terminata la loro esistenza. Aristotele non trover\u00e0 ragioni a questa sua affermazione, ma intu\u00ec che l'idea di Talete doveva provenire dalla semplice osservazione della natura: ogni essere si nutre dell'umido, quindi tutto ci\u00f2 che \u00e8 umido \u00e8 vitale, perci\u00f2, essendo l'acqua fonte di questa umidit\u00e0 vitale, deve essere anche il principio fondante.\nPer Talete infatti, secondo la testimonianza della \"Metafisica\" aristotelica, \u00abl'alimento di ogni cosa \u00e8 umido, lo stesso calore deriva dall'umidit\u00e0 e di essa vive, e ci\u00f2 da cui le cose derivano \u00e8 appunto il loro principio\u00bb. L'idea di Talete, sempre secondo Aristotele, potrebbe anche avere origine nei poemi omerici che fanno di Oceano e Teti gli artefici di ogni generazione.\nCon Empedocle di Agrigento (495 - 435 a.C.), l'acqua divenne uno dei quattro elementi classici della filosofia greca, insieme alla terra, all'aria, e al fuoco. Empedocle li chiamava \"radici\".\nPlatone (427-347 a.C.) accolse nella sua filosofia la dottrina dei quattro elementi di Empedocle. Nel \"Timeo\", il suo dialogo cosmologico, il solido platonico associato all'acqua \u00e8 l'icosaedro, che \u00e8 formato da venti triangoli equilateri. Questo solido rende l'acqua l'elemento con il maggior numero di lati, caratteristica che Platone considerava appropriata alla sua natura, dato che l'acqua corrente, quando viene raccolta in una mano, sembra risultare composta di tante piccole palline.\nAllievo di Platone fu Aristotele (384 - 322 a.C.), il quale ha fornito una diversa spiegazione per i quattro elementi, basata su coppie complementari. Egli li dispose concentricamente intorno al centro dell'universo, a formare la sfera sublunare. Secondo Aristotele, l'acqua \u00e8 sia fredda che umida, e fra le sfere elementali occupa un posto intermedio fra la terra e l'aria. Ai suoi antipodi sta il fuoco.\nSecondo un'usanza diffusa nell'antichit\u00e0 e protrattasi almeno fino al Rinascimento, all'acqua - come agli altri tre elementi - era associato anche un colore, che varia tuttavia da autore ad autore. L'astrologo Antioco di Atene, secondo alcune congetture nel I secolo a.C., secondo altre nel II secolo d.C., le attribuiva ad esempio il \"bianco\", mentre Leon Battista Alberti nel \"De pictura\" (1436) il \"verde\"; altrove, meno di frequente, le \u00e8 attribuito il \"blu\" o il \"viola\". Leonardo da Vinci, al contrario, afferma nel \"Manoscritto C. f. 26v\" che \u00abpiglia ogni odore, colore e sapore e da s\u00e9 non ha niente\u00bb.\nL'immagine dell'acqua come elemento costitutivo \u00e8 presente anche in letteratura. Ricordiamo, tra i vari testi, il \"Sonetto 44\" di Shakespeare in cui il poeta dice di s\u00e9, e dunque dell'essere umano: \u00ab\"But that so much of earth and water wrought\"\u00bb (\u00abma purtroppo cos\u00ec composto di terra e acqua\u00bb).\nTradizione cinese.\nNella filosofia cinese l'acqua (\u6c34 in caratteri cinesi, \"shu\u01d0\" in pinyin) \u00e8 il punto pi\u00f9 basso del ciclo dei cinque elementi, cosiddetti \"wu xing\", in cui viene conteggiata per ultima, costituendo lo stadio morente e maggiormente nascosto della materia. La natura dell'acqua \u00e8 il pi\u00f9 \"yin\" tra i cinque; rappresenta l'inverno, il punto cardinale nord, il pianeta Mercurio, la Luna, il colore nero, la notte, la pioggia, e tra le quattro costellazioni animali la Tartaruga Nera (\"Xuan Wu\").\nCaratterizzata da un'energia tendente alla quiete e alla conservazione, si muove verso il basso e verso l'interno. Si traduce psicologicamente in una persona flessibile, conciliante e poco invadente, a volte passiva sebbene dotata di una forza potenzialmente travolgente.\nL'acqua in Cina \u00e8 l'elemento ritenuto pi\u00f9 affine al \"Jing\", cio\u00e8 agli aspetti primordiali dell'essenza vitale: non a caso in ambito medico \u00e8 posta in relazione con gli stati negativi della paura e dell'ansia, mentre il suo contraltare positivo \u00e8 la calma.\nGli organi associati all'acqua sono il rene (di natura \"yin\"), e la vescica urinaria (\"yang\"), che attraverso i relativi meridiani governano principalmente le ossa, il midollo, i capelli e le orecchie.\nNell'astrologia cinese l'acqua connota i segni del Cinghiale e del Topo, che si alternano tuttavia nel cosiddetto ciclo sessagesimale risultante dalla combinazione dei dieci tronchi celesti, ossia dei cinque elementi nelle loro forme \"yin\" e \"yang\", con i dodici rami terrestri, o segni zodiacali cinesi. In particolare:\nNel ciclo generativo dei \"wu xing\" o cinque elementi, il metallo genera l'acqua, perch\u00e9 \u00e8 l'unico elemento capace di tramutarsi in liquido se riscaldato; l'acqua a sua volta genera il legno \u00abpoich\u00e9 la pioggia o la rugiada fanno fiorire la vita delle piante\u00bb fatte di legno.\nNel ciclo distruttivo di controllo, invece, l'acqua vince il fuoco, perch\u00e9 \u00abniente spegner\u00e0 un fuoco cos\u00ec rapidamente come l'acqua\u00bb, mentre \u00e8 dominata dalla terra, perch\u00e9 le dighe e i canali costruiti nel terreno la contengono, ne dirigono il flusso, ed il suolo l'assorbe.\nSimbologie dell'acqua.\nNell'immaginario collettivo, l'acqua \u00e8 stata associata anche ad altri significati e simbologie, molto varie e complesse, talora anche opposte, secondo l'epoca e il luogo di riferimento. \u00c8 frequente, in particolare, l'accostamento al tema del tempo, la vita e della morte, dell'eterna giovinezza, del peccato e della purificazione, della parte pi\u00f9 profonda della personalit\u00e0.\nL'acqua come simbolo di iniziazione.\nL'acqua \u00e8 presente in vari rituali di purificazione e/o iniziazione, come le abluzioni, l'aspersione, la \"lustratio\" e il battesimo.\nL'acqua come simbolo della vita.\nLa vicinanza di fiumi, mari o laghi ai centri abitati ha favorito, sin dall'antichit\u00e0, l'approvvigionamento di acqua dolce, lo sviluppo dell'agricoltura (grazie alla maggiore fertilit\u00e0 del suolo), i trasporti fluviali e via mare e il commercio per molte civilt\u00e0. Perci\u00f2, l'acqua \u00e8 spesso associata all'idea della vita nelle sue varie forme e, in particolare, alla nascita e rinascita.\nVari miti cosmogonici vedono l'acqua protagonista o perlomeno presente come elemento di rilievo. Tra questi, il pi\u00f9 indicativo \u00e8 quello narrato nel poema mesopotamico \"En\u016bma eli\u0161\" dove Aps\u00fb (l'Abisso) \u00e8 il dio primordiale delle acque dolci che esisteva prima della creazione:\nAnche il mito omerico della creazione associa una divinit\u00e0 primordiale e acquatica, l'Oceano, alla nascita dell'universo, discostandosi quindi dal mito olimpico:\nPer le cosmogonie di vari culti, tra cui quella narrata nel libro della \"Genesi\", la divinit\u00e0, tra i suoi primi atti, separa l'acqua (cio\u00e8 il mare) dalla terra. Del Dio biblico, in particolare, si dice che il suo spirito \"aleggiava sulle acque\" mentre \"le tenebre ricoprivano l'abisso\" dopo che cielo e terra furono separati e prima che lo fossero acqua e terra. Per i Cinesi, questo elemento \u00e8 la dimora del drago e la vita stessa proviene dalle acque. Nei canti degli aborigeni australiani, invece, l'acqua - rappresentata dal fiume Murray - fa la sua comparsa dopo la creazione, assieme ad alberi, animali e uomini.\nDiffusi sono poi i miti che narrano la nascita di una divinit\u00e0 o di un essere sovrannaturale dall'acqua. Un celebre esempio \u00e8 costituito da Afrodite, il cui stesso nome (che in greco antico significa \"nata dalla schiuma\") ricorda che - secondo alcune versioni - la dea emerse nuda dal mare, fecondato dallo sperma di Urano, e cavalc\u00f2 le onde su una conchiglia fino a raggiungere la terraferma. Afrodite, Venere per i Romani, era non a caso preposta all'amore, alla bellezza e alla fertilit\u00e0.\nAltri esseri sovrannaturali legati all'acqua erano le ninfe greche (naiadi, nereidi), il dio greco Poseidone e lo scandinavo \u00c6gir, personificazione dell'oceano sconfinato. Pausania il Periegeta parlava di cerimonie per le acque in Arcadia.\nL'acqua come simbolo della morte.\nOltre a rendere possibile o persino \"creare\" la vita, l'acqua \u00e8 anche in grado di toglierla. Tale associazione \u00e8 dovuta a pi\u00f9 motivi e ha dato origine a miti e leggende di vario genere. Nelle culture dedite alla pesca o al commercio navale, ad esempio, le acque dei mari, dei laghi e dei fiumi rappresentano una fonte sia di sostentamento sia di pericolo: episodi drammatici come i naufragi e gli annegamenti sono alla base o hanno comunque favorito una valenza negativa dell'acqua, vista dunque come simbolo di morte.\nAttorno a fiumi e specchi d'acqua, infatti, nascono spesso racconti di creature mostruose che tendono insidie a pescatori e marinai. Tra queste ricordiamo:\nInoltre, come la sorgente dei fiumi \u00e8 associata alla nascita, e dunque all'inizio della vita, la foce lo \u00e8 invece alla morte. Le acque del mare all'orizzonte, d'altro canto, paiono inghiottire il sole al tramonto; perci\u00f2 l'immagine del sole che s'immerge nell'acqua \u00e8 spesso connessa, nell'antichit\u00e0, con il mondo dei morti e l'aldil\u00e0 in generale.\nAll'acqua \u00e8 legata anche l'idea del sacrificio, ad esempio i Troiani sacrificavano animali al fiume Scamandro, che aveva propri sacerdoti, e gettavano nei suoi flutti cavalli vivi. Omero racconta che, adirato per i numerosi corpi di giovinetti gettati nelle sue acque, lo Scamandro si sia scagliato contro Achille. Il dio fluviale pi\u00f9 conosciuto era Acheloo che lott\u00f2 contro Eracle. Si sacrificavano animali anche a Poseidone e alle divinit\u00e0 marine. Altri popoli indoeuropei sacrificavano ai fiumi considerati personificazioni divine, come i Cimbri, i Franchi, i Germani, gli Slavi.\nL'acqua, infine, \u00e8 presente in varie tradizioni popolari come un elemento che salva e purifica, sebbene anche a costo di una quasi totale distruzione; \u00e8 il caso, ad esempio, delle varie versioni del diluvio universale in cui l'acqua, sotto forma di pioggia, cancella il mondo precedente per rendere possibile il formarsi di quello successivo."}
{"id": "2655715", "revid": "15756", "url": "https://it.wikipedia.org/wiki?curid=2655715", "title": "Automotrici Stanga-TIBB", "text": "Le automotrici Stanga-TIBB sono una famiglia di rotabili ferroviari che hanno caratterizzato per decenni il panorama delle ferrovie concesse italiane. Costruite in tre differenti serie successive, queste motrici a trazione elettrica devono il loro successo alle caratteristiche di affidabilit\u00e0 e comfort e alla possibilit\u00e0 di adattare facilmente le composizioni dei treni rispetto alle richieste del servizio.\nIl progetto originario, sviluppato congiuntamente da OMS e TIBB e aggiornato negli anni, ha in seguito dato origine a un'ulteriore famiglia di rotabili, i treni Firema E 126, sviluppati in seguito al nuovo assetto societario subito da uno dei costruttori.\nStoria.\nNella met\u00e0 degli anni cinquanta la situazione delle ferrovie italiane vedeva una generale ripresa seguita alla ricostruzione del dopoguerra, cui faceva da contrappunto una forte crescita della motorizzazione privata. Le ferrovie in concessione e in gestione commissariale governativa risentivano particolarmente della concorrenza del mezzo su gomma e necessitavano dunque di mettere in servizio rotabili moderni e adeguati ai tempi. Per far fronte a tali necessit\u00e0 il mercato richiedeva la disponibilit\u00e0 di elettromotrici monocassa da poter operare in comando multiplo che abbinasse ad una elevata capacit\u00e0 di trasporto una massa non eccessiva per consentire il servizio su linee dall'armamento non sempre adeguato.\nA tali necessit\u00e0 risposero l'Officina meccanica della Stanga di Padova e il Tecnomasio Italiano Brovwn Boveri che, responsabili rispettivamente di cassa ed apparati meccanici e degli azionamenti elettrici presentarono una gamma di modelli contrassegnati da una forte spinta all'unificazione dei componenti e alla modularit\u00e0. Sulla scorta dell'esperienza condotta nella fornitura delle elettromotrici MR 100 e MR 200 fornite alla STEFER per il servizio di tipo metropolitano sulla ferrovia Roma-Lido, condotta nel biennio 1954-56, venne dunque messo a punto un modello di elettromotrice bidirezionale a cassa singola destinato al servizio locale su ferrovie a bassa densit\u00e0 di traffico.\nLa prima generazione.\nCaratterizzate dalle classiche linee tondeggianti tipiche del secondo dopoguerra, le nuove elettromotrici \"unificate\" OMS/Tibb apparivano stilisticamente imparentate con i coevi rotabili a scartamento ridotto, a partire dalle ricostruite elettromotrici A1-A5 della SSIF, che eserciva allora la ferrovia Spoleto-Norcia, in seguito cedute alla Ferrovia Genova Casella.\nComplessivamente furono prodotte 40 fra elettromotrici e rimorchiate (la modularit\u00e0 del progetto agevol\u00f2 alcune trasformazioni in seguito alla consegna), ripartite nelle seguenti forniture:\nLa seconda generazione.\nScaglionata in ben 18 anni, la seconda fornitura si componeva di 14 elettromotrici e 8 rimorchiate, caratterizzate da frontali di nuovo disegno dotati di cristalli avvolgenti.\nLa terza generazione.\nL'ulltima serie di questo longevo gruppo di rotabili fu realizzata nel 1981. Corrispondenti al progetto denominato EL374, queste 7 elettromotrici vedevano un nuovo restyling delle cabine, in seguito ripreso anche dalla trasformazione in unit\u00e0 monodirezionali ALe 200 di alcune unit\u00e0 cedute dalla Ferrovia Centrale Umbra alle Ferrovie del Gargano. Le stesse funsero da piattaforma per lo sviluppo della successiva serie di treni leggeri E 126 realizzati da Firema, azienda nella quale conflu\u00ec l'Officina Meccanica della Stanga.\nCaratteristiche tecniche.\nIn virt\u00f9 della modularit\u00e0 di progetto le unit\u00e0 della prima serie, caratterizzata nel suo complesso dai caratteristici frontali arrotondati con porta di intercomunicazione, erano contraddistinte da differenti lunghezze della cassa e conseguente disposizione delle porte di accesso. Si andava dunque dai 16.800\u00a0mm delle elettromotrici FAA con unica porta in posizione centrale (l'interperno risultava ridotto per consentire l'iscrizione negli stretti raggi di curvatura derivanti dal precedente scartamento 950\u00a0mm) ai 20.750\u00a0mm delle motrici MUA, dalla stessa impostazione meccanica ma dotate di due porte pneumatiche per lato con saracinesca per accesso al vano bagagliai. Ancora pi\u00f9 lunghe risultavano la motrice e la rimorchiata consegnate alla LFI, pari a 22.240\u00a0mm fra i respingenti. Nel primo caso l'ambiente viaggiatori risultava diviso in due vani di prima e seconda classe con 20 e 32 posti rispettivamente; negli altri casi la capacit\u00e0 era conseguentemente incrementata e suddivisa su tre distinti vani arrivando ai 68 posti fra prima e seconda classe delle unit\u00e0 LFI e FBC.\nAnaloghe fra loro sono le motrici delle due generazioni successive, fra loro immediatamente distinguibili per i frontali ridisegnati con il ricorso a due vetri che seguivano il profilo avvolgente delle cabine nella seconda serie, un unico cristallo frontale e un profilo verticale nella terza. La lunghezza di quest'ultima \u00e8 pari a 23.000\u00a0mm, sempre con porte a 4 ante con apertura pneumatica \"a libro\" poste in posizione paracentrale, a creare tre distinti ambienti viaggiatori. Il nome \"ALe 80\" delle unit\u00e0 garganiche deriva dalla capacit\u00e0 offerta, pari appunto ad 80 posti a sedere.\nI carrelli sono a due assi e portano due motori di trazione con sospensione baricentrica. La sospensione primaria \u00e8 con molle elicoidali. Il sistema di trasmissione \u00e8 semplice ma piuttosto rumoroso essendo ad ingranaggi.\nI motori elettrici di trazione sono a corrente continua (con eccitazione in serie): all'avviamento vengono collegati tutti in serie e poi commutati in parallelo a gruppi di due (in serie tra loro) per le velocit\u00e0 pi\u00f9 alte. L'avviamento \u00e8 di tipo reostatico con avviatore automatico.\nVelocit\u00e0 massima e potenza dipendono dall'allestimento; nella prima generazione si varia dai 75\u00a0km/h della versione \"Sangritana\", con una potenza oraria di 340\u00a0kW ai 100\u00a0km/h grazie ai 720\u00a0kW delle \"umbre\", fino ai 120\u00a0km/h delle unit\u00e0 campane e 70\u00a0km/h di quella toscana (potenza continuativa di 500\u00a0kW).\nLa potenza oraria delle serie successive si attesta sui 720\u00a0kW per potenze continuative dichiarate di 580 e 588\u00a0kW e velocit\u00e0 massima di 110\u00a0km/h."}
{"id": "2655717", "revid": "1890290", "url": "https://it.wikipedia.org/wiki?curid=2655717", "title": "Sistemi ettometrici di Napoli", "text": "I sistemi ettometrici di Napoli, gestiti dall'ANM, sono un sistema di dieci impianti utilizzati per il collegamento delle zone collinari della citt\u00e0 Partenopea. \nLe infrastrutture.\nComprende 4 funicolari, 4 ascensori e 2 impianti di scale mobili. L'utilizzo degli ascensori e delle scale mobili \u00e8 gratuito.\nLe funicolari.\nFunicolare di Chiaia.\nLa \"funicolare di Chiaia\" collega la Stazione Vanvitelli della linea 1 della metropolitana, con il quartiere Chiaia. \u00c8 stata aperta nel 1889 ed \u00e8 la pi\u00f9 antica funicolare napoletana. Nel suo percorso sono attive quattro fermate (compresi i capolinea). La pendenza massima \u00e8 del 29,18%.\nFunicolare di Montesanto.\nLa \"funicolare di Montesanto\" collega il Vomero con il centro storico di Napoli. \u00c8 stata aperta nel 1891. Nel suo percorso sono attive tre fermate (compresi i capolinea). La pendenza media \u00e8 del 20,84%.\nFunicolare Centrale.\nLa \"funicolare Centrale\" collega la Stazione Vanvitelli della linea 1 della metropolitana con Piazzetta Duca D'Aosta. \u00c8 stata aperta nel 1928. Nel suo percorso sono attive quattro fermate (compresi i capolinea). La pendenza media \u00e8 del 12%.\nFunicolare di Mergellina.\nLa \"funicolare di Mergellina\" collega l'omonimo borgo con la collina di Posillipo. \u00c8 stata aperta nel 1931. Nel suo percorso sono attive cinque fermate (compresi i capolinea). La pendenza media \u00e8 del 16%, mentre la pendenza massima \u00e8 del 46%.\nGli ascensori.\nAscensore Acton.\nL\"'ascensore Acton\" collega Piazza del Plebiscito con la sottostante via Ferdinando Acton. La portata \u00e8 di 7 persone per volta.\nAscensore della Sanit\u00e0.\nL\"'ascensore della Sanit\u00e0\" collega il ponte della Sanit\u00e0 e i contigui corso Amedeo di Savoia e via Santa Teresa degli Scalzi con l'omonimo rione. La portata \u00e8 di 8 persone per volta.\nAscensore Chiaia.\nL\"'ascensore Chiaia\" collega via Nicotera con Via Chiaia. La portata \u00e8 di 15 persone per volta.\nAscensore Ventaglieri.\nL\"'ascensore Ventaglieri\" collega la zona del \"parco dei Ventaglieri\" a Montesanto con il corso Vittorio Emanuele \u00e8 entrato in funzione il 28 agosto 2014.\nScale mobili intermodali.\nScale mobili intermodali del Vomero.\nDall'ottobre 2002 un sistema di 3 scale mobili intermodali urbane tra Piazza Fuga e Via Alessandro Scarlatti, unisce in un unico nodo di interscambio:\nTre rampe di scale mobili che costeggiano le scale fisse di Piazza Fuga e via Scarlatti rendono pi\u00f9 agevole la circolazione pedonale per chi \u00e8 diretto nella zona di San Martino, verso i principali siti di interesse storico-artistico (Certosa e Castel Sant'Elmo), alla sommit\u00e0 del quartiere Vomero.\nScale mobili intermodali del Parco Ventaglieri.\nDall'agosto 2014 un sistema di 10 scale mobili collocate a valle del Parco Ventaglieri, collega la zona di Montesanto con la parte alta del quartiere in Piazza Ges\u00f9 e Maria e Piazza Mazzini. \nLa prossimit\u00e0 immediata con i principali mezzi di trasporto concentrati in questo nodo strategico (Funicolare di Montesanto, la Linea 2 Metropolitana e le linee Cumana e Circumflegrea) completa l'offerta di servizi finalizzati a migliorare la mobilit\u00e0.\nImpianti dismessi.\nFunicolare Vesuviana.\nTra i primi impianti di questo genere ad essere costruito in Europa, fu inaugurata nel 1880 per collegare la zona della basilica di Pugliano con l'Osservatorio del Vesuvio e l'omonimo cratere. Era considerata uno dei simboli di Napoli tra la fine del XIX e l'inizio del XX Secolo. Pi\u00f9 volte modificata e ripetutamente danneggiata dalle eruzioni del vulcano, venne quasi completamente distrutta dopo l'eruzione del 1944. Nel 1947, su parte del vecchio tracciato fu costruita una seggiovia, ma anche quest'ultima venne dismessa e abbandonata nel 1984.\nFunivia di Posillipo.\nLa Funivia, aperta nel 1940 durante la Mostra delle Terre d'Oltremare, collegava Viale Kennedy (nel quartiere di Fuorigrotta) con via Manzoni (nel quartiere di Posillipo). Dopo la distruzione da parte delle truppe naziste durante la seconda guerra Mondiale, l'impianto venne ricostruito nel 1950 e rimase in servizio regolare per soli 9 anni, dal 1952 al 1961. Le strutture vennero gradualmente smantellate quasi del tutto nei decenni seguenti.\nAscensore di Piedigrotta.\nL\"'ascensore di Piedigrotta\" collegava via Manzoni col il rione di Piedigrotta scendendo nel tunnel aperto nel 1884 e oggi chiamato \"galleria delle Quattro Giornate\". \u00c8 dismesso, in quanto distrutto, dal secondo conflitto mondiale.\nAscensore di Pizzofalcone.\nL\"'ascensore di Pizzofalcone\" collegava l'omonima zona alta della citt\u00e0, appunto Pizzofalcone (detto anche Monte di Dio), con il sottostante tunnel della Vittoria e il vicino Chiatamone. Costruito negli anni venti del XX secolo, fu chiuso nel 1968 per problemi di infiltrazioni d'acqua e mai pi\u00f9 ripristinato. La stazione superiore, che mostra un gusto architettonico eclettico, si apre in corrispondenza della scuola militare Nunziatella e della centrale dei telefoni della Sip, in seguito sede dell'universit\u00e0 degli studi \"Parthenope\".\nProgetti di nuovi impianti.\nIl PUMS firmato dal Comune di Napoli nel settembre 2021, che illustra gli obiettivi della citt\u00e0 per il 2030, prevede la costruzione di nuovi impianti e il potenziamento di quelli esistenti :"}
{"id": "2655719", "revid": "1305772", "url": "https://it.wikipedia.org/wiki?curid=2655719", "title": "Marroneto", "text": "Marroneto \u00e8 una frazione del comune italiano di Santa Fiora, nella provincia di Grosseto, in Toscana.\nStoria.\nIl toponimo deriva dai \"marroni\", in quanto la localit\u00e0 si trova immersa nei boschi di castagni. Marroneto \u00e8 composto da un nucleo pi\u00f9 antico, il rione Renaiolo, con abitazioni in sasso peperino \u2013 qui era in funzione la cava di peperino pi\u00f9 grande del comune \u2013 e altri sette rioni nati via via intorno ad alcune fonti: Case Baciacchi, Case Bigi, Case Raspini, Case Tonini, Gretini, Mormoraio e Soana.\nNell'ultimo decennio, Marroneto si \u00e8 allargato fino a divenire l'appendice orientale del capoluogo comunale, tant'\u00e8 che pur essendo una frazione viene considerata come un quartiere di Santa Fiora.\nMonumenti e luoghi d'interesse.\nNei pressi del paese si trovano i resti delle mura della vecchia polveriera utilizzata come deposito di esplosivi per le miniere di mercurio, oltre che delle strutture d'estrazione legate alla grande cava di peperino qui situata.\nNei pressi di Marroneto, prima di arrivare in paese giungendo da Santa Fiora, si trova la chiesa di San Rocco, piccolo edificio di culto immerso nei castagni, risalente al 1529.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Marroneto. In seguito al censimento del 1991, gli abitanti della frazione vengono conteggiati da Istat in quelli di Santa Fiora.\nTradizioni e folclore.\nNonostante la piccola estensione del paese, Marroneto \u00e8 uno dei pochi in provincia di Grosseto in cui si sono mantenute pressoch\u00e9 intatte le proprie usanze e tradizioni, tanto da vantare tre importanti ricorrenze nel corso dell'anno:"}
{"id": "2655720", "revid": "395232", "url": "https://it.wikipedia.org/wiki?curid=2655720", "title": "Le Nord", "text": ""}
{"id": "2655722", "revid": "30610", "url": "https://it.wikipedia.org/wiki?curid=2655722", "title": "Centennial (Colorado)", "text": "Centennial \u00e8 una citt\u00e0 degli Stati Uniti d'America, situata nella Contea di Arapahoe, nello Stato del Colorado. Nel censimento del 2018 la popolazione stimata era di 110 831 abitanti."}
{"id": "2655723", "revid": "1442080", "url": "https://it.wikipedia.org/wiki?curid=2655723", "title": "Anacamptis", "text": "Anacamptis \u00e8 un genere di piante della famiglia delle Orchidacee.\nIl nome del genere deriva dal greco \u1f01\u03bd\u03b1\u03ba\u03ac\u03bc\u03c0\u03c4\u03b5\u03b9\u03bd = \"ripiegare\", con riferimento alla morfologia del labello.\nDescrizione.\nI caratteri comuni a tutte le specie del genere sono: l'apparato radicale costituito da due rizotuberi globosi; il fusto cilindrico con estremit\u00e0 apicale porporina; le foglie lanceolate mai maculate; brattee subuguali all'ovario; il labello rivolto in basso.\nDistribuzione e habitat.\nL'areale del genere comprende l'Europa centrale, i paesi del bacino del Mediterraneo e si estende sino al Caucaso e all'Iran.In Italia \u00e8 presente con 8 specie.\nTassonomia.\nIl genere \"Anacamptis\", ritenuto in passato un genere monospecifico, cui era attribuita la sola \"A. pyramidalis\", comprende attualmente le seguenti specie, in precedenza attribuite in gran parte al genere \"Orchis\":\nIbridi.\nLe diverse specie di \"Anacamptis\" possono frequentemente ibridarsi fra di loro dando vita alle seguenti entit\u00e0:\nSono inoltre stati descritti ibridi con altri generi di Orchidinae tra i quali:"}
{"id": "2655728", "revid": "442953", "url": "https://it.wikipedia.org/wiki?curid=2655728", "title": "Eduardo tartaglia", "text": ""}
{"id": "2655734", "revid": "1543377", "url": "https://it.wikipedia.org/wiki?curid=2655734", "title": "Yagua", "text": "Gli Yagua sono un gruppo indigeno che abita nella regione nord-est del Per\u00f9 che conta circa 3.000-4.000 abitanti. Attualmente, vivono vicino al Rio delle Amazzoni, Rio Napo, Putumayo e Yavar\u00ed. Fejos (1943) e P. Powlison (1985) hanno descritto questi gruppi indigeni. La storia e le migrazioni degli Yagua sono documentati in Chaumeil (1983). Nel 2005 alcuni Yagua sono migrati a nord in Colombia, vicino alla citt\u00e0 di Leticia.\nLuogo.\nAttualmente gli Yagua vivono in 30 comunit\u00e0 sparse per una sezione della Amazzonia peruviana e colombiana, che pu\u00f2 essere sommariamente descritta come un rettangolo largo 320\u00a0km e lungo 560\u00a0km (area 179200\u00a0km quadri) che si estende a sud dal secondo al quinto parallelo e a ovest dal settantesimo al settantacinquesimo meridiano (Powlison, 1969).\nLa popolazione attuale, circa 3000 persone, \u00e8 capace di parlare spagnolo a diversi livelli di competenza. Tre quarti delle donne e un quarto degli uomini invece parlano solo la lingua Yagua.\nEtimologia.\nCi sono due possibili etimologie per il termine 'Yagua', entrambe delle quali hanno origine al di fuori della lingua Yagua. Il termine Quechua \"yawar\" significa 'sangue' o 'colore del sangue', ed \u00e8 associato al nome Yagua in quanto questi indigeni si pitturavano il volto con achiote, i semi della pianta \"Bixa orellana\".\nDurante il periodo precedente la conquista spagnola, gli Yaguas erano a stretto contatto con gli Inca, al punto che nella loro lingua vi sono pi\u00f9 prestiti dalla lingua Quechua che dalla lingua spagnola. In Quechua il popolo Yagua viene indicato come \"yawar runa\", 'la gente di colore rosso sangue', e la parola \"yawar\" \u00e8 entrata nello spagnolo come \"yagua\".\nIl termine \"yagua\" in spagnolo significa 'palma reale'. Questo termine potrebbe essere stato dato agli Yagua da esploratori spagnoli perch\u00e9 gran parte degli abiti di questi indios sono fatti di fibre di palma.\nLa sola parola nativa che si riferisce al popolo \u00e8 \"nijyaam\u00edy\", che significa \"popolo\", \"gente\". La parola \u00e8 usata spesso in contrasto con \"m\u00e1\u00e1y\" \"gente bianca\", e \"munu\u00f1\u00famiy\", selvaggi\", \"nemici\", o \"non-Yagua\". \"nijyaam\u00edy\" \u00e8 anche il termine generico per indicare gli esseri umani.\nStoria.\nFrancisco de Orellana incontr\u00f2 questi indigeni nel gennaio 1542. Durante l'esplorazione della zona oggi conosciuta come Pebas, arriv\u00f2 a un villaggio chiamato Aparia, e cattur\u00f2 due capi, Aparia e Dirimara, e anche altri (Medina 1934:257). Questi nome potrebbero essere venuti dalle parole Yagua \"(j)\u00e1piiry\u00e1\", \"clan del macaw rosso\" e \"rimyur\u00e1\", \"sciamano\". I contatti frequenti con gli europei iniziarono nel 1686 quando venne creata una missione gesuita a San Joaquin de los Omagua, su una isola del Rio delle Amazzoni forse vicina a ci\u00f2 che ora \u00e8 la foce del Rio Ampiyacu (Chaumeil, 1981:18). Anche se questa missione venne stabilita per convertire la gente Cambeba, ci furono senza dubbio dei contatti con gli Yaguas. Dal XVII secolo alla seconda met\u00e0 del XIV secolo, il contatto con gli Yaguas avvenne tramite missionari Gesuiti e Francescani. All'inizio del XVIII secolo delle truppe portoghesi attaccarono le missioni spagnole nella regione amazzonica, causando la dispersione di diverse trib\u00f9 e uccidendo molti membri. (Espinosa, 1955).\nLa dispersione geografica attuale degli Yagua, comunque, \u00e8 stata causata principalmente dagli effetti della \"corsa al caucci\u00f9\" alla fine del XIV secolo e inizio del XX secolo. Gli europei giunsero nella loro regione dal Brasile e iniziarono a sfruttare gli indigeni per estrarre il lattice dalle piante della foresta. Molti Yaguas morirono nei conflitti e a causa delle malattie. A partire da quel periodo il senso di unione culturale degli Yagua \u00e8 declinato.\nSociologia.\nLa distanza dei villaggi rende difficile l'interazione tra persone di zone diverse. Tutta l'attivit\u00e0 economica viene svolta con gente non-Yagua. \nNonostante ci\u00f2 la cultura Yagua continua a essere florida, specialmente nelle comunit\u00e0 pi\u00f9 grandi e isolate. Alcuni bambini crescono parlando solo la lingua Yagua.\nLingua.\nA causa della dispersione geografica, combinata con problemi economici e socio-linguistici, l'uso della lingua Yagua \u00e8 in declino. Greenberg (1960), Loukotka (1968), e \"Voegelin e Voegelin\"(1977) classificano Yagua come l'unica lingua della famiglia Peba-Yagua, facente parte del phylum Ge-Pano-Caribe.\nLe sole lingue documentate che sono correlate a questa sono Peba (Rivet, 1911) e Yameo (Espinosa, 1955), entrambe delle quali sono estinte. L'esistenza dei phyla Ge-Pano-Caribe e Ande-Equatoriale non \u00e8 stata comunque sufficientemente documentata, e quindi non esiste una reale maniera di identificare la correlazione delle lingue Yagua."}
{"id": "2655735", "revid": "32116", "url": "https://it.wikipedia.org/wiki?curid=2655735", "title": "Yanesha", "text": ""}
{"id": "2655740", "revid": "73560", "url": "https://it.wikipedia.org/wiki?curid=2655740", "title": "FinecoBank S.p.a.", "text": ""}
{"id": "2655742", "revid": "729019", "url": "https://it.wikipedia.org/wiki?curid=2655742", "title": "Lingue tupi", "text": "Le lingue tupi sono una famiglia di lingue native americane parlate nell'America meridionale.\nStoria.\nQuando i portoghesi arrivarono sulla costa orientale del sudamerica, scoprirono che gli indigeni della costa parlavano lingue simili. I missionari gesuiti trassero vantaggio da queste somiglianze creando delle lingue comuni con grammatica e ortografia fissa, che loro chiamavano \"l\u00edngua geral\" (lingua generale). La lingua pi\u00f9 conosciuta di queste era il tupi antico, e una lingua derivata da questa \u00e8 ancora parlata da indigeni della foresta amazzonica presso il Rio Negro, chiamata nheengatu. La famiglia tupi comprende anche altre lingue.\nNelle colonie spagnole, la lingua guaran\u00ed ebbe un simile corso storico ma riusc\u00ec a sopravvivere alla avanzata dello spagnolo. La lingua guarani \u00e8 parlata da quasi 5 milioni di persone, ed \u00e8 una delle lingue ufficiali del Paraguay.\nLa famiglia tupi include altre lingue con pochi locutori. Queste condividono una morfologia irregolare con le lingue g\u00ea e caribe.\nClassificazione.\nSecondo \"Ethnologue\" la famiglia \u00e8 formata da 75 lingue, che possono essere raggruppate in alcune sottofamiglie, la pi\u00f9 importante delle quali \u00e8 quella delle lingue tupi-guaran\u00ed, parlate da circa 7 milioni di persone:"}
{"id": "2655753", "revid": "66387", "url": "https://it.wikipedia.org/wiki?curid=2655753", "title": "Tumanskij R-28", "text": ""}
{"id": "2655754", "revid": "599013", "url": "https://it.wikipedia.org/wiki?curid=2655754", "title": "Patrizio Balleello", "text": "Carriera.\nDopo la gavetta giovanile (comprensiva di una stagione in prestito in Serie D al Santa Lucia), ha esordito in Serie A nel corso della stagione 2001-2002 con la maglia della , raccogliendo coi lagunari 5 presenze ed una rete contro il Lecce.\nSeguono esperienze in Serie C1 e Serie C2 con le maglie della Vis Pesaro, del , del e della Villacidrese dove rimane per tre stagioni.\nNel 2008 \u00e8 al in Serie D, mentre la stagione successiva \u00e8 acquistato dal .\nIn nerazzurro subisce a fine agosto la lesione totale del legamento crociato anteriore e la lesione parziale del legamento collaterale mediale, con probabile rottura del menisco esterno, infortunio che lascer\u00e0 lontano dai campi Balleello per almeno sei mesi.\nIl 9 agosto 2010 lascia il , dopo aver collezionato 10 presenze.\nNell'ottobre 2010 viene ingaggiato dal Cynthia in Serie D. In Lazio gioca anche per il Sora, in Serie D anche con le maglie di Mezzocorona e Arzachena. In Eccellenza milita invece con i cremisi del Tolentino ed i sardi del Calangianus.\nDalla stagione 2015-2016 scende nel campionato di Promozione marchigiana prima con la maglia della Belvederese e quindi con quella del Moie Vallesina.\nNella stagione 2018-2019 scende ulteriormente di categoria approdando al Monserra in 1\u00aa categoria. Finisce cos\u00ec la sua carriera nelle serie minori ."}
{"id": "2655757", "revid": "767487", "url": "https://it.wikipedia.org/wiki?curid=2655757", "title": "Maina (popolo)", "text": "I Maina sono un gruppo etnico o un gruppo tribale che vive presso il fiume Mara\u00f1\u00f3n (fiume) in Per\u00f9. \n Parlavano un dialetto della lingua omurano.\nStoria.\nVivevano originalmente nella zona dei fiumi Morona e Pastaza, in Ecuador. Briton indica sei dialetti parlati da questa gente: Cahuapana, Chapa, Chayavita, Coronado, Humurano, Maina, Roamaina. Hervas spiega che vi sono due lingue in sei dialetti: Maina (Chapo, Coronado, Humurano, Maina, Roamaina dialects) e Chayavita (Cahuapano e Paranapuro).\nI Maina sono noti in quanto sono stati la prima trib\u00f9 dell'alta Amazzonia ad essere stati evangelizzati dalla Chiesa cattolica, infatti da loro proviene il nome della giurisdizione e provincia del Mainas.\nNella provincia del Mainas, secondo Hervas, 157 missionari gesuiti di Quito svolsero il loro compito dal 1638 fino alla espulsione dell'ordine nel 1767. Fondarono 152 missioni. Il lavoro venne iniziato dai padri Gaspar de Cuxia e Lucas de la Cueva, da Quito. I missionari stabilirono una serie di missioni a partire dalla nuova citt\u00e0 di \"San Francisco de Borja\" (oggi Borja in Per\u00f9) sulla riva nord del fiume Mara\u00f1\u00f3n sotto l'innesto del fiume Santiago. \nGli indios Maina furono una delle tante culture che usavano palle di gomma per gioco. Le chiamavano \"cauchi\", dalla combinazione delle parole \"caa\" \"legno\" e \"ochu\" \"piangere\" perch\u00e9 venivano create con il lattice estratto da un albero chiamato \"heve\" e lo lasciavano seccare, diventando gomma dura."}
{"id": "2655765", "revid": "767487", "url": "https://it.wikipedia.org/wiki?curid=2655765", "title": "Oussama Darragi", "text": "Carriera.\nClub.\nDarragi ha fatto il suo debutto professionale nel 2007 ed \u00e8 diventato un calciatore famoso presso lo Stadio Olimpico di El Menzah. Durante la stagione 2008-2009, ha contribuito notevolmente al successo del suo club che vince il campionato per la prima volta dopo tre anni. Successivamente, divenne capitano dell'Esp\u00e9rance Sportive de Tunis, \u00e8 stato contattato da , e Sporting Clube de Braga che condividono il loro interesse nel giocatore. Il 12 novembre 2011, Darragi con l'Esperance Sportive de Tunis ha vinto la CAF Champions League nel 2011. Il 21 febbraio 2012, ha firmato un contratto quadriennale con il club svizzero .\nNazionale.\nDarragi viene chiamato dalla squadra nazionale tunisina nelle qualificazione per la FIFA World Cup 2010. Il 6 settembre 2009, in un match cruciale contro la Nigeria, nel quale segna all'89\u00ba minuto, permettendo alla sua squadra di pareggiare e di essere ad un passo dalla qualificazione. Tuttavia, perdendo il 14 novembre contro il Mozambico, la squadra non riesce a qualificarsi. Faouzi Benzarti, allenatore della Tunisia, lo chiama per la CAN 2010, ma un infortunio gli imped\u00ec di completare il torneo. Viene selezionato nuovamente per il CAN 2012."}
{"id": "2655771", "revid": "1442080", "url": "https://it.wikipedia.org/wiki?curid=2655771", "title": "Cork Celtic Football Club", "text": "Il Cork Celtic Football Club \u00e8 stata una societ\u00e0 calcistica avente sede a Cork, in Irlanda, attiva dal 1959 fino al 1979.\nNei suoi venti anni di attivit\u00e0 ha sempre partecipato alla massima serie del campionato irlandese vincendo un campionato nella stagione 1973-1974.\nStoria.\nIl club nacque nel 1959 quando l'Evergreen United (squadra fondata nel 1951) cambi\u00f2 il proprio nome in \"Cork Celtic\". La squadra, che instaur\u00f2 una rivalit\u00e0 con il Cork Hibernians, si impose subito come club di alta classifica, arrivando secondo in due edizioni della Coppa d'Irlanda ed esordendo in Coppa delle Coppe nella stagione 1964-65, dove usc\u00ec al primo turno.\nNel 1974 la squadra centr\u00f2 il suo primo titolo nazionale vincendo il campionato irlandese grazie ai gol di Alfie Hale e Bobby Tambling, quest'ultimo ex giocatore del Chelsea con all'attivo tre presenze in nazionale inglese. Nei cinque anni successivi alla vittoria del campionato la squadra non ottenne pi\u00f9 rilevanti risultati in campionato, ma acquis\u00ec notoriet\u00e0 grazie agli ingaggi di ex campioni sul viale del tramonto come George Best (che gioc\u00f2 solo tre partite nella stagione 1975-76 senza peraltro lasciare il segno), Geoff Hurst (che segn\u00f2 tre gol in un mese di permanenza nel 1976) e Uwe Seeler (che gioc\u00f2 una sola partita nella stagione 1977-78 contro lo Shamrock Rovers segnando una doppietta). Il club si sciolse definitivamente al termine della stagione 1978-79, dopo aver concluso il campionato all'ultimo posto."}
{"id": "2655773", "revid": "2184720", "url": "https://it.wikipedia.org/wiki?curid=2655773", "title": "Salvami (Gianna Nannini e Giorgia)", "text": "Salvami \u00e8 il singolo estratto dalla riedizione dell'album \"Giannadream - Solo i sogni sono veri\" di Gianna Nannini in duetto con Giorgia. Si tratta del primo duetto femminile per la cantautrice Gianna Nannini.\nLa canzone \u00e8 stata lanciata in radio il 6 novembre 2009 e in poco tempo ha raggiunto la vetta della classifica ufficiale italiana dei singoli pi\u00f9 venduti. Ha ottenuto anche una buona trasmissione radiofonica, raggiungendo il podio dell'airplay.\nIl 28 maggio 2010, presso l'Arena di Verona, Giorgia e Gianna Nannini vincono il \"Wind Music Award\" di platino per le vendite di \"Salvami\". Il 31 ottobre 2014 il singolo \u00e8 stato certificato doppio disco di platino da FIMI, per le oltre 60.000 copie vendute.\nDescrizione.\nLa canzone \u00e8 stata lanciata in radio il 6 novembre 2009 ed \u00e8 inserita come inedito nella riedizione dell'album Giannadream - Solo i sogni sono veri. Il brano \u00e8 stato scritto da Gianna Nannini con Pacifico. \"Salvami\" \u00e8 un dialogo tra due donne che si fanno forza l'un l'altra: il tema \u00e8 la solidariet\u00e0 femminile.\nGianna Nannini e Giorgia avevano gi\u00e0 duettato dal vivo nel corso del concerto \"Amiche per l'Abruzzo\": da l\u00ec \u00e8 nata la collaborazione tra le due artiste, tra le pi\u00f9 affermate del panorama italiano.\nVideo musicale.\nIl video musicale prodotto per \"Salvami\" ha debuttato nelle reti musicali il 23 novembre 2009, dopo un'anteprima nei telegiornali delle prime due reti RAI.\nIl video \u00e8 stato girato all'interno del teatro di Sabbioneta, in provincia di Mantova, da molti confuso con l'interno del celebre Teatro Olimpico di Vicenza, di cui invece si vedono soltanto alcune scene girate all'esterno. Il regista del video \u00e8 Gaetano Morbioli; nel video compaiono sia Giorgia che Gianna Nannini."}
{"id": "2655774", "revid": "767487", "url": "https://it.wikipedia.org/wiki?curid=2655774", "title": "Citt\u00e0 di Belmont", "text": "La citt\u00e0 di Belmont \u00e8 una delle 29 local government areas che si trovano nell'area metropolitana di Perth, in Australia Occidentale. Essa si estende su di una superficie di 40 chilometri quadrati ed ha una popolazione di 30.636 abitanti.\nA Belmont si trova l'aeroporto di Perth (sia il terminal dei voli nazionali che quello dei voli internazionali).\nSobborghi.\nLa Local Government Area \u00e8 composta da 7 sobborghi:"}
{"id": "2655778", "revid": "436907", "url": "https://it.wikipedia.org/wiki?curid=2655778", "title": "Teen Choice Awards 2009", "text": "L'11\u00aa edizione dei Teen Choice Awards si \u00e8 tenuta il 9 agosto 2009 nel Gibson Amphitheatre di Los Angeles, California.\nVincitori e candidati.\nI vincitori sono indicati in grassetto."}
{"id": "2655781", "revid": "355597", "url": "https://it.wikipedia.org/wiki?curid=2655781", "title": "Cork Celtic F.C.", "text": ""}
{"id": "2655782", "revid": "729019", "url": "https://it.wikipedia.org/wiki?curid=2655782", "title": "Blocco trifascicolare", "text": "Il Blocco trifascicolare \u00e8 una patologia del sistema di conduzione del cuore in cui sono presenti e associati tre difetti di conduzione.\nDiagnosi.\nLa diagnosi si fonda sul riconoscimento all'elettrocardiogramma (ECG) di tre alterazioni:\nAlternativamente, il blocco trifascicolare \u00e8 costituito dall'alternanza del blocco di branca destra e del blocco di branca sinistra, che assomma emiblocco anteriore sinistro ed emiblocco posteriore sinistro.\nTrattamento.\nMentre per i pazienti sofferenti di un'alternanza di blocco di branca destra e blocco di branca sinistra l'indicazione all'impianto di un pacemaker \u00e8 assoluta (classe I), ancora non \u00e8 chiaro se anche i pazienti asintomatici (anamnesi negativa per sincope) e portatori di un blocco trifascicolare debbano essere trattati nello stesso modo. \nLe ultime linee guida suggeriscono l'esecuzione di uno studio elettrofisiologico endocavitario e l'impianto di un pacemaker se viene misurato un intervallo HV superiore a 100 msec oppure se viene dimostrato con il pacing atriale un punto Wenckebach molto basso o un blocco atrioventricolare sottohissiano (vedi blocco atrioventricolare di II grado)."}
{"id": "2655783", "revid": "355597", "url": "https://it.wikipedia.org/wiki?curid=2655783", "title": "Cork Celtic", "text": ""}
{"id": "2655788", "revid": "1543377", "url": "https://it.wikipedia.org/wiki?curid=2655788", "title": "Luca Matteassi", "text": "Caratteristiche tecniche.\nMatteassi \u00e8 un esterno destro di centrocampo, capace di coniugare la fase offensiva a quella difensiva, avendo giocato per la maggior parte della carriera in squadre che adottavano la difesa a 3. Sul finire di carriera viene impiegato anche come trequartista.\nCarriera.\nGiocatore.\nGrossetano, cresce nelle giovanili del , con cui esordisce in Serie A l'11 maggio 1997 nella vittoria interna per 3-1 sull'Atalanta. Viene poi mandato in prestito in varie squadre di serie C (, Albinoleffe, Brescello). Nelle stagioni in Serie C trova spazio come titolare, e viene acquistato dall'Verona, inizialmente in prestito come riserva di Mauro Germ\u00e1n Camoranesi. In due stagioni in riva all'Adige trova poco spazio tra Serie A e Serie B, collezionando complessivamente 17 presenze.\nSi trasferisce quindi nuovamente in prestito in Serie C1, vestendo le maglie di Spezia (con cui vince una Coppa Italia di Serie C nel 2005) e Novara, che successivamente lo riscatta: in Piemonte gioca per quattro campionati consecutivi. Lasciati i piemontesi, gioca ancora una stagione in Seconda Divisione con la maglia della Pro Belvedere, prima di scendere in Eccellenza al Fidenza.\nNel 2011 sale in Serie D, trasferendosi al neopromosso Atletico BP Pro Piacenza. Viene riconfermato anche per la stagione successiva, nella quale la squadra raggiunge i play-off, e per il campionato 2013-2014, quando la societ\u00e0 assume la denominazione Pro Piacenza e ne diventa capitano. Con la formazione rossonera ottiene il primo posto in campionato e la promozione in Lega Pro, e nella stagione successiva contribuisce alla salvezza con 9 reti, risultando il capocannoniere della squadra.\nNel giugno 2015 torna al , nel quale aveva iniziato la carriera. Il 4 maggio 2016, dopo la vittoria del campionato di serie D, prolunga per un altro anno col club emiliano. Il 30 novembre seguente annuncia l'addio al calcio giocato al termine della stagione.\nDirigente.\nDopo il ritiro diventa il nuovo direttore tecnico della squadra emiliana, in attesa del conseguimento della licenza da direttore sportivo, ottenuta nel dicembre del 2017. Il 7 maggio 2020 rescinde il contratto che lo legava al club biancorosso.\nIl 19 giugno 2020 viene annunciato come nuovo direttore sportivo del Modena. Il 14 giugno 2021 lascia la squadra emiliana.\nIl 19 giugno diventa il nuovo direttore sportivo del ."}
{"id": "2655790", "revid": "767487", "url": "https://it.wikipedia.org/wiki?curid=2655790", "title": "Citt\u00e0 di Cambridge", "text": "La citt\u00e0 di Cambridge \u00e8 una delle 29 Local Government Areas che si trovano nell'area metropolitana di Perth, in Australia Occidentale. Essa si estende su di una superficie di 22 chilometri quadrati ed ha una popolazione di 23.753 abitanti."}
{"id": "2655791", "revid": "729019", "url": "https://it.wikipedia.org/wiki?curid=2655791", "title": "Castello di Rubbia", "text": "Il castello di Rubbia (in sloveno \"Rubijski grad\") si trova nel comune di Savogna d'Isonzo, a meno di un chilometro dalla sede comunale, ma sull'altra sponda del fiume Vipacco, e precisamente nella localit\u00e0 di Rubbia.\nLa posizione del castello di Rubbia \u00e8 piuttosto strategica, poich\u00e9 da esso si ha il controllo delle vie che attraverso la valle del Vipacco collegavano la pianura padano-veneta a quella danubiana. Il castello di Rubbia \u00e8 erede di una fortificazione forse costruita ai tempi dei Romani. Secondo Tito Miotti e Vinicio Tomadin vi sono tacche tipiche dell'attivit\u00e0 estrattiva romana su alcune pietre angolari della torre.\nL'attuale aspetto \u00e8 rinascimentale. Si trov\u00f2 sul fronte di alcune importanti guerre: la guerra di Gradisca e la prima guerra mondiale, subendo pesanti danneggiamenti in entrambi i casi. Nel 1563 a Rubbia soggiorn\u00f2 il predicatore protestante sloveno Primo\u017e Trubar, ricordato da un busto posto dinnanzi all'ingresso.\nIl castello, di propriet\u00e0 privata, Viene aperto al pubblico eccezionalmente in occasione delle giornate FAI (22 e 23 marzo 2014)."}
{"id": "2655792", "revid": "767487", "url": "https://it.wikipedia.org/wiki?curid=2655792", "title": "Citt\u00e0 di Canning", "text": "La citt\u00e0 di Canning \u00e8 una delle 29 Local Government Areas che si trovano nell'area metropolitana di Perth, in Australia Occidentale. Essa si estende su di una superficie di circa 65 chilometri quadrati ed ha una popolazione di 87.754 abitanti."}
{"id": "2655799", "revid": "92723", "url": "https://it.wikipedia.org/wiki?curid=2655799", "title": "Guasca", "text": "Guasca \u00e8 un comune della Colombia facente parte del dipartimento di Cundinamarca.\nIl centro abitato venne fondato da Luis Enr\u00edquez nel 1600.\nVi si trova la basilica minore di San Giacinto, una delle due basiliche della diocesi di Zipaquir\u00e1."}
{"id": "2655801", "revid": "767487", "url": "https://it.wikipedia.org/wiki?curid=2655801", "title": "Citt\u00e0 di Claremont", "text": "La citt\u00e0 di Claremont \u00e8 una delle 29 Local Government Areas che si trovano nell'area metropolitana di Perth, in Australia Occidentale. Essa si estende su di una superficie di circa 5 chilometri quadrati ed ha una popolazione di 8.942 abitanti."}
{"id": "2655802", "revid": "767487", "url": "https://it.wikipedia.org/wiki?curid=2655802", "title": "Vladimir Maminov", "text": "Carriera.\nDal 1992 al 2008 ha giocato solo con il Lokomotiv Mosca, segnando 31 gol in 400 partite.\nHa giocato 12 partite segnando 3 reti con la Nazionale uzbeka.\nNel 2009 \u00e8 stato temporaneamente allenatore del Lokomotiv Mosca, sostituendo Ra\u0161id Rachimov."}
{"id": "2655804", "revid": "124618397", "url": "https://it.wikipedia.org/wiki?curid=2655804", "title": "Riccardo Ehrman", "text": "Biografia.\nDi origine ebreo-polacca, a 13 anni fu rinchiuso nel campo di internamento di Ferramonti di Tarsia, dove fu liberato dagli inglesi nel settembre 1943. Divenne giornalista e, dopo alcune parentesi in Canada, USA ed India, il corrispondente dalla Germania est per l'ANSA.\nLa caduta del muro di Berlino.\nEhrman era stato informato che il 9 novembre 1989 ci sarebbe stata una conferenza stampa, in cui sarebbero state anticipate grosse novit\u00e0, ma egli, conoscendo l\u2019indole del governo DDR, rimaneva abbastanza scettico.\nPotsche, direttore dell'Adn (l'agenzia di informazione della Germania dell'Est), gi\u00e0 la sera dell'8 novembre 1989 aveva rivelato al giornalista italiano che c'era un grande dibattito nel gruppo dirigente del partito comunista della DDR: il giorno prima si erano infatti decise graduali aperture nella legge di viaggio, che di fatto fino a quel momento aveva impedito l'espatrio ai cittadini tedesco-orientali. Sulle modalit\u00e0 di questo cambiamento normativo c'era evidentemente ancora uno scontro sotterraneo nella dirigenza intorno ad Egon Krenz ed Ehrman, che era a conoscenza del provvedimento di legge in materia di passaporti e libert\u00e0 di movimento dei cittadini, temeva che sostanzialmente lasciasse immutato il divieto assoluto di attraversamento dei confini verso l\u2019occidente.\nIl giorno della conferenza, nella sala stampa del comitato centrale della SED, a rispondere vi era il responsabile dell'informazione del partito, G\u00fcnter Schabowski. Questi, rispondendo alle domande dei giornalisti presenti, sottoline\u00f2 come la politica di governo della DDR, negli ultimi anni, fosse intrisa di errori.\nAppena dopo tali affermazioni, ad Ehrman, che teneva la mano alzata gi\u00e0 da diverso tempo, fu dato il diritto di porre altre domande. Allora il giornalista italiano chiese appunto se anche quel recente provvedimento fosse stato un altro di quegli errori. Schabowski rispose stizzito che non lo era affatto e tir\u00f2 fuori dalla tasca della giacca un documento governativo e comincio a leggerlo dettagliatamente.\nQuel documento conteneva delle disposizioni che davano ai cittadini della Germania Est il diritto di attraversare i \"check point\" ed entrare nel territorio della Germania Ovest.\nA quel punto Ehrman e altri giornalisti incalzarono Schabowski domandandogli da quando il nuovo regolamento sui transiti tra le due Germanie sarebbe entrato in funzione e Schabowski, che non aveva ricevuto istruzioni dal Politb\u00fcro, rispose: \"a quanto ne so io, subito, da ora\" (\"ist das sofort\").. \nLe parole ebbero un'eco immediata e subito moltissime persone si recarono presso il muro, leggendo l'annuncio come la decisione di aprire il confine tedesco per lasciar passare i cittadini che volessero andare a Ovest. Le guardie di confine, sorprese e prive di indicazioni, aprirono i \"checkpoint\" e una gran massa di berlinesi dell'est si rivers\u00f2 a ovest senza controllo. Il 9 novembre 1989 \u00e8 quindi considerata la data della caduta del muro di Berlino.\nMorte.\n\u00c8 morto il 14 dicembre 2021 a Madrid, dove viveva assieme alla moglie in seguito al suo pensionamento, all\u2019et\u00e0 di 92 anni."}
{"id": "2655805", "revid": "110157", "url": "https://it.wikipedia.org/wiki?curid=2655805", "title": "Guataqu\u00ed", "text": "Guataqu\u00ed \u00e8 un comune della Colombia facente parte del dipartimento di Cundinamarca.\nIl centro abitato venne fondato da Gonzalo Jim\u00e9nez de Quesada, Nicolas De Federman e Debastian De Belalcazar nel 1539."}
{"id": "2655806", "revid": "287204", "url": "https://it.wikipedia.org/wiki?curid=2655806", "title": "Guataqu\u00ec", "text": ""}
{"id": "2655807", "revid": "287204", "url": "https://it.wikipedia.org/wiki?curid=2655807", "title": "Guataqui", "text": ""}
{"id": "2655814", "revid": "1650990", "url": "https://it.wikipedia.org/wiki?curid=2655814", "title": "Citt\u00e0 di Cockburn", "text": "La citt\u00e0 di Cockburn \u00e8 una delle 29 Local Government Areas che si trovano nell'area metropolitana di Perth, in Australia Occidentale. Essa si estende su di una superficie di circa 167 chilometri quadrati ed ha una popolazione di 84.652 abitanti."}
{"id": "2655816", "revid": "287204", "url": "https://it.wikipedia.org/wiki?curid=2655816", "title": "Intervista con la storia", "text": "Intervista con la storia \u00e8 una raccolta di interviste effettuate dalla giornalista e scrittrice italiana Oriana Fallaci, nel periodo compreso tra la fine degli anni sessanta e settanta del XX secolo. La prima pubblicazione risale al 1974, edita da Rizzoli.\nNella stesura definitiva apparsa nel 1977, Fallaci presenta i personaggi storici intervistati con l'integrazione degli avvenimenti futuri rispetto all'epoca originale delle dichiarazioni ed un commento dell'autrice sulle impressioni ricevute attraverso l'approfondimento delle caratteristiche umane dei protagonisti.\nIn ordine di presentazione essi sono;"}
{"id": "2655819", "revid": "287204", "url": "https://it.wikipedia.org/wiki?curid=2655819", "title": "MetLife Stadium", "text": "Il MetLife Stadium \u00e8 uno stadio multiuso ubicato a East Rutherford nel New Jersey, non lontano da New York. L'impianto ospita le partite interne sia dei New York Giants sia dei New York Jets, ed \u00e8 uno dei soli due stadi della National Football League ad essere condiviso tra due squadre.\nNel febbraio 2014 il MetLife Stadium ha ospitato il Super Bowl e nel 2026 ospiter\u00e0 la finale della FIFA World Cup, la coppa del mondo di calcio.\nStoria.\nIl progetto dello stadio ebbe origine quando il Giants Stadium, costruito nel 1976, a trent'anni dalla sua realizzazione si apprestava a diventare uno degli stadi pi\u00f9 vecchi della NFL e i New York Jets manifestarono l'intenzione di costruire un proprio impianto. Lo stadio nelle intenzioni avrebbe dovuto chiamarsi \"West Side Stadium\" e sarebbe stato costruito a Manhattan, ma, essendo necessari per la sua realizzazione notevoli finanziamenti pubblici, il progetto naufrag\u00f2 e i Jets si accordarono con i Giants per realizzare un nuovo impianto, la cui costruzione venne finanziata dalle due societ\u00e0 insieme. Il nuovo stadio ha rimpiazzato il Giants Stadium, che \u00e8 stato demolito per fare posto ai parcheggi dell'attuale struttura.\nI lavori ebbero inizio il 5 settembre 2007, e lo stadio fu aperto, con la denominazione di New Meadowlands Stadium, il 10 aprile 2010 con un incontro di lacrosse.\nLo stadio si eleva su tre livelli e ha una capienza di 82 566 spettatori, inclusi 10 000 posti riservati alle societ\u00e0 e 218 suite di lusso; Il livello pi\u00f9 basso ha una capienza di 33 346 spettatori, il livello medio di 21 323 spettatori e il livello superiore di 27 897 spettatori.\nLo stadio \u00e8 privo di copertura, a differenza di altri impianti coevi che sono dotati di un tetto retrattile, e le proposte per la realizzazione di una copertura non sono andate a buon fine a causa di problemi relativi al suo finanziamento; questa limitazione impedisce all'impianto di ospitare eventi indoor come la Final Four di pallacanestro. Caratteristica dello stadio sono le facciate esterne dell'impianto, ricoperte da alette in alluminio ripiegabili, e l'illuminazione dall'interno che pu\u00f2 cambiare colore: verde quando ospita le partite dei New York Jets, azzurro quando ospita le partite dei New York Giants, rosso quando ospita dei concerti e bianco quando ospita altri avvenimenti, similmente all'Allianz Arena di Monaco di Baviera, stadio anche questo condiviso tra le due grandi squadre di calcio della citt\u00e0, e Monaco 1860. La lunghezza totale delle feritoie \u00e8 esattamente 50000 metri (50 chilometri) o 163 681 piedi o 31,1 miglia.\nLa gestione dell'impianto \u00e8 affidata alla New Meadowlands Stadium Company, LLC; per cambiare le decorazioni del campo con i loghi delle squadre che si affrontano, due squadre di 4 persone ciascuna impiegano circa 18 ore per sostituire le 40 sezioni di erba sintetica nelle endzone (le zone dove si segnano i touchdown) delle squadre. A differenza di molti stadi della NFL, il logo della NFL \u00e8 dipinto a centrocampo, al posto del logo di una delle due squadre. I loghi squadra sostituibili a centrocampo sono stati rimossi nel mese di agosto 2010, dopo che il 16 giugno Domenik Hixon, kick returner dei Giants, si era rotto il legamento crociato anteriore durante una seduta di allenamento.\nDopo la sua apertura, il 7 maggio 2010 lo stadio ospit\u00f2 il suo primo incontro di calcio, fra le nazionali del Messico e dell'Ecuador, registrando nell'occasione quasi il tutto esaurito. \nL'inaugurazione ufficiale dello stadio si svolse il 26, 27 e 29 maggio 2010 con tre concerti dei Bon Jovi, parte del The Circle Tour.\nIl primo incontro di football americano venne disputato il 16 agosto 2010 tra Giants e Jets, prima dell'inizio della nuova stagione NFL che avrebbe visto le due squadre nel nuovo stadio, mentre la prima partita ufficiale della stagione NFL \u00e8 stata disputata il 12 settembre 2010 tra i Giants e i Carolina Panthers.\nNel giugno 2011 i diritti di denominazione sono stati acquistati dalla compagnia assicurativa MetLife per 25 anni. La nuova denominazione dello stadio \u00e8 stata resa ufficiale il 23 agosto 2011.\nLa societ\u00e0 finanziaria tedesca Allianz aveva manifestato interesse nel comprare i diritti di denominazione dello stadio, con una proposta per un periodo di 30 anni e un valore stimato tra 20 milioni e 30 milioni di dollari. La proposta provoc\u00f2 le proteste della comunit\u00e0 ebraica di New York, a causa degli stretti legami che vi furono tra la Allianz e il regime nazista durante la seconda guerra mondiale. La trattativa tra la Allianz e le due societ\u00e0 termin\u00f2 il 12 settembre 2008 senza che venisse raggiunto un accordo.\nIl 7 aprile 2013 lo stadio ospit\u00f2 l'edizione 29 di WrestleMania, il pi\u00f9 importante evento in pay-per-view della WWE.\nIl 2 febbraio 2014 nell'impianto si disput\u00f2 il XLVIII Super Bowl, tra i Denver Broncos, vincitori dell'American Football Conference, e i Seattle Seahawks, campioni della National Football Conference. La finale vide vincitori i Seattle Seahawks con il punteggio di 43-8.\nTra i concerti ospitati nello stadio ci sono il concerto degli U2 il 20 luglio 2011 (nell'U2 360\u00b0 Tour) e il concerto di Nicki Minaj il 3 giugno 2012 nel Pink Friday Tour.\nNel 2015 ospit\u00f2 due incontri dei quarti di finale della Gold Cup e nel 2016 fu uno degli stadi che ospit\u00f2 l'edizione del centenario della Copa Am\u00e9rica, tra cui la finale.\nIl 7 aprile 2019 ha ospitato per la seconda volta WrestleMania, alla sua 35\u00aa edizione.\nTrasporti.\nL'impianto \u00e8 collegato alla citt\u00e0 di Hoboken tramite la linea Meadowlands del New Jersey Transit Rail."}
{"id": "2655820", "revid": "486946", "url": "https://it.wikipedia.org/wiki?curid=2655820", "title": "New Meadowlands Stadium", "text": ""}
{"id": "2655824", "revid": "1697414", "url": "https://it.wikipedia.org/wiki?curid=2655824", "title": "La guerra civile fredda", "text": "La guerra civile fredda \u00e8 un saggio satirico scritto da Daniele Luttazzi, uscito il 12 giugno 2009 per i tipi dell'editore Feltrinelli.\nIl volume contiene il saggio satirico \"La guerra civile fredda\", da cui \u00e8 tratta una parte del monologo teatrale \"Decameron\" (2009); post tratti dal blog dell'autore; e racconti inediti. La scheda editoriale del libro spiega che \"la \u201cguerra civile fredda\u201d \u00e8 l'esito del progetto organico, reazionario, fatto di disuguaglianze e gerarchie, che \u00e8 in atto da un ventennio nel Paese.\"\nIn particolare documenta con un profluvio di esempi tratti dalla cronaca politica i cinque elementi della tecnica di propaganda basata sulla narrazione emotiva:"}
{"id": "2655832", "revid": "767487", "url": "https://it.wikipedia.org/wiki?curid=2655832", "title": "Citt\u00e0 di Cottesloe", "text": "La citt\u00e0 di Cottesloe \u00e8 una delle 29 Local Government Areas che si trovano nell'area metropolitana di Perth, in Australia Occidentale. Essa si estende su di una superficie di 4 chilometri quadrati ed ha una popolazione di 7.066 abitanti."}
{"id": "2655833", "revid": "110157", "url": "https://it.wikipedia.org/wiki?curid=2655833", "title": "Guatavita (Colombia)", "text": "Guatavita \u00e8 un comune della Colombia facente parte del dipartimento di Cundinamarca.\nStoria.\nIl centro abitato venne fondato da Miguel De Ibarra nel 1593.\nIl comune sorge nei pressi della laguna di Guatavita, lago sacro alla dea omonima della civilt\u00e0 Muisca, dalla quale sia la laguna che il comune traggono il loro nome. Lo stemma del comune rappresenta la dea e, per estensione, le acque della laguna."}
{"id": "2655834", "revid": "125825315", "url": "https://it.wikipedia.org/wiki?curid=2655834", "title": "Cado dalle nubi", "text": "Cado dalle nubi \u00e8 un film diretto da Gennaro Nunziante, e interpretato da Checco Zalone.\nIl film ha per protagonista un personaggio omonimo dell'attore che lo interpreta, e ha inoltre a tratti carattere autobiografico.\nTrama.\nChecco Zalone \u00e8 un giovane cantante che si esibisce nei fine settimana in una gelateria a Polignano a Mare, suo paese natale, e desidera fortemente entrare nel mondo dello spettacolo. \u00c8 fidanzato con Angela, ma lei, che ha sempre detestato i suoi modi appiccicosi, lo lascia dopo sei anni e sette mesi di fidanzamento perch\u00e9 lo considera un fallito e perch\u00e9, non avendo un lavoro stabile, non le garantisce la possibilit\u00e0 di formare una famiglia. Disperato e imbronciato, su consiglio dello zio lascia il paese natio e saluta il suo \"manager\" Nicholas, un ragazzo di colore obeso che in realt\u00e0 fa il cameriere nella gelateria, per trasferirsi a Milano, con la speranza di trovare nuove opportunit\u00e0.\nA Milano Checco viene ospitato dal cugino omosessuale Alfredo, il quale \u00e8 fidanzato con il personal trainer Manolo, con cui condivide l'appartamento. I genitori di Alfredo, che abitano a Polignano, non sanno dell'omosessualit\u00e0 del figlio e, tutte le volte che sono andati a trovarlo, egli ha nascosto la verit\u00e0, cercando ragazze a caso che ha presentato come sue fidanzate. A un certo punto, in un negozio di strumenti musicali, Checco incontra casualmente Marika Mantegazza, una bella ragazza che fa volontariato presso l'abbazia di Morimondo, aiutando ragazzi che hanno genitori criminali o con problemi di droga o alcol. Checco se ne innamora e, per poterla corteggiare, si offre come insegnante per il corso di chitarra dei ragazzi.\nMarika respinge fin dall'inizio le \"avances\" di Checco, perch\u00e9 lo considera un ignorante e soprattutto perch\u00e9 \u00e8 innamorata del professore di psicologia con cui sta facendo la tesi di laurea; quest'ultimo per\u00f2 sfrutta i sentimenti di lei per farle fare ricerche e studi al posto suo. Infuriata per una foto sul giornale che ritrae il professore con la propria compagna, Marika accetta di andare a una festa con Checco, si ubriaca e lo bacia. L'uomo, fraintendendo il bacio, si convince che Marika abbia cominciato a ricambiare i suoi sentimenti e comincia a presentarsi a casa della famiglia della ragazza. Sfortunatamente i genitori di Marika appartengono ad un partito politico che disprezza i meridionali, chiamato \"Partito del Nord;\" la madre Raffaella, fortunatamente, prende subito in simpatia Checco, mentre il padre Mauro, segretario cittadino del partito, resta profondamente turbato ed innervosito e non riesce proprio a tollerare l'idea di poter avere un genero del Sud.\nDopo aver litigato con Mauro, reo di aver buttato le sue amatissime orecchiette nella spazzatura, e aver finalmente capito che Marika \u00e8 innamorata di un'altra persona, Checco incontra per caso alcuni ragazzi emo grazie ai quali viene a sapere del \"talent show\" televisivo \"We want you\", che potrebbe rappresentare per lui un'ottima possibilit\u00e0 di farsi conoscere. Si presenta tre volte, ma all'ultima arriva quando le audizioni sono ormai terminate. In un ultimo disperato tentativo, Checco entra negli studi per parlare con Roberto, il direttore dei provini nonch\u00e9 discografico della trasmissione, nella vana speranza che questi decida di ascoltarlo. Approfittando degli studi vuoti, con Roberto occupato in una lite telefonica con la sua fidanzata, Checco sogna ad occhi aperti la sua esibizione televisiva ed inizia a cantare il suo brano, fino a quando non viene bruscamente interrotto da Roberto, di pessimo umore, che si rifiuta di visionarlo e lo caccia in malo modo. Resosi conto ormai che non ha pi\u00f9 nessuna possibilit\u00e0 di realizzare il suo sogno di diventare un cantante famoso e deluso per non essere amato da Marika, decide di tornare a Polignano, ma il video della sua esibizione, ripreso accidentalmente dalle telecamere, viene comunque visto dal personale della trasmissione e riscuote un grande successo. La direttrice del programma intima a Roberto, pena il licenziamento, di trovare Checco, nel frattempo recatosi alla stazione.\nMentre aspetta il treno, Checco viene raggiunto da Marika, che capisce di essere realmente innamorata di lui, e i due si baciano proprio mentre arriva al binario anche Roberto, che lo informa di aver superato le selezioni del programma. Checco quindi partecipa al programma e lo vince, avverando quindi il suo sogno e raggiungendo il successo a cui tanto aspirava.\nChecco e Marika si sposano in una chiesa di Monopoli, all'interno della Masseria Fortificata \"Spina Grande\". Alla cerimonia partecipa anche il padre di Marika, che inizialmente voleva dimettersi dalla carica che ricopriva nel Partito del Nord per la vergogna di avere un parente pugliese, ma che alla fine mantiene il posto dopo aver scoperto che, in realt\u00e0, anche molti altri militanti hanno origini meridionali.\nNel bel mezzo dei festeggiamenti nuziali Alfredo, grazie anche agli incoraggiamenti di Checco, decide di fare \"coming out\" e confessa ai genitori di essere omosessuale. La madre dapprima sviene ma poi la prende bene e decide di dare una possibilit\u00e0 a Manolo, mentre il padre si dispera e, proprio quando il nipote Checco lo abbraccia, tentando di convincerlo che \"oramai stiamo nel 3000\" e che l'omofobia non esiste pi\u00f9, un ragazzo in motorino, vedendoli abbracciati, fa tornare entrambi alla realt\u00e0 con un urlo in dialetto pugliese rivolto contro loro: \u00ab\"U\u00e9, ricchi\u00f2!\"\u00bb.\nProduzione.\nLe riprese del film sono iniziate il 26 maggio 2009 e si sono svolte a Polignano a Mare, Milano, Savelletri e Morimondo.\nDistribuzione.\nIl film \u00e8 uscito nelle sale cinematografiche italiane il 27 novembre 2009 ed ha incassato un totale di 14.073.000 \u20ac."}
{"id": "2655839", "revid": "716642", "url": "https://it.wikipedia.org/wiki?curid=2655839", "title": "Bryan Prunty", "text": "Carriera.\nClub.\nHa giocato nella prima divisione scozzese.\nNazionale.\nHa giocato nelle nazionali giovanili scozzesi Under-20 ed Under-21."}
{"id": "2655841", "revid": "767487", "url": "https://it.wikipedia.org/wiki?curid=2655841", "title": "Frank Terletzki", "text": "Carriera.\nLa carriera di Frank Terletzki si svolse nel club della sua citt\u00e0 natale, la Dinamo Berlino, in cui si form\u00f2 nelle giovanili e nella squadra delle riserve a partire dal 1966. Esord\u00ec in prima squadra dopo tre anni, giocandovi fino al 1986, totalizzando 373 presenze e 91 reti e vincendo, negli ultimi otto anni della sua carriera, altrettanti titoli nazionali.\nFu convocato in nazionale dal 1975 al 1980, giocando quattro partite e segnando una rete. Il suo miglior risultato a livello di nazionale fu la medaglia d'argento ottenuta alle Olimpiadi del 1980, in cui scese in campo durante tutte le partite. Conclusa la sua carriera di calciatore, Terletzki ha allenato alcuni club tedeschi di livello non professionistico. Dal 2004 fa parte della squadra dei \"seniores\" dell'."}
{"id": "2655843", "revid": "767487", "url": "https://it.wikipedia.org/wiki?curid=2655843", "title": "Citt\u00e0 di East Fremantle", "text": "La citt\u00e0 di East Fremantle \u00e8 una delle 29 Local Government Areas che si trovano nell'area metropolitana di Perth, in Australia Occidentale. Essa si estende su di una superficie di circa 3 chilometri quadrati ed ha una popolazione di 6.697 abitanti."}
{"id": "2655850", "revid": "93556", "url": "https://it.wikipedia.org/wiki?curid=2655850", "title": "Guayabal de S\u00edquima", "text": "Guayabal de S\u00edquima \u00e8 un comune della Colombia facente parte del dipartimento di Cundinamarca.\nIl centro abitato venne fondato da Luis Vasallo Calvo nel 1721, mentre l'istituzione del comune \u00e8 del 1739."}
{"id": "2655853", "revid": "290351", "url": "https://it.wikipedia.org/wiki?curid=2655853", "title": "Bradley Gregg", "text": "Biografia.\nLa sua prima apparizione sul grande schermo \u00e8 nel film \"Explorers\" (1985), ma ottiene il suo primo ruolo di rilievo nel film drammatico \"Stand by Me - Ricordo di un'estate\" (1986), tratto dal racconto di Stephen King \"Il corpo\", in cui interpreta il ruolo di Caramello (in originale Eyeball) Chambers, il fratello maggiore di Chris Chambers, interpretato da River Phoenix. Nel 1987 recita nel film horror \"Nightmare 3 - I guerrieri del sogno\" nel ruolo di Phillip Anderson. Nel 1989 ha una piccola parte in \"Indiana Jones e l'ultima crociata\", sempre al fianco di Phoenix e sempre con un ruolo di secondo piano rispetto al pi\u00f9 famoso collega. L'anno dopo \u00e8 nel cast di \"Roba da matti\" (1990), dove interpreta Jonathan, il nipote di Kirstie Alley, uno dei tanti ospiti invadenti del film. Ottiene quindi il ruolo di Cody Culp, protagonista nel film d'azione/fantascienza \"Classe 1999\" (1990). Il suo film pi\u00f9 recente \u00e8 \"Redemption Day\" (2021). \nSul piccolo schermo recita nella miniserie tv \"Colomba solitaria\", nella parte dell'immigrato irlandese Sean O'Brien. Partecipa inoltre alla breve serie \"The Marshall Chronicles\" e al film televisivo \"O Pioneers!\" (1992) con Jessica Lange. \nBradley Gregg debutta come regista con il documentario \"14 Days in America\", di cui \u00e8 anche produttore, e partecipa ad altre serie televisive come \"I miei due pap\u00e0\", \"La famiglia Hogan\", \"Ai confini della realt\u00e0\", \"Jarod il camaleonte\", \"E.R. - Medici in prima linea\", e \"The Bronx Zoo\".\nVita privata.\nVive nel deserto dell'Arizona scrivendo, producendo e dirigendo per la sua casa produttrice, la Eventide Fields. \u00c8 sposato con Dawn dal 1987, e hanno 5 figli: Zion, McAbe, Braverijah, Galilee e Jemima."}
{"id": "2655855", "revid": "1684799", "url": "https://it.wikipedia.org/wiki?curid=2655855", "title": "Athletic Club 1973-1974", "text": "La pagina racchiude la rosa dell'Athletic Club nella stagione 1973-74\nRosa.\n \n \n \n \n \nStaff tecnico.\n\"Come da politica societaria la squadra \u00e8 composta interamente da giocatori nati in una delle sette province di Euskal Herria o cresciuti calcisticamente nel vivaio di societ\u00e0 basche.\""}
{"id": "2655859", "revid": "96947", "url": "https://it.wikipedia.org/wiki?curid=2655859", "title": "Impianti di risalita di Genova", "text": "I sistemi ettometrici di Genova sono un sistema di dodici ascensori utilizzati per il collegamento delle zone collinari cittadine. A questi si affiancano due funicolari (Zecca-Righi, Sant'Anna) e la ferrovia a cremagliera di Granarolo.\nTutti gli impianti sono gestiti dall'Azienda Mobilit\u00e0 e Trasporti. Vengono definiti dal gestore come \"impianti speciali\".\nAscensori.\nGli ascensori pubblici di Genova sono dodici impianti gestiti da AMT Genova utilizzati per il collegamento delle zone collinari cittadine. Dieci degli impianti oggi in uso sono entrati in servizio tra gli inizi degli anni dieci e la fine degli anni settanta nelle zone che all'epoca erano soggette ad espansione urbanistica; un undicesimo impianto, tra via Centurione e via Bari, \u00e8 entrato in servizio alla fine del 2010, mentre nel 2015 \u00e8 entrato in servizio l'ultimo impianto, l'ascensore di Quezzi.\nQuasi tutti costruiti da privati, tali impianti divennero con il tempo di propriet\u00e0 pubblica in modo simile a quanto accaduto per le aziende di trasporto che gestivano linea automobilistiche o tranviarie. Vengono solitamente indicati da AMT come \"impianti speciali\".\nAscensore di Castelletto Levante.\nSolitamente indicato solo come Ascensore di Castelletto, \u00e8 il pi\u00f9 famoso degli ascensori genovesi per la sua valenza turistica; collega piazza del Portello, nel centro di Genova, con il belvedere Luigi Montaldo in Spianata Castelletto, uno dei pi\u00f9 famosi punti panoramici della citt\u00e0. Costruito nel 1910, \u00e8 uno dei primi impianti di questo genere ad essere entrato in funzione a Genova. Copre un dislivello di 57 metri e ha due cabine, con una portata di 25 persone. L'ingresso a valle \u00e8 all'interno di un palazzo, ed \u00e8 costituito da un lungo tunnel finemente decorato. La stazione a monte \u00e8 costruita completamente all'esterno in stile liberty con un tratto visibile e vetrate che consentono di godere del panorama della citt\u00e0. Il poeta Giorgio Caproni gli dedic\u00f2 alcuni versi, riprodotti anche su una targa affissa nella galleria d'ingresso, nella poesia \"l'Ascensore\".\nNegli anni sessanta, le vetrature visibili del tratto a monte vennero chiuse e murate, perch\u00e9 considerate poco sicure.\nAll'inizio del 2020, in occasione della revisione trentennale, oltre alla sostituzione degli organi elettrici e meccanici il Comune ha attuato la valorizzazione storica dell'impianto: l'ascensore \u00e8 stato integralmente sostituito e le cabine sono state ricostruite secondo i disegni originali dei primi del '900, in stile liberty rivestite in legno di pino. Il nuovo ascensore, inaugurato nel luglio 2020, \u00e8 stato progettato ed installato dall'azienda genovese \"Elevatori Normac\" in collaborazione con AMT.\nAscensore di Castelletto Ponente.\nCostruito nel 1929 nelle immediate vicinanze del precedente, non ha mai ottenuto particolare favore nell'utenza a causa della poco felice collocazione della stazione a valle raggiungibile solo attraverso la galleria stradale Giuseppe Garibaldi, tra piazza del Portello e largo Zecca. Al lato opposto della galleria si trova un'altra galleria pedonale, raggiungibile tramite un attraversamento regolato da semaforo, che porta in piazza della Meridiana nelle immediate vicinanze di via Garibaldi. La stazione a monte si trova in via Gaetano Colombo. Nel 2018, in occasione della revisione trentennale, il tunnel di accesso \u00e8 stato integralmente restrutturato, ed \u00e8 stato installato un nuovo impianto di ventilazione (essendo la stazione a valle praticamente sotterranea). Nell'estate del 2019, l'ascensore \u00e8 stato riaperto al pubblico: una cabina \u00e8 stata dismessa, mentre l'altra \u00e8 stata mantenuta e totalmente ammodernata dall'azienda genovese \"Elevatori Normac\" in collaborazione con AMT, che l'ha riportata agli arredi originali, diminuendone per\u00f2 la capienza per ragioni di sicurezza. Il dislivello di questo ascensore \u00e8 di 61 metri.\nAscensore Castello d'Albertis-Montegalletto.\nL'Ascensore Castello d'Albertis-Montegalletto, con i suoi 72 metri di dislivello, collega via Balbi a corso Dogali; costruito nel 1929, \u00e8 stato trasformato nel 2004 in impianto traslatore-sollevatore.\nAscensore Magenta-Crocco.\nRappresenta la naturale prosecuzione della funicolare Sant'Anna collegando corso Magenta, nei pressi della stazione a monte della funicolare, con via Antonio Crocco nella parte superiore del quartiere di Castelletto. Tra la stazione a valle, che ha un'uscita anche su via Acquarone, e quella a monte si ha un dislivello di 49 metri che viene superato in 4 secondi da due cabine con una capienza di 30 persone ciascuna. Costruito nel 1933 per iniziativa privata, \u00e8 stato acquistato dal Comune di Genova al momento del suo completamento e, dopo alcuni cambi di gestione, \u00e8 stato rilevato da AMT Genova nel 1966. Il 23 aprile 2020 l'ascensore \u00e8 stato chiuso per lavori di revisione trentennale, che comprendono anche l'ammodernamento di tutte le strutture dell'impianto.\nAscensore piazza Manin - via Contardo.\nCollega corso Armellini, nei pressi di piazza Manin e via Assarotti e nel punto pi\u00f9 orientale della circonvallazione a monte, a via Contardo. \u00c8 stato costruito nel 1941 e copre un dislivello di 32 metri.\nAscensore via Imperia.\n\u00c8 l'unico ad avere in origine una fermata intermedia. Collegava il tunnel di Borgo Incrociati, sottopasso ferroviario pedonale nei pressi della stazione ferroviaria di Genova Brignole, con corso Montegrappa e via Imperia superando un dislivello di 34 metri. Ha due cabine della capienza di 10 e 12 persone. Aperto nel 1954, dal 2008 il servizio \u00e8 limitato tra le fermate di corso Montegrappa e via Imperia essendo stato murato l'ingresso per il tunnel di Borgo Incrociati in concomitanza con l'avvio dei cantieri per il prolungamento della metropolitana; due ascensori della nuova stazione Brignole della metropolitana consentono di superare il dislivello tra passo Borgo Incrociati e corso Montegrappa.\nAscensore Ponte Monumentale.\n\u00c8 l'ascensore del Ponte Monumentale, collega via XX Settembre a corso Podest\u00e0 superando un dislivello di 23 metri, il minore tra quelli degli ascensori genovesi storici, record passato nel 2010 al nuovo ascensore di via Bari. Ha due cabine da 18 persone ed \u00e8 stato costruito nel 1959; la vicinanza con l'ospedale Galliera e con il parco dell'Acquasola e la presenza di molti uffici in zona ne fanno uno dei pi\u00f9 frequentati, soprattutto da utenti provenienti dalla stazione Brignole e dai posteggi per auto della zona di piazza della Vittoria. Durante i recenti lavori di revisione trentennale, durati quattro mesi, l'ascensore \u00e8 stato completamente rinnovato nella sua parte tecnica ed ha ripreso servizio nel novembre 2021.\nAscensore via Mura degli Angeli.\nCollega via Dino Col, tra Dinegro e Sampierdarena, con la soprastante via Mura degli Angeli con un percorso totalmente inserito in un condominio. La stazione a monte \u00e8 situata sul tetto dell'edificio e collegata alla strada tramite una passerella. Ha cabine della capienza di 10 persone; \u00e8 entrato in servizio nel 1963 e supera un dislivello di 46 metri.\nAscensore via Montello.\nInserito all'interno di un condominio, collega via Ponterotto, vicolo adiacente a via Canevari dove transitano le autolinee da e per la Val Bisagno, a via Montello nelle vicinanze di piazza Manin e corso Montegrappa. Aperto nel 1967, ha due cabine della capienza di 10 persone, il dislivello \u00e8 di 43 metri.\nAscensore Villa Scassi.\nUltimo degli ascensori genovesi ad essere stato realizzato nel XX secolo, nel 1977, ed il primo gestito fin dall'inizio da AMT, collega via Cantore a corso Scassi, presso l'Ospedale Villa Scassi. La differenza di altezza fra le due stazioni \u00e8 di 26 metri. Nell'impianto originario per raggiungere le due cabine, della capienza di 15 persone, era necessario percorrere un tunnel di circa 200 metri. Nel 2007, alla scadenza della sua vita tecnica, l'impianto venne chiuso per lavori di revisione trentennale. In quell'occasione, viste le condizioni di umidit\u00e0 del vecchio tunnel, che negli ultimi tempi era diventato un disagio per gli utenti, si pens\u00f2 di realizzare un nuovo impianto traslatore-sollevatore, simile a quello di Montegalletto. Nel dicembre 2012 venne pubblicato il bando di gara per i lavori mentre l'impianto venne inaugurato nel dicembre 2016. La stazione a valle \u00e8 in posizione arretrata rispetto alla precedente, mentre quella a monte \u00e8 stata interamente ricostruita sull'altro lato della strada, pi\u00f9 vicina all'ingresso dell'Ospedale. L'ascensore \u00e8 a cabina singola ed \u00e8 stato concepito con una nuova tecnologia: \u00e8 costituito da un tratto orizzontale e uno obliquo, con un percorso iperbolico senza discontinuit\u00e0 tra il tratto orizzontale e quello verticale, caratteristica che lo rende unico nel suo genere . \nTuttavia, dopo poco tempo l'ascensore venne subito fermato a causa di un guasto. Data la sua particolare conformazione, le riparazioni e la messa a punto durarono pi\u00f9 del previsto. Nei 4 anni successivi l'impianto ha avuto un vita operativa molto travagliata, durante il quale si sono alternati brevi periodi di apertura e lunghi periodi di chiusura per malfunzionamento; il suo percorso \u00e8 stato quasi sempre coperto dal bus sostitutivo HS. Oltre a ci\u00f2, un contenzioso tra le due aziende costruttrici ne ha ritardato ulteriormente il ripristino. Nel 2020, dopo le ripetute proteste dei cittadini, il Comune affida alla ditta \"Maspero Elevatori\" le riparazioni e il collaudo definitivi. A causa del periodo pandemico del virus SARS-CoV-2, tutto viene rimandato di 6 mesi. Nel dicembre 2020, dopo aver eseguito diversi lavori alla parte elettrica e meccanica, l'ascensore effettua una fase di pre-esercizio. Nel gennaio 2021 il Comune chiede il verbale di via libera dell'USTIF per poter riaprire l'impianto. Il 14 aprile 2021 l'ascensore \u00e8 tornato operativo, ma dopo dieci giorni il servizio \u00e8 stato nuovamente interrotto.\nAscensore via Bari.\nEntrato in servizio il 29 dicembre 2010, \u00e8 il primo ascensore pubblico inaugurato a Genova dopo oltre trent'anni; situato nel quartiere del Lagaccio, collega via Centurione e l'omonima fermata della cremagliera Principe-Granarolo alla soprastante via Bari superando un dislivello di 12 metri.\nAscensore inclinato di Quezzi.\nL'ascensore di Quezzi collega via Piero Pinetti a via Susanna Fontanarossa, con una fermata intermedia in via Portazza, nel quartiere di Quezzi. Presentato alla stampa il 21 gennaio 2015 ed entrato in servizio venerd\u00ec 8 maggio 2015, \u00e8 il primo ascensore inclinato tra gli impianti pubblici genovesi ed \u00e8 il primo ascensore inclinato a pendenza variabile ad entrare in servizio pubblico in Italia. Il percorso \u00e8 di circa 131 metri, i 27 a valle sono in galleria, i 23 centrali in trincea e gli 81 a monte sopraelevati. Il primo tratto di 27,14 metri ha un'inclinazione di 44,13\u00b0, un raccordo di 48,17 metri porta all'inclinazione ai 30,33\u00b0 di pendenza dell'ultimo tratto di 55,22 metri.\nIl dislivello superato \u00e8 di 75,85 metri, il maggiore tra gli ascensori pubblici genovesi.\nFunicolari.\nFunicolare Zecca-Righi.\nLa funicolare Zecca-Righi collega largo Zecca alle alture del Righi. La pendenza media \u00e8 del 19,91% mentre la pendenza massima \u00e8 del 35%. Compresi i due capilinea, le stazioni sono sette.\nFunicolare Sant'Anna.\nLa funicolare Sant'Anna collega piazza del Portello a via Bertani. \u00c8 stata aperta nel 1891. La pendenza media \u00e8 del 15,33% mentre la pendenza massima \u00e8 del 17%. Non sono presenti fermate intermedie.\nFerrovia Principe-Granarolo.\nIl sistema degli ascensori e delle funicolari di Genova \u00e8 integrato dalla ferrovia Principe-Granarolo, che collega via del Lagaccio, nei pressi della stazione di Genova Principe, alle alture di Granarolo. \u00c8 stata aperta nel 1901. La pendenza media \u00e8 del 16% mentre la pendenza massima \u00e8 del 21,4%. \u00c8 lunga 1136 metri.\nImpianti di risalita del passato.\nNel corso del XX secolo a Genova e dintorni furono costruiti ascensori ed altri impianti di risalita ormai dismessi o scomparsi. Tra questi si ricordano:\n-La funicolare della Bassa Valbisagno, al servizio dei quartiere collinare di Quezzi;\n-La funivia che collegava Carignano con Piazza di Francia (ora Piazza della Vittoria) aperta in occasione dell'Esposizione Internazionale del 1914.\n-L'avveniristica monorotaia Telfer, realizzata sul mare per la stessa Esposizione.\n-L' Autoguidovia della Guardia; sita in alta ValPolcevera, collegava il comune di San Quirico al Santuario della Guardia.\nProgetti di nuovi impianti.\nNel Piano Urbano della Mobilit\u00e0 2010-2014 del Comune di Genova erano stati inseriti i seguenti impianti:\nGli impianti non sono stati poi realizzati e non compaiono pi\u00f9 nei piani successivi; il piano approvato nel 2019 prevede invece la realizzazione di una monorotaia per collegare il parco scientifico tecnologico degli Erzelli con la progettata stazione ferroviaria e l'aeroporto. Tale impianto, dopo aver subito molte modifiche progettuali, viene presentato al Ministero nel gennaio 2021 con un percorso allungato e 4 stazioni.\nIn passato \u00e8 stata anche prospettata la messa in funzione di altri impianti, come quelli al servizio del quartiere del Biscione e dell'ospedale di Voltri.\nNel 2019 \u00e8 stata ipotizzata una cabinovia per collegare il Porto Antico al Forte di Begato, passando per il quartiere del Lagaccio . Tale progetto preliminare \u00e8 stato illustrato nel 2021: la cabinovia comprende tre stazioni (Marittima, Lagaccio, Forte Begato) e copre un tracciato di 2,5 Km con un dislivello di 450 m. Se venisse realizzata, sarebbe la prima cabinovia di questo genere ad essere costruita nel comune di Genova. Nell'autunno 2021, il Comune di Genova lancia il bando di gara per la progettazione esecutiva e la costruzione dell'impianto.\nNel maggio 2021 viene presentato un vecchio progetto risalente agli anni '90 che prevede una funicolare sotterranea per collegare la Fiera di Genova a via XX settembre, con fermata intermedia presso l'ospedale Galliera."}
{"id": "2655863", "revid": "287204", "url": "https://it.wikipedia.org/wiki?curid=2655863", "title": "Gary Twigg", "text": "Carriera.\nTwigg comincia la sua carriera con il club inglese Derby County, come risultato del vivaio, di cui ha fatto parte durante il biennio 2000-2002. Ha debuttato ufficialmente con la maglia del Derby all'et\u00e0 di 17 anni in un match di Premier League contro il Sunderland nel maggio 2002, sua unica presenza per quella stagione.\nNella stagione 2002-2003, ha fatto 8 apparizioni in prima squadra, di cui sette come subentrante, e disponibile, ma macchinoso nel giocare come ala sinistra come spesso era costretto a fare. Nel settembre 2003 \u00e8 andato in prestito al Burton Albion, con il quale ha segnato 1 goal in 4 presenze. Pi\u00f9 tardi in quella stessa stagione \u00e8 stato mandato, sempre in prestito, al Bristol Rovers, non trovando la rete in nessuna delle 8 presenze collezionate. Nei Bristol Rovers, per\u00f2, ha sempre giocato come ala arretrata mancina, proprio il ruolo che non aveva fatto la sua fortuna a Derby.\nDopo essere stato svincolato dal Derby, e dopo un fallimentare periodo di prova alla squadra irlandese del Derry City, nell'agosto 2005 si accasa all'Airdrie United, squadra scozzese. Nel suo periodo l\u00ec colleziona 65 presenze stagionali per un totale di 18 gol.Ha vinto il premio di \"Miglior giocatore del mese della SPL\" nel dicembre 2006, quando ha segnato 6 gol in 6 partite, contribuendo in maniera determinante alla striscia positiva di una sola sconfitta in 6 partite della sua squadra.\nTwigg ha poi firmato un contratto biennale con la squadra inglese di Conference dello Oxford United il 5 luglio 2007. Nick Merry, presidente dello Oxford United, ha dichiarato che Twigg avesse un buon curriculum e che fosse molto versatile. \"Pu\u00f2 giocare largo o basso al centro, e sar\u00e0 molto utile per noi\", ha anche aggiunto. Ha debuttato da subentrante nella partita d'inaugurazione della Conference contro i Forest Green Rovers, segnando anche un gol su rigore allo scadere e portando alla vittoria la sua squadra. Un infortunio alla caviglia in ottobre richiese un intervento chirurgico e lo costrinse a non giocare per sette settimane, facendolo ritornare disponibile a dicembre. Non riuscendo pi\u00f9 ad inserirsi, per\u00f2, alla fine dell'anno cominci\u00f2 a cercare una sistemazione nella sua Scozia, dopo 11 presenze fra campionato e coppa di lega e 3 gol con la maglia dell'Oxford. Ha collezionato 11 presenze tra campionato e coppa nazionale, segnando tre gol.\nNel gennaio 2008 ha firmato un contratto da un anno e mezzo con gli scozzesi dell'Hamilton Academical. Dopo solo sei mesi, 4 presenze e nessun gol, fu messo sul mercato a giugno. Un mese pi\u00f9 tardi, Twigg giunse alla risoluzione consensuale del contratto, per poi accasarsi al Brechin City.\nDopo soli altri 6 mesi, Twigg lascia il club per seguire l'allenatore Michael O'Neill agli Shamrock Rovers. La prima rete arriva nel marzo 2009, nella vittoria casalinga per 2-1 dei \"Rovers\" contro gli Sligo Rovers a Tallaght. In un'altra sfida vinta ancora una volta 2-1 con gli Sligo Rovers ha segnato il suo 22\u00ba gol in campionato, che poi \u00e8 diventato 23\u00ba in una partita contro il Dundalk, eguagliando il precedente record di Stephen Geoghegan nella stagione 1993-94. Gary \u00e8 anche stato premiato miglior giocatore del campionato irlandese del mese di settembre 2009. Con i suoi 24 gol alla fine della stagione \u00e8 stato proclamato capocannoniere del campionato irlandese 2009 e votato \"Miglior Giocatore dell'anno\" degli Shamrock Rovers dai propri tifosi e \"Miglior Giocatore Stagionale\" dai compagni di tutte le altre squadre del campionato. Ha preso parte alla Europa League 2010-2011."}
{"id": "2655865", "revid": "110157", "url": "https://it.wikipedia.org/wiki?curid=2655865", "title": "Guayabetal", "text": "Guayabetal \u00e8 un comune della Colombia facente parte del dipartimento di Cundinamarca.\nIl centro abitato venne fondato tra il 1920 e il 1930, mentre l'istituzione del comune \u00e8 del 14 gennaio 1980."}
{"id": "2655866", "revid": "268043", "url": "https://it.wikipedia.org/wiki?curid=2655866", "title": "DJ AM", "text": ""}
{"id": "2655867", "revid": "80598", "url": "https://it.wikipedia.org/wiki?curid=2655867", "title": "Victory (casa discografica)", "text": "La Victory fu una casa discografica italiana attiva tra il 1968 e il 1979, appartenente al gruppo \"Ariston Edizioni Discografiche e Musicali\" s.r.l.\nStoria della Victory.\nLa Victory fu fondata nel 1968 da Alfredo Rossi, fratello del noto compositore e discografico Carlo Alberto Rossi, nonch\u00e9 fondatore delle Edizioni musicali Ariston, della Ariston Records, della First e della Jet.\nL'etichetta venne usata soprattutto per il lancio di nuovi talenti, che spesso poi passavano alla casa madre: tra questi possiamo ricordare Anselmo Genovese.\nAltri artisti pubblicati dalla Victory furono Miranda Martino, Vasso Ovale e Michele Lacerenza.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo, se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "2655870", "revid": "767487", "url": "https://it.wikipedia.org/wiki?curid=2655870", "title": "It's Only Love (Simply Red)", "text": "It's Only Love \u00e8 una raccolta del gruppo musicale britannico Simply Red, pubblicata il 13 novembre 2000.\nL'album \u00e8 composto in prevalenza da ballate sentimentali tratte dal catalogo della band."}
{"id": "2655871", "revid": "767487", "url": "https://it.wikipedia.org/wiki?curid=2655871", "title": "Citt\u00e0 di Gosnells", "text": "La citt\u00e0 di Gosnells \u00e8 una delle 29 Local Government Areas che si trovano nell'area metropolitana di Perth, in Australia Occidentale. Essa si estende su di una superficie di 128 chilometri quadrati ed ha una popolazione stimata in oltre 100.000 abitanti."}
{"id": "2655872", "revid": "757396", "url": "https://it.wikipedia.org/wiki?curid=2655872", "title": "Societ\u00e0 Sportiva Sutor 2009-2010", "text": "Questa voce raccoglie le informazioni riguardanti la Societ\u00e0 Sportiva Sutor nelle competizioni ufficiali della stagione 2009-2010.\nStagione.\nLa stagione 2009-2010 della Societ\u00e0 Sportiva Sutor, sponsorizzata Sigma Coatings, \u00e8 la 4\u00aa nel massimo campionato italiano di pallacanestro, la Serie A.\nAll'inizio della nuova stagione la Lega Basket decise di modificare il regolamento riguardo al numero di giocatori stranieri da schierare contemporaneamente in campo. Si potevano iscrivere a referto 6 giocatori stranieri di cui massimo 3 non appartenenti a Paesi appartenenti alla FIBA Europe.\nRoster.\n\"Aggiornato al 10 gennaio 2022.\""}
{"id": "2655874", "revid": "110157", "url": "https://it.wikipedia.org/wiki?curid=2655874", "title": "Guti\u00e9rrez (Colombia)", "text": "Guti\u00e9rrez \u00e8 un comune della Colombia facente parte del dipartimento di Cundinamarca.\nIl centro abitato venne fondato da Mauricio Ruiz nel 1868."}
{"id": "2655875", "revid": "486946", "url": "https://it.wikipedia.org/wiki?curid=2655875", "title": "Psicomanzia", "text": ""}
{"id": "2655877", "revid": "729019", "url": "https://it.wikipedia.org/wiki?curid=2655877", "title": "Gran Premio motociclistico della Comunit\u00e0 Valenciana 2009", "text": "Il Gran Premio motociclistico della Comunit\u00e0 Valenciana 2009 corso l'8 novembre, \u00e8 stato il diciassettesimo e ultimo Gran Premio della stagione 2009 e ha visto vincere: Daniel Pedrosa in MotoGP, H\u00e9ctor Barber\u00e1 nella classe 250 e Juli\u00e1n Sim\u00f3n nella classe 125.\nUn unico titolo mondiale non era ancora stato assegnato matematicamente, quello della classe 250 che era anche alla sua ultima apparizione nelle gare del motomondiale prima di essere sostituita dalla Moto2. Al termine della gara se lo aggiudica il giapponese Hiroshi Aoyama alla guida della Honda; il titolo riservato ai costruttori se lo aggiudica invece l'Aprilia.\nClasse 250.\nDopo 716 apparizioni dall'istituzione del motomondiale nel 1949 e dal debutto avvenuto in occasione della prima gara assoluta, il Tourist Trophy 1949, termina il suo corso la quarto di litro."}
{"id": "2655879", "revid": "86343", "url": "https://it.wikipedia.org/wiki?curid=2655879", "title": "Jerusal\u00e9n", "text": "Il toponimo Jerusal\u00e9n, nome in lingua spagnola di Gerusalemme, pu\u00f2 riferirsi a:"}
{"id": "2655880", "revid": "76069", "url": "https://it.wikipedia.org/wiki?curid=2655880", "title": "Bolzone (Ripalta Cremasca)", "text": "Bolzone (\"Buls\u00f9\" in dialetto cremasco) \u00e8 una frazione del comune lombardo di Ripalta Cremasca.\nOrigini del nome.\nIl nome della localit\u00e0 di Bolzone deriva dal latino medioevale \"bultio\", termine a sua volta prende origine dal termine longobardo \"bultjio\", con significato di \"testa\", \"capocchia\" e quindi punto rialzato.\nStoria.\nLa localit\u00e0 \u00e8 un piccolo borgo agricolo di antica origine, le cui prime attestazioni documentali risalgono al XVI secolo.\nIn et\u00e0 napoleonica (1809) Bolzone, gi\u00e0 comune autonomo, fu aggregata al comune di Capergnanica. Nel 1816, con la costituzione del Regno Lombardo-Veneto, divenne frazione di Zappello, a sua volta parte dal 1928 di Ripalta Cremasca.\nMonumenti e luoghi d'interesse.\nArchitetture religiose.\nChiesa parrocchiale di Sant'Antonio.\nLa prima attestazione dell'esistenza di una chiesa a Bolzone risale all'inizio del XVI secolo quando la struttura attualmente esistente venne edificata come dipendente dalla parrocchia di Capergnanica, nella diocesi di Piacenza. In occasione della visita pastorale del vescovo piacentino Bernardino Scotti nel 1566, la chiesa venne indicata gi\u00e0 come parrocchia e nel 1580 venne smembrata dalla diocesi di Piacenza per essere unita a quella di Crema, da poco eretta con la bolla pontificia di Papa Gregorio XIII \"Super Universas\". Con la prima suddivisione della diocesi di Crema in vicariati nel 1583, la parrocchia di Bolzone venne compresa nel vicariato di Chieve per poi passare dal 1603 a quello di Bagnolo ed infine a quello di Capergnanica.\nLa dipendenza dalla chiesa parrocchiale di Capergnanica, pur assegnandole stabilmente un sacerdote, la qualific\u00f2 come \"curazia\", denominazione che mantenne sino al 1895 quando divenne dapprima una prevostura (sino al 1937) e poi, dato l'esiguo numero di abitanti, venne declassata a rettoria."}
{"id": "2655881", "revid": "599013", "url": "https://it.wikipedia.org/wiki?curid=2655881", "title": "Ant\u00f3n Arieta", "text": "Carriera.\nClub.\nFratello minore di Eneko Arieta, storico goleador basco, cresce anch'egli nella florida cantera dell'Athletic Bilbao, con cui esordisce con la prima squadra il 13 settembre 1964 nella partita Athletic-Elche 2-1. Milita quindi per undici stagioni con i \"rojiblancos\" con cui disputa 358 incontri (261 di campionato), siglando 83 reti e vincendo due coppe del general\u00ecsimo.\nNel 1974 passa all'Hercules, con cui conclude la carriera due anni pi\u00f9 tardi.\nNazionale.\nConta sette presenze con la Nazionale di calcio della Spagna, con la quale ha segnato 4 reti.\nIl suo esordio con le \"Furie rosse\" risale all'11 febbraio 1970 in Spagna-Germania 2-0, partita in cui realizza entrambe le reti."}
{"id": "2655882", "revid": "767487", "url": "https://it.wikipedia.org/wiki?curid=2655882", "title": "Canko Cerkovski", "text": "Biografia.\nNacque in un ambiente rurale, nel quale profuse tutte le sue energie e dal quale prese ispirazione per le sue opere.\nTra le primarie attivit\u00e0 vi fu una operosa attivit\u00e0 pubblicistica e una propaganda a sostegno della diffusione del partito contadino bulgaro.\nFu uno dei fondatori della \"Zemljoradni\u010dkoga saveza\" nel 1899. Diede un grande contributo all'emancipazione culturale e politica dei contadini bulgari.\nEletto dapprima deputato e successivamente ministro, nel 1923, a causa del colpo di Stato reazionario venne arrestato ed imprigionato.\nSolamente pochi giorni prima del suo decesso, riassapor\u00f2 la libert\u00e0, grazie alla scarcerazione.\nEsord\u00ec nella letteratura con il ciclo lirico \"Polski pesni\" (\"Canzoni della campagna\"), dedicato interamente alle sofferenze, alle angosce e alle speranze dei contadini. Le sue opere iniziali si caratterizzarono per elementi populisti, invece successivamente approfond\u00ec interessi formali e psicologici, con i quali rappresent\u00f2 il mondo rurale.\nNel romanzo intitolato \"Iz g\u01cenkite na s\u01cerceto\" (\"Dalle pieghe del cuore\"), l'autore focalizz\u00f2 la sua attenzione sul contrasto tra campagna e citt\u00e0, attraverso il dissidio relazionale e spirituale di una famiglia, composta da una moglie contadina e da un marito cittadino.\nUno dei momenti creativi pi\u00f9 felici e riusciti fu per\u00f2 il racconto \"Orisani\" (\"I predestinati\"), nel quale Cerkovski mise in risalto la durezza delle tradizioni, secondo le quali un contadino era costretto dai parenti a sposarsi in seconde nozze se la moglie non poteva assolvere i suoi doveri coniugali, a causa, ad esempio secondo la trama del racconto, di una paralisi.\nCerkovski si rivel\u00f2 un autore fertile anche nel campo teatrale, seppur sempre in relazione alle atmosfere e alle tematiche rurali. Tra i suoi lavori si annoverarono: \"Ludi mladi\" (\"Giovani spensierati\") e \"Pod staroto nebe\" (\"Sotto il vecchio cielo\")."}
{"id": "2655883", "revid": "86343", "url": "https://it.wikipedia.org/wiki?curid=2655883", "title": "Jerusalen", "text": ""}
{"id": "2655886", "revid": "125065178", "url": "https://it.wikipedia.org/wiki?curid=2655886", "title": "Home (Simply Red)", "text": "Home \u00e8 l'ottavo album in studio del gruppo musicale britannico Simply Red, pubblicato il 24 marzo 2003.\nDescrizione.\nPrimo album del gruppo distribuito sotto l'etichetta personale del leader Mick Hucknall, \u00e8 stato promosso da alcuni singoli, \"Sunrise\", \"Fake\" (uscito per\u00f2 in versione remix), la title track \"Home\" e \"You Make Me Feel Brand New\". Quest'ultima \u00e8 una cover del brano del gruppo statunitense The Stylistics, inserita nell'album insieme anche ad altre cover: \"Positively 4th Street\" di Bob Dylan e \"Money in My Pocket\" di Dennis Brown. Il brano \"Sunrise\" \u00e8 stato composto sulla base musicale di un altro pezzo: \"I Can't Go for That (No Can Do)\" del duo Hall &amp; Oates dall'album \"Private Eyes\" del 1981, il cui suono dell'intro ricorda anche la parte iniziale della sigla del TG5 e di Meteo 5, mentre il ritornello ricorda \"Strada facendo\" di Claudio Baglioni.\nL'album ha raggiunto la prima posizione della classifica in Italia, la seconda nel Regno Unito e Paesi Bassi, la quinta in Germania e Portogallo, la sesta in Svizzera e l'ottava in Francia e Austria."}
{"id": "2655888", "revid": "767487", "url": "https://it.wikipedia.org/wiki?curid=2655888", "title": "Simplified", "text": "Simplified \u00e8 il nono album in studio del gruppo musicale britannico Simply Red, pubblicato il 17 ottobre 2005.\nDescrizione.\nIl disco include nuove registrazioni acustiche di vecchi classici del gruppo e quattro brani inediti: \"Perfect Love\", e la versione alternativa \"My Perfect Love\", la cover di Leon Russell \"A Song for You\", e \"Smile\"."}
{"id": "2655895", "revid": "599013", "url": "https://it.wikipedia.org/wiki?curid=2655895", "title": "Jos\u00e9 Ram\u00f3n Mart\u00ednez Larrauri", "text": "Carriera.\nClub.\nCresciuto nella societ\u00e0 basca dell'Indautxu, debutta nella Segunda Divisi\u00f3n spagnola nella stagione 1960-1961.\nNel 1965 viene acquistato dall'Athletic Bilbao, con cui esordisce in Prima divisione il 19 settembre 1965 nella partita Athletic-Valencia (1-0). Milita quindi per nove stagioni con i \"rojiblancos\" con cui disputa 277 incontri (200 di campionato), vince due coppe del general\u00ecsimo e conclude la carriera nel 1974."}
{"id": "2655896", "revid": "110157", "url": "https://it.wikipedia.org/wiki?curid=2655896", "title": "Jerusal\u00e9n (Colombia)", "text": "Jerusal\u00e9n \u00e8 un comune della Colombia facente parte del dipartimento di Cundinamarca.\nIl centro abitato venne fondato da Medardo Rivas e Ricanon Pinz\u00f3n nel 1868."}
{"id": "2655897", "revid": "1186766", "url": "https://it.wikipedia.org/wiki?curid=2655897", "title": "Zappello", "text": "Zappello (\"Sap\u00e8l\" in dialetto cremasco) \u00e8 una frazione del comune italiano di Ripalta Cremasca, in Lombardia.\nStoria.\nLa localit\u00e0 era un piccolo borgo agricolo di origine antica, gi\u00e0 citato nella convenzione stipulata il 9 aprile 1361 fra il podest\u00e0 di Crema e i consoli dei comuni delle \"porte\" per la manutenzione di vie, ponti e strade del territorio. In tale documento Zappello figura tra le ville del contado di Crema appartenenti alla \"Porta Rivolta\" (o Porta Ripalta), indicazione riportata anche negli \"Statuti di Crema\" del 1536 e ribadita nell'\"Estimo veneto\" del 1685.\nZappello mantenne la propria autonomia amministrativa fino all'et\u00e0 napoleonica: nel 1809 venne infatti aggregato al comune di Ripalta Nuova. La recuper\u00f2 tuttavia nel 1816 con l'avvento del Regno Lombardo-Veneto, quando costitu\u00ec un comune a s\u00e9 insieme a Bolzone (gi\u00e0 frazione di Capergnanica), ma la perse definitivamente nel 1928 entrando a far parte del nuovo comune di Ripalta Cremasca."}
{"id": "2655899", "revid": "118777152", "url": "https://it.wikipedia.org/wiki?curid=2655899", "title": "G. D. Searle &amp; Company", "text": "La G.D. Searle &amp; Company, o pi\u00f9 semplicemente Searle, era una societ\u00e0 farmaceutica statunitense, fondata nel 1888 a Omaha e acquisita nel 1985 dalla Monsanto. \u00c8 la societ\u00e0 che deteneva il brevetto dell'Aspartame. \u00c8 ora parte di Pfizer."}
{"id": "2655900", "revid": "287204", "url": "https://it.wikipedia.org/wiki?curid=2655900", "title": "Junin", "text": ""}
{"id": "2655901", "revid": "287204", "url": "https://it.wikipedia.org/wiki?curid=2655901", "title": "Franti\u0161ek Ladislav \u010celakovsk\u00fd", "text": "Biografia.\nIl suo percorso di formazione inizi\u00f2 nel 1812, con il suo ingresso nella scuola media di \u010cesk\u00e9 Bud\u011bjovice, e prosegu\u00ec con studi filosofici presso l'Universit\u00e0 di Praga.\nA causa di subentrate difficolt\u00e0 economiche, fu costretto a rientrare a \u010cesk\u00e9 Bud\u011bjovice, dove incominci\u00f2 ad occuparsi dapprima di pubblicistica, poi di traduzioni.\nIntorno al 1830 ricevette l'offerta di coordinare la gestione della Libreria slava a San Pietroburgo.\nTre anni dopo diresse un giornale praghese, ma dopo poco fu costretto a rassegnare le dimissioni a causa di alcuni suoi articoli critici nei confronti dei regnanti russi.\nNel 1841 assunse il ruolo di insegnante di Letteratura slava all'Universit\u00e0 di Praga, che mantenne fino alla sua morte.\nLavori.\nFu un appassionato sostenitore della fratellanza di tutte le famiglie slave ed un profondo conoscitore delle varie letterature slave.\nRedasse varie raccolte di canti popolari slavi e una collezione di proverbi.\nMa divenne celebre soprattutto per i suoi numerosi volumi di poesie, tra i quali il pi\u00f9 apprezzato fu \"R\u016f\u017ee stolist\u00e1\" (\"I cento petali della rosa\"), caratterizzati da una mescolanza di temi patriottici, conviviali e di motivi erotici.\n\"Ohlasy p\u00edsn\u00ed rusk\u00fdch\" (\"Eco di canti russi\") del 1829, venne ispirato dalle \"byliny\", i canti epici tradizionali russi. Le storie, ambientate in uno scenario storico quattrocentesco, quando i Turchi ed i Tatari attaccarono la Russia, narrarono le vicende dei ricchi e dei potenti in lotta fra di loro, per sottomettere il popolo.\n\"Ohlasy p\u00edsn\u00ed \u010desk\u00fdch\" (\"Eco di canti cechi\") fu invece pi\u00f9 che altro una raccolta di poesie d'amore e satiriche. Alcuni di questi libri vennero illustrati da Adolf Ka\u0161par.\nTra le sue pubblicazioni si annoverarono poesie folk morave, slovacche e boeme oltre a canti russi, serbi e lituani.\nLe sue traduzioni riguardarono alcuni importanti letterati, quali Johann Wolfgang von Goethe, Walter Scott, e Johann Gottfried Herder."}
{"id": "2655903", "revid": "116944", "url": "https://it.wikipedia.org/wiki?curid=2655903", "title": "Nicese", "text": "Il Nicese \u00e8 una Regione geografica del Basso Piemonte, situata nel sud della Provincia di Asti. Confina a nord con l'Astigiano (zona attorno al capoluogo Asti), a est con l'Acquese (Provincia di Alessandria), a ovest con la Provincia di Cuneo e a sud con la Provincia di Savona in Liguria. Prende il nome da Nizza Monferrato, il centro attorno al quale gravita la zona. \u00c8 situata nella Valle Belbo, nel cuore del Monferrato, in una zona ricca di vigneti che alimentano un importante produzione vinicola. I principali corsi d'acqua che attraversano la zona sono il torrente Belbo e il suo tributario Nizza."}
{"id": "2655905", "revid": "149727", "url": "https://it.wikipedia.org/wiki?curid=2655905", "title": "Zappello con Bolzone", "text": ""}
{"id": "2655906", "revid": "120927032", "url": "https://it.wikipedia.org/wiki?curid=2655906", "title": "Teologia della Croce", "text": "La teologia della Croce (in latino: \"Theologia Crucis\") \u00e8 un termine coniato dal teologo tedesco Martin Lutero per riferirsi ad una teologia che indica l'incarnazione e la crocifissione come unica sorgente di conoscenza di Dio e di come Dio porti la salvezza all'umanit\u00e0. Si mette in contrasto con la teologia della gloria (\"theologia gloriae\"), che pone una maggiore enfasi sulla ragione umana e sulle abilit\u00e0 umane. Questa \u00e8 criticata per aver speculato lontano dall'esistenza di Dio e per aver concesso alla Chiesa un possesso sacramentale di salvezza, mentre la Theologia crucis guida i singoli sul sentiero della conoscenza dei peccati per accettare la grazia della redenzione (dottrina della giustificazione) e la Chiesa solo come creatura per comprendere gli strumenti del messaggio della croce.\nLa \"Theologia Crucis\" come definita da Lutero.\nIl termine \"theologia crucis\" venne usato molto raramente da Lutero. Per la prima volta utilizza il termine nella Disputa tenuta a Heidelberg nell'aprile 1518 ed esplicitamente lo definisce in contrasto con la teologia della gloria (v. Filosofia scolastica). Durante questo dibattito, ove rappresentava gli Agostiniani, presentava le sue teorie che in seguito avrebbero dato il via al movimento della riforma luterana.\nComprensione cattolica\nIl paragrafo 2015 del CCC descrive la via della perfezione come passaggio attraverso la croce. Non c'\u00e8 santit\u00e0 senza rinuncia e battaglia spirituale. Il progresso spirituale implica l'ascesi e la mortificazione che portano gradualmente a vivere nella pace e nella gioia delle beatitudini.\nNel dialogo ecumenico oggi vi \u00e8 un ampio consenso sul fatto che la croce e la gloria siano indissolubilmente legate all'esecuzione della fede cristiana.\nTesi di Martin Lutero.\nLe tesi teologiche pertinenti del dibattito sono:\nDottrina\nLeggendo le tesi, si pu\u00f2 vedere che Lutero insiste sulla totale incapacit\u00e0 dell'umanit\u00e0 di rispettare la legge di Dio. Come uno troverebbe coerente con la sua svolta evangelica, sottolinea la grazia di Dio nel ruolo di salvezza. Le opere di legge non possono migliorare la propria posizione.\nSecondo Lutero, il teologo della croce predica ci\u00f2 che sembra sciocco al mondo (1 Cor. 1:18). In particolare, il teologo della croce predica che (1) gli umani non possono in alcun modo guadagnare la giustizia, (2) gli umani non possono aggiungere o aumentare la giustizia della croce e (3) qualsiasi giustizia data all'umanit\u00e0 viene da fuori di noi (extra nos).\nAl contrario, secondo Lutero, il teologo della gloria predica che (1) gli umani hanno la capacit\u00e0 di fare il bene che si trova al loro interno (quod in se est), (2) rimane, dopo la caduta, qualche capacit\u00e0 di scegliere il buono, e (3) gli umani non possono essere salvati senza partecipare o cooperare con la giustizia data da Dio.\nCome ha capito Lutero, queste due teologie avevano due punti di partenza radicalmente diversi: avevano epistemologie diverse o modi di capire come le persone conoscono Dio e il mondo. Per il teologo della gloria, la ragione e le percezioni personali dovrebbero essere impiegate per aumentare la conoscenza di Dio e del mondo. Pertanto, poich\u00e9 un'azione sembra essere buona, deve essere buona. Per il teologo della croce, \u00e8 solo dall'auto-rivelazione di Dio che le persone possono conoscere Dio e la loro relazione con Dio - e la pi\u00f9 perfetta auto-rivelazione di Dio \u00e8 che la Parola di Dio diventa carne, Ges\u00f9 Cristo. Pertanto, anche se un'azione appare buona, Cristo \u00e8 morto sulla croce per i peccati e per i peccati umani, quindi l'azione non \u00e8 buona come sembra.\nNel sermone di Martin Lutero sui Due tipi di giustizia, egli fa riferimento alla teologia della croce come \"giustizia aliena\" e la teologia della gloria come \"giusta giustizia\", a causa della sua origine nella persona che presume di giustificare se stesso con le opere."}
{"id": "2655908", "revid": "767487", "url": "https://it.wikipedia.org/wiki?curid=2655908", "title": "Stay (album Simply Red)", "text": "Stay \u00e8 il decimo album in studio del gruppo musicale britannico Simply Red, pubblicato il 9 marzo 2007."}
{"id": "2655909", "revid": "287204", "url": "https://it.wikipedia.org/wiki?curid=2655909", "title": "Stay (album)", "text": ""}
{"id": "2655917", "revid": "86599", "url": "https://it.wikipedia.org/wiki?curid=2655917", "title": "Montes lunari", "text": "Segue una lista dei montes presenti sulla superficie della Luna. La nomenclatura lunare \u00e8 regolata dall'Unione Astronomica Internazionale; la lista contiene solo formazioni esogeologiche ufficialmente riconosciute da tale istituzione.\nI montes della Luna portano il nome di catene montuose terrestri, di scienziati famosi, di nomi propri di varie culture o riprendono la denominazioni di crateri a loro vicini.\nInoltre, si conta un mons inizialmente battezzato dall'IAU e la cui denominazione \u00e8 stata poi abrogata."}
{"id": "2655919", "revid": "31360", "url": "https://it.wikipedia.org/wiki?curid=2655919", "title": "Theologia Crucis", "text": ""}
{"id": "2655922", "revid": "115233", "url": "https://it.wikipedia.org/wiki?curid=2655922", "title": "Arcomanzia", "text": ""}
{"id": "2655923", "revid": "287204", "url": "https://it.wikipedia.org/wiki?curid=2655923", "title": "Percidae", "text": "La famiglia Percidae comprende oltre 230 specie di pesci ossei d'acqua dolce appartenenti all'ordine Perciformes comunemente noti in italiano come Percidi.\nDistribuzione e habitat.\nQuesti pesci sono diffusi nell'emisfero boreale: la maggior parte delle specie appartiene ai generi \"Etheostoma\" e \"Percina\" originari dell'America Settentrionale. In Europa orientale, soprattutto nell'area del mar Nero e del mar Caspio, sono presenti diverse specie, il loro numero decresce verso ovest. &lt;br&gt;\nIn Italia sono attualmente presenti 3 specie:\nSono tipici pesci d'acqua dolce, per la maggior parte non tollerano l'acqua marina ma alcuni membri del genere \"Sander\" possono trovarsi negli estuari o nelle parti pi\u00f9 dissalate del mar Caspio. Vivono sia nelle acque ferme di laghi e stagni che in quelle turbinose dei torrenti montani.\nDescrizione.\nIl comune pesce persico rappresenta bene l'aspetto dei pesci di questa famiglia. Nelle grosse specie predatrici il corpo \u00e8 robusto ma slanciato con bocca grande mentre in molte piccole specie bentoniche questo pu\u00f2 essere appiattito o sottile e la bocca piccola. Le pinne dorsali sono due, spesso vicine o addirittura unite per un piccolo tratto. La prima pinna dorsale \u00e8 spinosa; la pinna anale possiede uno o due raggi spiniformi (in numero di tre o maggiore nei simili Cichlidae e Moronidae). La pinna caudale \u00e8 biloba.&lt;br&gt;\nLa lunghezza nella grande maggioranza delle specie \u00e8 modesta ma nel lucioperca pu\u00f2 superare il metro.&lt;br&gt;\nI colori non sono quasi mai argentei ma scuri e variegati da macchie. In certe specie americane possono essere rossi e blu, molto vivaci.\nRiproduzione.\nIn gran parte delle specie le uova vengono deposte in cordoni gelatinosi che si attaccano alla vegetazione o al fondale.\nAlimentazione.\nTutti i percidi sono carnivori, possono alimentarsi di invertebrati o di pesci. Le specie realmente predatrici sono poche, appartenenti ai generi \"Perca\" e \"Sander\".\nPesca ed importanza commerciale.\nLe specie di maggiori dimensioni sono apprezzate sia dai pescatori sportivi che da quelli di mestiere. Le carni del persico e del lucioperca sono eccellenti; il primo rappresenta la specie di maggior valore per la pesca professionale d'acqua dolce in Italia. Il persico in filetti che si acquista in Italia \u00e8 quasi sempre Lates niloticus, pesce africano della famiglia Latidae.\nTassonomia.\nLa famiglia Percidae comprende attualmente (2014) 235 specie suddivise in 3 sottofamiglie e 11 generi:"}
{"id": "2655928", "revid": "1723025", "url": "https://it.wikipedia.org/wiki?curid=2655928", "title": "Ordine della Croce della Terra Mariana", "text": "L'Ordine della Croce della Terra Mariana (in estone \"Maarjamaa Risti teenetem\u00e4rk\") \u00e8 un ordine cavalleresco istituito il 16 maggio 1995 per onorare l'.\nStoria.\nL'Ordine della Croce di Terra Mariana viene concesso dal presidente della repubblica d'Estonia, il quale ottiene automaticamente le insegne di Collare dell'onorificenza all'inizio del suo mandato, mantenendola a vita, usato \"de facto\" come decorazione d'ufficio.\nL'Ordine \u00e8 la pi\u00f9 alta decorazione conferirsi dall'Estonia verso i benemeriti dello Stato, sia cittadini che stranieri.\nClassi.\nL'Ordine della Croce della Terra Mariana \u00e8 suddiviso in sei classi:"}
{"id": "2655930", "revid": "729019", "url": "https://it.wikipedia.org/wiki?curid=2655930", "title": "Enea Navarini", "text": "Ufficiale di fanteria pluridecorato del Regio Esercito, prese parte alla conquista della Libia, alla prima e alla seconda guerra mondiale e anche alla guerra d'Etiopia. Dopo l'armistizio dell'8 settembre 1943 ader\u00ec alla Repubblica Sociale Italiana ricoprendo il ruolo di comandante del Centro di Addestramento Unit\u00e0 Speciali.\nBiografia.\nNacque a Cesena il 1\u00ba aprile 1885, figlio di Alessandro e Cleofe Pasini, e si arruol\u00f2 nel Regio Esercito ottenendo il grado di sottotenente nel 1905. Promosso al grado di tenente nel 1911, quando si trovava presso il Collegio Militare di Napoli, l'anno successivo part\u00ec per la Cirenaica, combattendo in seno al 93\u00b0 Reggimento fanteria. Ritorn\u00f2 in Patria nel corso del 1914 con la promozione al grado di capitano, assegnato al 18\u00ba Reggimento fanteria.\nCon l'entrata in guerra del Regno d'Italia, avvenuta il 24 maggio 1915, combatte valorosamente operando in seno al 123\u00b0, 222\u00b0 e 117\u00ba Reggimento fanteria. Ferito pi\u00f9 volte in combattimento fu promosso in successione al grado di maggiore e poi a tenente colonnello per \u201cmerito di guerra\u201d nel novembre 1918. Al termine del conflitto risultava decorato con tre Medaglie d'argento e due di Bronzo al valor militare, due Croci al merito di guerra, un Encomio solenne e con la Croce di Cavaliere dell'Ordine dei Santi Maurizio e Lazzaro. Divenuto membro della Commissione Alleata Plebiscitaria che aveva sede a Klagenfurt am W\u00f6rthersee, in Carinzia, fino al 1923 fu contemporaneamente comandante del I Battaglione dell'80\u00ba Reggimento fanteria. Nel corso del 1927 divenne colonnello, assumendo il comando dell'81\u00ba Reggimento fanteria \"Torino\", e dal 1932 al 1935 diresse la Scuola Militare di Roma. Il 1\u00ba gennaio 1936 fu promosso al grado di Generale di brigata, assumendo il comando della 17\u00aa Brigata di fanteria \"Ferrara\" di stanza a Forl\u00ec, ed alla fine dello stesso anno part\u00ec per la Somalia destinato al comando delle truppe del Galla e Sidama. Al termine della Guerra d'Etiopia fu decorato con la Croce di Cavaliere dell'Ordine militare di Savoia. Rientr\u00f2 in Italia nel 1938 promosso al grado di Generale di divisione il 30 giugno dello stesso anno, ed assumendo il comando della 56\u00aa Divisione fanteria \"Casale\" nel corso del 1939.\nDopo l'entrata in guerra del Regno d'Italia, il 10 giugno 1940, mantenne il comando della divisione, che il 14 marzo 1941 fu imbarcata per raggiungere l'Albania per partecipare agli scontri conclusivi della campagna di Grecia. Dopo la sconfitta dell'esercito greco nell'aprile dello stesso anno, egli fu trasferito sul fronte nordafricano, assegnato al comando il XXI Corpo d'armata. Durante la campagna africana fu inoltre uno degli uomini di fiducia di Erwin Rommel e capo di Delease (l'emanazione del Comando Supremo Italiano in Africa Settentrionale), fino al suo rimpatrio il 14 ottobre 1942. A quell'epoca risultava decorato con una quarta Medaglia d'argento e una terza di Bronzo al valor militare, e con il titolo di Ufficiale dell'Ordine militare di Savoia, ed era stato promosso al grado di Generale di corpo d'armata in data 20 febbraio dello stesso anno.\nIl 26 ottobre 1942 riassunse il comando del XXI Corpo d'armata, su esplicita richiesta del generale Rommel, nell'imminenza della seconda battaglia di El Alamein. Dopo la sconfitta dell'armata italo-tedesca rimase a comandare le unit\u00e0 superstiti del suo corpo d'armata fino ai primi mesi del 1943, quando in seguito alla ormai inevitabile perdita del fronte nordafricano, fu evacuato in Italia.\nDal 21 febbraio 1943 fu destinato al comando della 1\u00aa armata. Dal 28 febbraio ritorn\u00f2 a Roma a disposizione del ministero della guerra e dal 15 marzo comand\u00f2 il XIX Corpo d'armata a Bolzano, e durante l'invasione dell'Italia, trasferitosi col suo comando a Napoli, assicur\u00f2 la difesa costiera della Campania fino a che, il 2 settembre cedette il comando del XIX corpo d'armata al generale Riccardo Pentimalli. Navarini dall'11 settembre 1943, a seguito dell'armistizio di Cassibile, cogliendo il momento di disordine creatosi a seguito dell'armistizio, riusc\u00ec a fuggire e a raggiungere il Nord Italia, dove si un\u00ec alle forze del neonato esercito della Repubblica Sociale Italiana. Dal 1944 divenne comandante del Centro di Addestramento Unit\u00e0 Speciali della RSI. Dopo la fine della guerra, nell'aprile del 1945 fu sottoposto a procedimento di epurazione con la perdita del ruolo e del grado, ma gi\u00e0 nel corso dello stesso anno tali provvedimenti vennero revocati. Si spense a Merano il 22 marzo 1977.\nNel 2021, una mostra allestita presso il \"Museo Villa Freisch\u00fctz\" a Merano, ove Navarini visse, tematizz\u00f2 il suo ruolo militare e politico nella guerra coloniale fascista in Africa Orientale Italiana. I curatori, Ariane Karbe e Hannes Obermair, esponendo un mantello etiope che faceva parte del lascito conservato presso il museo stesso, ne proponevano la restituzione."}
{"id": "2655932", "revid": "110157", "url": "https://it.wikipedia.org/wiki?curid=2655932", "title": "Jun\u00edn (Colombia)", "text": "Jun\u00edn \u00e8 un comune della Colombia facente parte del dipartimento di Cundinamarca.\nIl centro abitato venne fondato nel 1861."}
{"id": "2655934", "revid": "76963", "url": "https://it.wikipedia.org/wiki?curid=2655934", "title": "Ulderico Pesce", "text": "Biografia.\nSi diploma attore all\"'Istituto nazionale del dramma antico\" di Siracusa, poi regista presso la \"Scuola d'Arti Drammatiche\" di Mosca diretta da Anatolij Vasiliev e infine consegue la laurea in lettere moderne, con il massimo dei voti, all'Universit\u00e0 \"La Sapienza\" di Roma.\nDirige il \"Centro mediterraneo delle arti\", compagnia teatrale riconosciuta dal Ministero dei beni culturali.\nCarriera.\nOltre ad aver partecipato come attore ad alcuni film e fiction televisive, ha lavorato in diversi spettacoli teatrali tra cui \"Antigone\" di Sofocle diretto da Walter Pagliaro, \"Edipo re\" e \"Macbeth\" diretti da Gabriele Lavia, e \"Il Tartufo\" di Moli\u00e8re.\n\u00c8 inoltre autore, narratore e regista di opere teatrali, molte delle quali trattano temi cari alle popolazioni della sua terra, la Basilicata, e del Mezzogiorno in generale. Tra queste vi sono \"Asso di monnezza\", che racconta e denuncia i traffici illeciti di rifiuti in Italia, \"Contadini del Sud\", tratto dall'opera di Rocco Scotellaro e Amelia Rosselli che narra la vita di Rocco Scotellaro attraverso i suoi stessi testi, \"Levi Carlo Graziadio\" che racconta il confino di Carlo Levi in Lucania, \"L'innaffiatore del cervello di Passannante\" in cui si narra la storia dell'anarchico Giovanni Passannante autore dell'attentato a Umberto I di Savoia e condannato a una durissima e disumana prigionia, \"Storie di scorie\" che racconta del pericolo nucleare in Italia, dei depositi scorie nucleari di Rotondella, Saluggia, Casaccia e delle grandi manifestazioni popolari del novembre 2003 contro la decisione di creare un deposito nazionale di scorie nucleari a Scanzano Jonico, \"FIATo sul collo\", spettacolo che narra dei 21 giorni di lotta degli operai dello stabilimento Fiat di Melfi, \"Evviva Maria\", in cui si racconta la storia dei moti di Reggio Calabria del 1970.\nHa recitato nel film \"Passannante\", che verte sulla figura dell'anarchico lucano."}
{"id": "2655935", "revid": "767487", "url": "https://it.wikipedia.org/wiki?curid=2655935", "title": "Goddess in Progress", "text": "Goddess in Progress \u00e8 il primo EP della cantante e attrice statunitense Julie Brown pubblicato nel 1984.\nNel lato B del disco ci sono le tre canzoni che appaiono nel film \"Le ragazze della Terra sono facili\", mentre nel lato A ci sono le due canzoni del singolo \"I Like 'em Big and Stupid\".\nTracce.\nRi-pubblicazione del 2007.\nNel 2007 la Brown acquis\u00ec i diritti dell'EP e lo distribu\u00ec nuovamente in formato CD. Incluse anche altre sei tracce non pubblicato precedentemente tra il 1984 e il 1987."}
{"id": "2655936", "revid": "767487", "url": "https://it.wikipedia.org/wiki?curid=2655936", "title": "Premi Emmy 1976", "text": "La consegna dei Premi Emmy 1976 per il Primetime (28\u00aa edizione) fu tenuta allo Shubert Theatre di Hollywood il 17 maggio 1976. La cerimonia fu presentata da Mary Tyler Moore e John Denver. I Creative Arts Emmy Awards furono consegnati il 15 maggio. Per le candidature, furono presi in considerazione i programmi trasmessi tra l'11 marzo 1975 e il 15 marzo 1976.\nLa consegna dei Premi Emmy 1976 per il Daytime (3\u00aa edizione) fu tenuta al Vivian Beaumont Theater e al Lincoln Center di New York l'11 maggio 1976. La cerimonia fu presentata da Bob Barker. Per le candidature, furono presi in considerazione i programmi trasmessi tra l'11 marzo 1975 e il 15 marzo 1976.\nPremi Emmy per il Primetime.\nLa seguente lista \u00e8 solo parziale. Per l'elenco completo dei candidati e dei vincitori fare riferimento al sito ufficiale.&lt;br&gt;Nelle categorie che seguono, alcune miniserie \u2013 \"Abramo Lincoln\", \"Jennie: Lady Randolph Churchill\", \"La legge\", \"Il ricco e il povero\" \u2013 furono considerate dall'Academy come delle vere e proprie serie televisive o come \"Limited Series\".\n\"Outstanding Limited Series\".\nN.B. Questa categoria \u00e8 costituita da film televisivi e/o miniserie e/o serie televisive composte da un numero ridotto di episodi.\n\"Outstanding Special \u2013 Drama or Comedy\".\nN.B. Questa categoria \u00e8 costituita da film televisivi e/o miniserie.\n\"Outstanding Lead Actor in a Limited Series\".\nN.B. Questa categoria \u00e8 costituita da attori protagonisti di film televisivi e/o miniserie e/o serie televisive composte da un numero ridotto di episodi.\n\"Outstanding Lead Actor in a Drama or Comedy Special\".\nN.B. Questa categoria \u00e8 costituita da attori protagonisti di film televisivi e/o miniserie.\n\"Outstanding Lead Actress in a Limited Series\".\nN.B. Questa categoria \u00e8 costituita da attrici protagoniste di film televisivi e/o miniserie e/o serie televisive composte da un numero ridotto di episodi.\n\"Outstanding Lead Actress in a Drama or Comedy Special\".\nN.B. Questa categoria \u00e8 costituita da attrici protagoniste di film televisivi e/o miniserie.\n\"Outstanding Single Performance by a Supporting Actor in a Comedy or Drama Special\".\nN.B. Questa categoria \u00e8 costituita da attori non protagonisti di film televisivi e/o miniserie.\n\"Outstanding Single Performance by a Supporting Actress in a Comedy or Drama Special\".\nN.B. Questa categoria \u00e8 costituita da attrici non protagoniste di film televisivi e/o miniserie.\n\"Outstanding Directing in a Special Program \u2013 Drama or Comedy\".\nN.B. Questa categoria \u00e8 costituita da registi di film televisivi e/o miniserie.\n\"Outstanding Writing in a Special Program \u2013 Drama or Comedy \u2013 Original Teleplay\".\nN.B. Questa categoria \u00e8 costituita da sceneggiature originali per film televisivi e/o miniserie.\n\"Outstanding Writing in a Special Program \u2013 Drama or Comedy \u2013 Adaptation\".\nN.B. Questa categoria \u00e8 costituita da sceneggiature non originali per film televisivi e/o miniserie.\nPremi Emmy per il Daytime.\nLa seguente lista \u00e8 solo parziale. Per l'elenco completo dei candidati e dei vincitori fare riferimento a IMDb.com"}
{"id": "2655940", "revid": "1573940", "url": "https://it.wikipedia.org/wiki?curid=2655940", "title": "Sayfiyyat", "text": "Le Sayfiyy\u0101t \u00e8 un ciclo poetico composto dal poeta arabo medievale al-Mutanabbi tra il 948 e il 957 e dedicato all'emiro hamdanide di Aleppo Ali Sayf ad-Dawla: da qui il nome \"Sayfiyy\u0101t\", cio\u00e8 \"poesie in onore di Sayf\" (al-Dawla). Considerato uno dei migliori esempi di poesia araba classica, \u00e8 stato oggetto di un'analisi strutturale da parte di A. Hamori: \"The composition of Mutanabb\u012b's, panegyrics to Sayf al-Dawla\", Leiden, Brill 1992.\nDelle \"Sayfiyy\u0101t\" esiste una traduzione italiana completa: \"L'emiro e il suo profeta. Odi in onore di Sayf ad-Dawla al-\u1e24amd\u0101n\u012b\", introduzione, traduzione e note a cura di Martino Diez, Milano, Ariele 2009."}
{"id": "2655941", "revid": "1305772", "url": "https://it.wikipedia.org/wiki?curid=2655941", "title": "Roberto La Paz", "text": "Carriera.\nProveniente dall'Uruguay, gioc\u00f2 per prima nel Penarol a Montevideo. Centrocampista dal fisico possente, acquistato dalla Frattese nel 1946, disput\u00f2 un campionato non entusiasmando, quindi due campionati con la maglia del dal 1947 al 1949, uno in Serie A e l'altro in Serie B, dopo esservi arrivato, svincolato, in piroscafo su suggerimento di Michele Andreolo: fu il primo calciatore di colore nella storia della societ\u00e0 partenopea. Si distinse particolarmente in una vittoria casalinga per 5-1 (durante la quale i partenopei si videro annullare un gol di Barbieri e negare un rigore per fallo di mani in una partita contro una squadra dalla difesa sino a quel momento difficile da battere) contro il Modena in cui, secondo il cronista del Corriere dello Sport, disput\u00f2 una partita magistrale. Il 20 giugno 1948, in occasione della sconfitta a Milano contro l'Inter per 1-0, segn\u00f2 un gol al 43\u00ba che l'arbitro Bonivento di Venezia annull\u00f2 dopo aver indicato ai giocatori di tornare a centrocampo, per una carica irregolare su Angelo Franzosi. Questa partita, la terz'ultima di campionato, cost\u00f2 la retrocessione del Napoli al termine della stagione 1947-48.\nDopo l'esperienza italiana, si trasfer\u00ec in Francia dove indoss\u00f2 le maglie di Olympique Marsiglia, in cui debutt\u00f2 il 1\u00ba gennaio 1950 in Division 1 nella vittoria casalinga contro lo Stade Fran\u00e7ais per 2-1, poi, ceduto in prestito dal Marsiglia, del Montpellier e del . Termin\u00f2 la sua carriera calcistica a Marsiglia nel 1953.\nViene ricordato anche per essere stato in campo in una vittoria in amichevole della Frattese con la quale debuttava contro il Milan, nel 1946, per 4-1. All'epoca della sua militanza con i partenopei era noto alla stampa specializzata come Luis La Paz."}
{"id": "2655943", "revid": "729019", "url": "https://it.wikipedia.org/wiki?curid=2655943", "title": "Ciutat Meridiana (metropolitana di Barcellona)", "text": "Ciutat Meridiana \u00e8 una stazione della linea 11 della metropolitana di Barcellona situata nel distretto di Nou Barris di Barcellona.\nLa stazione entr\u00f2 in servizio nel 2003. Se la stazione precedente di Torre de Bar\u00f2 \u00e8 in superficie, a causa dei forti dislivelli del terreno, la stazione di Ciudad Meridiana \u00e8 sotterranea ed \u00e8 situata a 50m di profondit\u00e0, attualmente \u00e8 la stazione pi\u00f9 profonda dell'intera rete della metropolitana di Barcellona.\nLa stazione ha un solo vestibolo con accesso da Avenida Rasos de Peguera, al quale si accede mediante, scalinate, scale meccaniche e un ascensore. Nel vestibolo ci sono macchinette automatiche per la vendita dei biglietti. Una volta passate le barriere si entra in un pozzo che scende fino al livello dei binari, il pozzo ha un diametro di 15m, ci sono tre ascensori veloci e una scala di 264 scalini. I treni circolano nel livello pi\u00f9 profondo, formato da una sola via con banchina laterale a sinistra, guardando verso la stazione di Can Cuias."}
{"id": "2655945", "revid": "834", "url": "https://it.wikipedia.org/wiki?curid=2655945", "title": "Inner Mistique", "text": ""}
{"id": "2655947", "revid": "247222", "url": "https://it.wikipedia.org/wiki?curid=2655947", "title": "Trapped in the Body of a White Girl", "text": "Trapped in the Body of a White Girl \u00e8 il primo album studio della cantante e attrice statunitense Julie Brown, pubblicato nel 1987.\nLa Brown acquist\u00f2 i diritti dell'album quindici anni dopo per poi ripubblicarlo in formato CD."}
{"id": "2655959", "revid": "125860319", "url": "https://it.wikipedia.org/wiki?curid=2655959", "title": "Sorpasso (economia)", "text": "Il termine sorpasso venne coniato per indicare il superamento, nel 1987, del PIL italiano rispetto a quello britannico, evento che fece diventare l'Italia la sesta potenza economica del mondo dopo Stati Uniti, Unione Sovietica, Giappone, Germania Ovest e Francia. Il sorpasso fu il risultato del ricalibramento dei metodi di analisi statistica del governo italiano e anche del picco della politica di indebitamento pubblico dei governi degli anni ottanta (guidati da Bettino Craxi e dai suoi alleati della Democrazia Cristiana). Segu\u00ec un altro sorpasso nel 1991.\nIl sorpasso del 1987.\nQuando il PIL italiano aument\u00f2 del 18% grazie a quello che venne definito da \"The Economist\" un \u00abgioco di prestigio statistico\u00bb, l'Italia super\u00f2 per prodotto interno lordo il Regno Unito, divenendo la sesta nazione pi\u00f9 ricca del mondo, dopo gli Stati Uniti, l'Unione Sovietica, il Giappone, la Germania Ovest e la Francia. \nEscludendo dal computo l'Unione Sovietica, l'Italia si pot\u00e9 classificare quinta potenza economica del mondo capitalista, dopo gli Stati Uniti, il Giappone, la Germania Ovest e la Francia.\nIl reddito annuale pro capite dell'Italia raggiunse nel 1989 i $15.120 contro i $14.160 dei britannici (e i $20.630 degli Stati Uniti).\nIl sorpasso del 1991.\nIl 15 maggio 1991 il ministro degli Esteri Gianni De Michelis rese noto che, secondo il rapporto messo a punto da \"Business International\" (societ\u00e0 del gruppo dell'\"Economist\", fra i pi\u00f9 autorevoli periodici economici del mondo) e inviato da De Michelis anche al presidente del Consiglio Giulio Andreotti, l'Italia era diventata la quarta potenza economica del mondo, dopo Stati Uniti, Giappone e Germania (nel frattempo riunificata), davanti a Francia e Regno Unito ed esclusa l'URSS, ormai in dissoluzione. Il PIL a parit\u00e0 di potere d'acquisto del Belpaese, infatti, aveva raggiunto i 1.268 miliardi di dollari, contro i 1.209 della Francia e i 1.087 del Regno Unito. La stima venne in seguito corretta al ribasso per via del forte disavanzo dei conti pubblici italiani, e il PIL italiano sub\u00ec un contro-sorpasso da parte sia della Francia e sia del Regno Unito durante gli anni novanta, caratterizzati da una stagnazione dell'economia italiana, che crebbe in media solo dell'1,23% annuo contro la media europea del 2,28%."}
{"id": "2655962", "revid": "1714743", "url": "https://it.wikipedia.org/wiki?curid=2655962", "title": "Maria di Valois (1344-1404)", "text": "Origine.\nMaria di Francia o di Valois era figlia del duca di Normandia, conte d'Angi\u00f2 e Maine, conte di Poitiers e duca di Aquitania e re di Francia, Giovanni II di Francia e della sua prima moglie, Bona di Lussemburgo, battezzata Jutta (Jitka in ceco), che era la figlia del re di Boemia, conte di Lussemburgo e re titolare di Polonia, Giovanni I di Lussemburgo e di Elisabetta di Boemia, figlia del re di Boemia, Venceslao II e di Guta d'Asburgo. Bona di Lussemburgo era la sorella dell'imperatore Carlo IV del Sacro Romano Impero.&lt;br&gt;Giovanni II di Francia, detto il Buono era figlio del re di Francia Filippo VI e di Giovanna di Borgogna..\nBiografia.\nMaria era presente all'incoronazione a re di Francia di suo fratello Carlo V, nel 1364, il 19 maggio nella cattedrale di Reims, come ci narra la \"Chronique des r\u00e8gnes de Jean II et de Charles V, Tome II\"; tra gli altri notabili era presente anche il marchese di Pont-\u00e0-Mousson e primo duca di Bar, Roberto; il contratto di matrimonio tra Maria e Roberto fu siglato il 4 giugno 1364, ed il 5 ottobre di quello stesso anno fu celebrato il matrimonio con Roberto I di Bar, che, secondo l'estratto della corte del Parlamento, datato 1353 della \"Histoire g\u00e9n\u00e9alogique de la maison royale de Dreux (Paris), Luxembourg, Preuves de l'histoire de la maison de Bar-le Duc\" era il figlio maschio primogenito del Conte di Bar, di Mousson, Enrico IV e della moglie, Yolanda di Dampierre, che era figlia di Roberto (\u2020 1331), signore di Marle e Cassel e di Giovanna di Bretagne; Yolanda era nipote di Roberto III, conte di Flandre, di Iolanda di Borgogna-Nevers, contessa di Nevers, e d'Arturo II, duca di Bretagna, et de Iolanda, contessa di Montfort.\nMaria mor\u00ec il 15 ottobre 1404, come da estratto della \"Histoire Latine du Roy Charles VI\", datato 1404 della \"Histoire g\u00e9n\u00e9alogique de la maison royale de Dreux (Paris), Luxembourg, Preuves de l'histoire de la maison de Bar-le Duc\". Fu sepolta a Bar-le-Duc, nella chiesa di Saint-Maxe.\nFigli.\nMaria a Roberto diede undici figli::"}
{"id": "2655971", "revid": "767487", "url": "https://it.wikipedia.org/wiki?curid=2655971", "title": "Yo quiero bailar", "text": "Yo quiero bailar \u00e8 l'album di debutto del duo spagnolo Sonia y Selena, pubblicato il 13 luglio 2001 dall'etichetta discografica Vale Music.\nLa canzone che ha dato il titolo all'album \u00e8 stata un successo europeo nell'estate del 2001."}
{"id": "2655973", "revid": "115233", "url": "https://it.wikipedia.org/wiki?curid=2655973", "title": "Fisiognomonia", "text": ""}
{"id": "2655974", "revid": "113837181", "url": "https://it.wikipedia.org/wiki?curid=2655974", "title": "Giuseppe Tramarollo", "text": "Biografia.\nNasce da Ida Lendinara e Silvio Tramarollo, agente di commercio e dirigente aziendale, e si trasferisce con la famiglia a Milano. Laureatosi all'Universit\u00e0 degli Studi di Milano con una tesi su \"Il primo quotidiano di Mazzini\", \u00e8 stato docente di lettere nei licei classici (prima a Vicenza e Brescia, e poi per oltre venti anni presso il Liceo Classico G. Carducci di Milano).\nDurante la Resistenza svolse attivit\u00e0 antifascista. Dal 1949 al 1952 \u00e8 stato direttore dell'Universit\u00e0 Commerciale \"Milziade Tirandi\" di Brescia (primo nucleo di quella che nel 1984 diventer\u00e0 l'Universit\u00e0 degli Studi di Brescia), nel 1961-1962 \u00e8 stato membro della \"Commissione governativa dei 19 per il problema dell'Alto Adige\".\nSimpatizzante del Partito Repubblicano Italiano, dal 1961 al 1985 \u00e8 stato presidente dell'Associazione mazziniana italiana. Molto attivo come storico del pensiero mazziniano, ha scritto numerosi saggi su Mazzini, Cattaneo ed altri personaggi del risorgimento.\nMolto attivo in campo europeista, \u00e8 stato inoltre a lungo vicepresidente nazionale ed europeo dell'Association europ\u00e9enne des enseignants (AEDE), che in suo onore ha istituito un premio a lui intitolato.\n\u00c8 stato anche presidente della Societ\u00e0 per la pace e la giustizia internazionale, una istituzione fondata dal premio Nobel per la Pace Ernesto Teodoro Moneta, nonch\u00e9 presidente della Lega italiana per i diritti dell'uomo (LIDU), presidente dell'Unione democratica amici d'Israele (UDAI), vicepresidente della sezione italiana della \"Ligue internationale pour l'enseignement, l'education et la culture populaire\" e consigliere della sezione di Milano della Societ\u00e0 italiana per l'organizzazione internazionale (SIOI).\nViene sepolto nella tomba familiare al cimitero di Lambrate. Oltre un mese dopo la sua morte, la sua figura \u00e8 stata celebrata, tra l'altro, con una solenne commemorazione tenuta dal sindaco di Milano a palazzo Marino."}
{"id": "2655976", "revid": "115233", "url": "https://it.wikipedia.org/wiki?curid=2655976", "title": "Fisiognomia", "text": ""}
{"id": "2655977", "revid": "115233", "url": "https://it.wikipedia.org/wiki?curid=2655977", "title": "Fisiognomonica", "text": ""}
{"id": "2655978", "revid": "767487", "url": "https://it.wikipedia.org/wiki?curid=2655978", "title": "Robert Hite", "text": "\u00c8 alto 1,90\u00a0m e giocava nel ruolo di guardia."}
{"id": "2655979", "revid": "767487", "url": "https://it.wikipedia.org/wiki?curid=2655979", "title": "Egidio Di Costanzo", "text": "Carriera.\nGiocatore.\nCresciuto nelle giovanili del , milit\u00f2 tra le file partenopee tra il 1941 e il 1951, disputando cinque campionati in Serie A e due in Serie B, oltre all'anomalo torneo 1945-1946, con 153 presenze e 7 gol complessivi. Mediano o all'occorrenza mezzala di ottime qualit\u00e0 tecniche, realizz\u00f2 la prima rete in maglia azzurra il 9 dicembre 1945, decisiva nella vittoria in casa della Fiorentina. Dopo una partita contro il ricevette i significativi complimenti dell'ex CT della Nazionale Vittorio Pozzo ma non vest\u00ec mai l'azzurro della nazionale, chiuso com'era nel ruolo da Ezio Loik; gioc\u00f2 la sua ultima partita tra le file partenopee il 1\u00ba aprile 1951 contro la allo Stadio Arturo Collana (0-0). Al termine della stagione pass\u00f2 allo Stabia, in Serie B; nel 1954, dopo due anni di inattivit\u00e0, si trasfer\u00ec alla , dove chiuse la carriera; in entrambi i casi le esperienze si rivelarono sotto il punto di vista sportivo infelici.\nAllenatore.\nNel corso della stagione 1968-1969 subentr\u00f2 a Giuseppe Chiappella sulla panchina del , salvo venire a sua volta sollevato dall'incarico dopo 9 partite e sostituito con il suo predecessore, nonostante avesse collezionato 4 vittorie e 3 pareggi. In seguito allen\u00f2 anche la ma dovette troncare la sua carriera dopo aver subito un infarto."}
{"id": "2655983", "revid": "767487", "url": "https://it.wikipedia.org/wiki?curid=2655983", "title": "L'isola delle coppie", "text": "L'isola delle coppie (\"Couples Retreat\") \u00e8 un film del 2009 diretto da Peter Billingsley e scritto da Jon Favreau, Vince Vaughn e Dana Fox. Gli stessi Favreau e Vaughn recitano insieme a Jason Bateman, Kristin Davis, Malin \u00c5kerman, Kristen Bell e Jean Reno.\nTrama.\nJason e Cynthia sono in procinto di divorziare perch\u00e9 non riescono ad avere figli. I due convincono altre tre coppie di amici a trascorrere una settimana in una paradisiaca isola chiamata Eden, specializzata nelle crisi coniugali. Apparentemente gli amici sono coppie solide, ma non \u00e8 cos\u00ec: Dave e Ronnie sono sempre presi dagli impegni familiari e lavorativi per godersi il loro matrimonio; Joey e Lucy si sono sposati giovanissimi a causa della gravidanza di lei, e ora si detestano e pensano solo a tradirsi; Shane infine, lasciato dalla prima moglie, cerca di rifarsi con la frivola ventenne Trudy.\nGli amici credevano che la terapia e la formazione di coppia fossero solo opzionali, ma arrivati sull'isola scoprono che per usufruire della vacanza saranno invece costretti a sottoporvisi. Le tre coppie accettano, e attraverso le sedute di terapia, yoga e altre attivit\u00e0 programmate da Marcel, la \"mente\" dietro ad Eden, si rendono consapevoli dei propri problemi.\nQuando l'insoddisfatta Trudy fugge nel lato dell'isola dedicato ai single, Shane inizia a cercarla, aiutato da tutti gli altri. Durante il viaggio Jason e Cynthia litigano, e lei si allontana con le ragazze, addentrandosi nell'isola. Nel frattempo gli uomini si dividono, e parlando iniziano ad avere le idee pi\u00f9 chiare. Dave ritrova Ronnie, ed insieme capiscono che nella loro vita devono tornare anche a divertirsi; Joey si intrattiene con delle ragazze, ma quando vede Lucy in compagnia del maestro di yoga si ingelosisce, e litigando i due si riscoprono innamorati; Jason e Cynthia fanno pace, ricucendo il loro rapporto; Shane capisce di non volere una relazione con una ragazza cos\u00ec giovane come Trudy, e casualmente rincontra l'ex moglie, recatasi anch'essa in vacanza sull'isola allo scopo di riconquistare suo marito e convinta di trovarlo a scatenarsi tra i singles.\nIl giorno dopo Marcel, soddisfatto dei progressi, invita infine le rinate coppie a godersi il resto della vacanza.\nDistribuzione.\nIl film \u00e8 stato distribuito nelle sale cinematografiche statunitensi il 9 ottobre 2009; in quelle italiane \u00e8 uscito il successivo 4 dicembre.\nAccoglienza.\nIncassi.\nIl film fu un grande successo al botteghino. Nonostante un budget di 60 milioni di dollari, la pellicola ne incass\u00f2 ben $34,286,740 solamente nel suo weekend d'apertura, divenendo il pi\u00f9 grande incasso cinematografico di Vince Vaughn sin dal film del 2006 intitolato \"Ti odio, ti lascio, ti...\". Sul territorio nazionale il film guadagn\u00f2 in totale 109.2 milioni di dollari, mentre all'estero guadagn\u00f2 intorno ai 58.8 milioni di dollari, per un totale di ben 171 milioni di dollari a livello internazionale."}
{"id": "2655988", "revid": "115233", "url": "https://it.wikipedia.org/wiki?curid=2655988", "title": "Fisiognomonomia", "text": ""}
