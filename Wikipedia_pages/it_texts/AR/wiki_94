{"id": "2829552", "revid": "767487", "url": "https://it.wikipedia.org/wiki?curid=2829552", "title": "Serapias politisii", "text": "Serapias politisii \u00e8 una pianta appartenente alla famiglia delle Orchidacee, diffusa nel bacino del Mediterraneo nord-orientale.\nDescrizione.\n\u00c8 una pianta erbacea geofita bulbosa con fusto alto 10\u201335\u00a0cm. \nPer molti versi somigliante a \"S. parviflora\", se ne distingue per l'epichilo pi\u00f9 stretto e lanceolato (8-12 x 3\u20135\u00a0mm); l'ipochilo \u00e8 interamente racchiuso nel casco tepalico. L'infiorescenza raggruppa da 2 a 7 piccoli fiori (tra i pi\u00f9 piccoli del genere \"Serapias\") con sepali e petali di colore grigio-argenteo, percorsi da venature rossastre e labello bruno-rossastro, con due distinte callosit\u00e0 basali porporine; i pollinii sono verdastri, non friabili.\nFiorisce da aprile a maggio.\nBiologia.\n\"S. politisii\" \u00e8 in grado di riprodursi per moltiplicazione vegetativa, con formazione di nuovi individui a partire da una suddivisione dei rizotuberi.\nDistribuzione e habitat.\nQuesta specie ha un areale stenomediterraneo - nordorientale.\nConsiderata originariamente un endemismo dell'isola di Corf\u00f9, la sua presenza \u00e8 stata successivamente documentata in numerose altre localit\u00e0 del versante ionico della Grecia e in Anatolia occidentale. La presenza in Italia \u00e8 limitata alla Puglia, che rappresenta il limite occidentale dell'areale.\nProspera in macchie e garighe, su suolo asciutto, calcareo o sabbioso, tra 0 e 500\u00a0m di altitudine.\nTassonomia.\nQuesto taxon fu descritto nel 1928 da Jany Renz (1907-1999) a Corf\u00f9 come probabile ibrido tra \"Serapias bergonii\" e \"Serapias parviflora\". Alcuni autori lo hanno inquadrato come una mera variet\u00e0 (\"S. bergonii\" var. \"politisii\") o come una sottospecie (\"S. bergonii\" subsp. \"politisii\") ma recenti studi molecolari contraddicono questa ipotesi.\nUno studio pubblicato nel 2008 ha messo in evidenza differenze nell'aplotipo tra le popolazioni greche e quelle italiane di \"S. politisii\". Tale dato ha fatto avanzare l'ipotesi che le due popolazioni possano essersi originate da due eventi di ibridazione indipendenti.\n\"S. politisii\" fa parte della sezione \"Bilamellaria\", gruppo \"Serapias parviflora\".\nIl numero cromosomico di \"S. politisii\" \u00e8 2n=36.\nIbridi.\n\"S.politisii\" pu\u00f2 dar luogo ad ibridi con altre specie di \"Serapias\":"}
{"id": "2829559", "revid": "287204", "url": "https://it.wikipedia.org/wiki?curid=2829559", "title": "Torneo di Wimbledon 1989", "text": "Il Torneo di Wimbledon 1989 \u00e8 stata la 103\u00aa edizione del Torneo di Wimbledon e terza prova stagionale dello Slam per il 1989. Si \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna dal 26 giugno al 9 luglio 1989. Il torneo ha visto vincitore nel singolare maschile il tedesco Boris Becker che ha sconfitto in finale in 3 set lo svedese Stefan Edberg col punteggio di 6\u20130, 7\u20136 (7\u20131), 6\u20134. Nel singolare femminile si \u00e8 imposta la tedesca Steffi Graf che ha battuto in finale in 3 set la statunitense Martina Navr\u00e1tilov\u00e1. Nel doppio maschile hanno trionfato John Fitzgerald e Anders J\u00e4rryd, il doppio femminile \u00e8 stato vinto dalla coppia formata da Jana Novotn\u00e1 e Helena Sukov\u00e1 e nel doppio misto hanno vinto Jana Novotn\u00e1 con Jim Pugh.\nRisultati.\nSingolare maschile.\n Boris Becker ha battuto in finale Stefan Edberg 6\u20130, 7\u20136 (7\u20131), 6\u20134\nSingolare femminile.\n Steffi Graf ha battuto in finale Martina Navr\u00e1tilov\u00e1 6\u20132, 6\u20137 (1\u20137), 6\u20131\nDoppio maschile.\n John Fitzgerald / Anders J\u00e4rryd hanno battuto in finale Rick Leach / Jim Pugh 3\u20136, 7\u20136 (7\u20134), 6\u20134, 7\u20136 (7\u20134)\nDoppio femminile.\n Jana Novotn\u00e1 / Helena Sukov\u00e1 hanno battuto in finale Larisa Neiland / Nata\u0161a Zvereva 6\u20131, 6\u20132\nDoppio misto.\n Jana Novotn\u00e1 / Jim Pugh hanno battuto in finale Jenny Byrne / Mark Kratzmann 6\u20134, 5\u20137, 6\u20134\nJunior.\nSingolare ragazzi.\n Nicklas Kulti ha battuto in finale Todd Woodbridge 6\u20134, 6\u20133\nSingolare ragazze.\n Andrea Strnadov\u00e1 ha battuto in finale Meredith McGrath 6\u20132, 6\u20133\nDoppio ragazzi.\n Jared Palmer / Jonathan Stark hanno battuto in finale John-Laffnie de Jager / Wayne Ferreira 7\u20136 (7\u20134), 7\u20136 (7\u20132)\nDoppio ragazze.\n Jennifer Capriati / Meredith McGrath hanno battuto in finale Andrea Strnadov\u00e1 / Eva \u0160v\u00edglerov\u00e1 6\u20134, 6\u20132"}
{"id": "2829592", "revid": "287204", "url": "https://it.wikipedia.org/wiki?curid=2829592", "title": "Victor Hugo Monta\u00f1o", "text": ""}
{"id": "2829596", "revid": "729019", "url": "https://it.wikipedia.org/wiki?curid=2829596", "title": "Suleiman Baruni", "text": ""}
{"id": "2829602", "revid": "125034038", "url": "https://it.wikipedia.org/wiki?curid=2829602", "title": "G\u0101yatr\u012b", "text": "G\u0101yatr\u012b (dev\u00e1n\u0101gar\u012b \u0917\u093e\u092f\u0924\u094d\u0930\u0940) \u00e8 un termine femminile sanscrito che indica un antico metro composto da ventiquattro sillabe disposte secondo una terzina di otto sillabe ciascuna.\nCon tale metro furono composti numerosi inni (\"g\u0101yatr\u00e1\" sostantivo neutro) del \"\u1e5agved\u00e1\" fra i quali il pi\u00f9 sacro, principale e diffusamente recitato come \"m\u00e1ntra\" \u00e8 indicato con lo stesso nome, \"g\u0101yatr\u012b\", o anche come \"s\u0101vitr\u012b\u0301\" perch\u00e9 dedicato a Savit\u1e5b\u0301 (Vivificante) il \"dev\u00e1\" del Sole:\nQuesto \u00e8 il \"m\u00e1ntra\" pi\u00f9 importante degli \"inni vedici\", recitato durante il sorgere e il tramontare del sole.\nEsso viene recitato anche durante le libagioni del burro semifuso (\"gh\u1e5bt\u00e1\") versato nel fuoco.\nEsso fu ritenuto superiore, nel periodo post-vedico, allo stesso sacrificio:\nQuesto mantra, molto popolare, secondo la tradizione, \u00e8 la \"madre dei Veda\", \u00e8 per molti hindu preghiera quotidiana, la quale, tuttavia, non si rivolge a una divinit\u00e0 personale, ma \u00e8 rivolta al sole come una rappresentazione visiva dell'Altissimo. Oltre alle lodi, contiene la preghiera per l'illuminazione spirituale. Savitri \u00e8 l'origine di tutto l'universo e l'inizio di tutti gli esseri e nelle Upanishad viene identificato in pi\u00f9 punti come l'Atman, il s\u00e9 interiore dell'uomo.\nSe in precedenza era consentita solo ai credenti di caste superiori recitare il mantra, oggi viene recitato dalla maggioranza degli ind\u00f9, per lo pi\u00f9 in forma di canto. \n\u00c8 invece un dovere speciale per i membri della casta dei bramini, dove i ragazzi vengono iniziati con il rito Upanayana, il rito di passaggio tra il sesto e il dodicesimo anno, dove vengono introdotti ufficialmente al mantra speciale. \nDopodich\u00e9 verr\u00e0 recitata quotidianamente all'alba, a mezzogiorno e al tramonto. \nLa Gayatri non devrebbe solo promuovere speciali forze spirituali, ma anche eliminare le impurit\u00e0 spirituali.\nIl mantra Gayatri \u00e8 composto da una riga della Yajur Veda e il versetto 3,62,10 del Rig Veda. Oltre che nei Veda, si trova anche in molte altre scritture ind\u00f9, le Upanishad e la Bhagavad Gita, cos\u00ec come nella letteratura successiva; sono numerosi riferimenti alla santit\u00e0 e il significato mistico del mantra Gayatri.\n\"La Gayatri \u00e8 tutto il S\u00e9 esistente. Gayatri \u00e8 la parola, tutto il S\u00e9 esistente che canta (Gaya-ti) e protegge (Traya-te) tutto ci\u00f2 che esiste\". (Chandogya Up. III.12.1.-6) \nNella Bhagavad Gita (10:35) Krishna lo identifica come il pi\u00f9 alto mantra:\n\"... Tra i mantra sono Gayatri ...\"\nAutore di queste ventiquattro sillabe del mantra Gayatri potrebbe essere il veggente Vishwamitra, come \u00e8 scritto nei Purana, \u00e8 stato il primo dei ventiquattro Rishi che avevano perfettamente compreso il significato del mantra.\nNel corso del tempo, il mantra \u00e8 stato personalizzato come incarnazione personale della dea Gayatri, moglie del dio creatore Brahma."}
{"id": "2829613", "revid": "1451528", "url": "https://it.wikipedia.org/wiki?curid=2829613", "title": "Grumman E-1 Tracer", "text": "Il Grumman E-1 Tracer fu il primo velivolo AWACS utilizzato dalla United States Navy. Fu sviluppato a partire dal C-1 Trader ed entr\u00f2 in servizio nel 1958. Fu sostituito dal pi\u00f9 moderno E-2 Hawkeye all'inizio degli anni settanta.\nProgetto e sviluppo.\nL'E-1 fu designato WF nel vecchio sistema della US Navy; ci\u00f2 gli fece guadagnare il soprannome \"Willy Fudd\". Essendo l'S-2 Tracker conosciuto come S2F, esso fu soprannominato \"Stoof\"; il WF/E-1 con il suo radome fu chiamato anche \"Stoof with a Roof.\"\nRadar.\nNel radome del \"Tracer\" \u00e8 inserito un radar Hazeltine AN/APS-82. L'apparecchio ha un AMTI (\"Airborne Moving Target Indicator\" - Indicatore dell'obiettivo volante in movimento), che attraverso l'effetto Doppler pu\u00f2 distinguere un velivolo in movimento nella confusione prodotta dalle onde del mare. Per separare un oggetto in movimento dallo sfondo esso \u00e8 dotato di un hardware apposito.\nEsemplari in mostra.\nC'\u00e8 un E-1B sul ponte di volo della al museo navale e marittimo di Patriot's Point a Mount Pleasant, SC."}
{"id": "2829614", "revid": "6923", "url": "https://it.wikipedia.org/wiki?curid=2829614", "title": "Society of the Plastics Industry", "text": "Fondata nel 1937, la Society of the Plastics Industry, Inc. (SPI), rinominata Plastics Industry Association (Plastics) nel 2016, \u00e8 l'associazione industriale che rappresenta una delle pi\u00f9 grandi industrie manifatturiere degli Stati Uniti d'America. Le societ\u00e0 soci di Plastics rappresentano l'intera catena produttiva dei differenti materiali plastici, dai fornitori delle materie prime, ai trasformatori, produttori di macchine ed impianti / attrezzature ausiliari, ai grandi marchi ed infine anche al segmento della sostenibilit\u00e0 e recupero (recycling).\nL'industria plastica statunitense impiega circa 1 milione lavoratori, tra ingegneri, tecnici ed operai specializzati e realizza un volume di oltre $ 427 miliardi in forniture annuali (2014).\nOgni tre anni Plastics organizza la fiera mondiale NPE, uno dei pi\u00f9 importanti \"Saloni della Plastica e della Gomma\" a livello mondiale dell'industria della plastica. Plastics inoltre pubblica importanti report statistici tra cui:\nPlastics pubblica anche statistiche dettagliate per ciascuno stato degli Stati Uniti."}
{"id": "2829615", "revid": "339392", "url": "https://it.wikipedia.org/wiki?curid=2829615", "title": "Ambiente di sviluppo", "text": ""}
{"id": "2829624", "revid": "2048534", "url": "https://it.wikipedia.org/wiki?curid=2829624", "title": "Marola (Carpineti)", "text": "Marola (\"Mar\u00f2la\" in dialetto locale) \u00e8 una frazione del comune di Carpineti, in provincia di Reggio Emilia. \nL'abitato, situato in posizione baricentrica nell'Appennino reggiano, dista 33\u00a0km da Reggio Emilia, 11\u00a0km da Castelnovo ne' Monti, e circa 5\u00a0km dai vicini centri di Felina, Carpineti e Casina.\nSi tratta di una delle localit\u00e0 turistiche estive pi\u00f9 note dell'Appennino reggiano, anche per la presenza di una storica abbazia benedettina, costruita all'epoca di Matilde di Canossa. Il complesso monastico sub\u00ec nel corso dei secoli diversi usi e trasformazioni. La chiesa fu interessata da un radicale restauro a partire dal 1955 che, in nome di un recupero di elementi romanici, ne ha alterato in parte le sembianze. \nIn paese sono presenti numerose strutture ricettive e di ristorazione, nonch\u00e9 due associazioni attualmente attive: la Pro Loco, che anima l'estate con numerose manifestazioni ed intrattenimenti e l'Unione Sportiva Tricolore Marola, che vanta anche un titolo di campione (1996) nell'albo d'oro del glorioso \"Torneo della Montagna\".\nDa segnalare l'ormai ultracinquantenale \"Festa della Castagna\" che si svolge in tre domeniche di ogni mese di ottobre ed attira - anche da fuori provincia - numerosi turisti e raccoglitori del prelibato frutto.\nPer la sua collocazione altimetrica e geografica, il paese, situato su una altura boscosa immersa in secolari castagneti, ha avuto un certo sviluppo edilizio nella seconda met\u00e0 del XX secolo, diventando una tranquilla localit\u00e0 di villeggiatura ed un rinomato centro climatico."}
{"id": "2829635", "revid": "767487", "url": "https://it.wikipedia.org/wiki?curid=2829635", "title": "MathSciNet", "text": ""}
{"id": "2829647", "revid": "79968", "url": "https://it.wikipedia.org/wiki?curid=2829647", "title": "Mastunicola", "text": ""}
{"id": "2829648", "revid": "1318658", "url": "https://it.wikipedia.org/wiki?curid=2829648", "title": "Flores (Azzorre)", "text": "L'isola Flores (in portoghese \"Ilha das Flores\") \u00e8 un'isola dell'arcipelago delle Azzorre. Centro abitato principale dell'isola \u00e8 Santa Cruz das Flores, punto pi\u00f9 elevato dell'isola \u00e8 il vulcano inattivo Morro Alto (914 m s.l.m.).\nFlores \u00e8 divisa in due comuni (\"concelhos\"): Lajes das Flores (con sette \"freguesias\": Faj\u00e3 Grande, Faj\u00e3zinha, Fazenda, Lajedo, Lajes das Flores, Lomba e Mosteiro) e Santa Cruz das Flores (con quattro \"freguesias\": Caveira, Cedros, Ponta Delgada e Santa Cruz das Flores).\nDal 2009 l'isola di Flores \u00e8 compresa nella lista delle riserve della biosfera dell'UNESCO.\nL'isola, insieme alla vicina isola di Corvo giace sulla Placca nordamericana, per questo, pur essendo politicamente il punto pi\u00f9 occidentale dell'Europa, geologicamente appartiene alle Americhe.\nFlores possiede una superficie di 143\u00a0km\u00b2 e una popolazione di circa 3.900 abitanti."}
{"id": "2829651", "revid": "767487", "url": "https://it.wikipedia.org/wiki?curid=2829651", "title": "Sul sentiero dei mostri", "text": "Sul sentiero dei mostri (\"One Million B.C.\") \u00e8 un film del 1940 diretto da Hal Roach.\nLa pellicola \u00e8 ambientata al tempo degli uomini preistorici. Victor Mature interpreta il ruolo di un cavernicolo alle prese con mille pericoli e animali giganti d'ogni sorta. Il ruolo femminile fu affidato a Carole Landis.\nProduzione.\nIl film fu prodotto dalla Hal Roach Studios.\nDistribuzione.\nDistribuito dall'United Artists, il film venne distribuito nelle sale cinematografiche USA il 5 aprile 1940.\nIl film del 1966 \"Un milione di anni fa\" \u00e8 un remake di \"Sul sentiero dei mostri\", anche i titoli originali dei due film sono simili \"One Million B.C.(Sul sentiero dei mostri)\" e \"One Million Years B.C. (Un milione di anni fa)\"."}
{"id": "2829655", "revid": "131358", "url": "https://it.wikipedia.org/wiki?curid=2829655", "title": "Fascista", "text": ""}
{"id": "2829657", "revid": "767487", "url": "https://it.wikipedia.org/wiki?curid=2829657", "title": "Kamil Brabenec", "text": ""}
{"id": "2829670", "revid": "2220366", "url": "https://it.wikipedia.org/wiki?curid=2829670", "title": "Parco del Monte Netto", "text": "Il parco del Monte Netto \u00e8 un'area naturale protetta della Lombardia che si estende sul rilievo del Monte Netto e sulla sua fascia pedecollinare. \u00c8 situato tra i territori comunali di Capriano del Colle, Flero e Poncarale.\nIl parco si estende per 14,70\u00a0km\u00b2: 9\u00a0km\u00b2 appartengono a Capriano del colle, 3,60\u00a0km\u00b2 a Poncarale e 2\u00a0km\u00b2 a Flero. A ovest scorre il fiume Mella. Da visitare sul monte ci sono: 1) Palazzo Gallo, 2) Villa Grasseni, 3) Chiesa parrocchiale Conversione di San Paolo, 4) Chiesetta della Disciplina, 5) Palazzo Loda-Calzaveglia, 6) cascina Torrazza, 7) cascina Coler, 8) Strada del Vino colli dei Longobardi, 8) cascina di San Bernardo, 9) San Michele, 10) Palazzo Bocca, 11) cascina Colombaie, 12) Chiesa dei Santi Gervasio e Protasio e 13) Palazzo Vecchia.\nStoria.\nIl progetto di un parco regionale fu avanzato alla fine degli anni novanta dal comune di Capriano del Colle, intenzionato a proteggere le caratteristiche peculiari del Monte Netto. La regione Lombardia avanz\u00f2 nel 2004 uno studio di fattibilit\u00e0 curato dal professor Ferraresi.\nIl parco regionale fu istituito con legge regionale 8 giugno 2007, n. 11.\nNel territorio del parco \u00e8 presente una discarica, di propriet\u00e0 della \"Metalli Capra\" S.p.a., contenente scorie radioattive con Cs-137 derivanti dalla fusione dell'alluminio. Il livello pi\u00f9 alto di contaminazione, misurato nel 1990, \u00e8 di 15.000 becquerel/Kg, circa 150 volte oltre il limite accettabile. La discarica \"Capra\" \u00e8 stata messa in sicurezza dall'ENEA negli anni novanta: recentemente l'ARPA Lombardia ha rilevato \"gravi lacune strutturali a causa di perdita di sedime della discarica\" che producono percolato radioattivo. Secondo l'ARPA per\u00f2 la radioattivit\u00e0 non sarebbe mai arrivata a contaminare in modo significativo le falde acquifere.\nOrganizzazione.\nIl parco copre l'intera superficie del rilievo collinare del monte Netto, compresi i nuclei abitativi storici di Capriano del Colle e Poncarale. Ad essa si aggiunge la fascia pedecollinare a meridione del centro abitato di Flero, fra le aree artigianali di Fenili Belasi e la riva destra del Vaso Fiume, e quella situata nella parte meridionale del territorio di Capriano del Colle, comprensiva delle cascine Trecamini e Bona, ma ad esclusione della cascina Torricello. Fa parte dell'area naturale anche la riva sinistra del fiume Mella compresa nel comune di Capriano.\nDal punto di vista organizzativo, il parco \u00e8 gestito da un consorzio formato dai tre comuni le cui quote sono state calcolate in proporzione alla popolazione e alla superficie del parco: per Capriano essa \u00e8 del 40%, per Poncarale del 35% e per Flero del 25%. In particolare, i tre sindaci compongono la Comunit\u00e0 del parco alla quale sono demandate la funzioni di indirizzo, di controllo politico-amministrativo e di nomina del Consiglio di gestione. \u00c8 quest'ultimo organo che assume la funzione amministrativa.\nLa sede \u00e8 posta presso il palazzo municipale di Capriano del Colle.\nFlora e Fauna.\nL'area del parco \u00e8 caratterizzata dalla bassa antropizzazione sia del rilievo collinare sia dalle fasce pedecollinari sotto la sua tutela. Le superfici coltivate, a vite per il Monte Netto e a frumento, orzo e mais per la pedecollinare, sono dunque una caratteristica fondamentale del parco. Una parte del rilievo \u00e8 stata impiegata in passato dall'industria estrattiva della ghiaia.\nIl patrimonio boschivo \u00e8 costituito preponderantemente dal cosiddetto \"Bosco delle colombaie\" caratterizzato da esemplari di carpini bianchi, castagni, farnie, di ornielli e di roveri. Sono anche presenti altre fasce, di pi\u00f9 modeste dimensioni, composte da robinie e piante di sambuco.\nSul Monte Netto \u00e8 diffusa la microfauna."}
{"id": "2829671", "revid": "767487", "url": "https://it.wikipedia.org/wiki?curid=2829671", "title": "Bohdan Likszo", "text": ""}
{"id": "2829675", "revid": "1591878", "url": "https://it.wikipedia.org/wiki?curid=2829675", "title": "Camillo Supino", "text": "Biografia.\nDal punto di vista della formazione \u00e8 un autodidatta. Nel 1877 viene nominato professore di Economia politica all'Istituto tecnico di Genova, dove resta fino al 1895. Viene poi nominato professore di economia politica all'Universit\u00e0 degli Studi di Messina (1896) e, successivamente, presso l'Universit\u00e0 degli Studi di Siena (1902), l'Pavia (1903) e l'Universit\u00e0 Bocconi di Milano. \nNel 1904 pubblica i \"Principi di economia politica\", un eclettico trattato destinato tanto agli studiosi quanto agli studenti, che ebbe nove successive edizioni, l'ultima delle quali postuma nel 1935. Tra il 1919 e il 1920 diviene presidente della Commissione reale per le vertenze marinare e successivamente membro e presidente di sezione del Consiglio superiore della marina mercantile. \nMuore a Milano il 10 dicembre 1931, e viene tumulato nell'edicola di famiglia al Cimitero Monumentale. Don\u00f2 parte dei suoi volumi alla biblioteca di Giurisprudenza dell'Universit\u00e0 di Pavia."}
{"id": "2829676", "revid": "1305887", "url": "https://it.wikipedia.org/wiki?curid=2829676", "title": "Non c'\u00e8 due senza tre", "text": "Non c'\u00e8 due senza tre \u00e8 un proverbio della cultura popolare italiana, lo si trova simile anche in altre culture e lingue, come per esempio nell'inglese \"good things come in threes, bad things come in threes\".\nSignificato.\nPossiamo avere due interpretazioni a seconda se consideriamo la possibilit\u00e0 che riaccadano eventi fortuiti, o la possibilit\u00e0 che una persona faccia per (almeno) tre volte la stessa azione.\nL'idea alla base per gli eventi fortuiti \u00e8 che se un evento della stessa sorte o natura si ripete almeno due volte, molto probabilmente si ripeter\u00e0 ancora. La sua invocazione pu\u00f2 essere speranzosa o pessimistica a seconda del contesto. In chiave ottimistica, se l'evento \u00e8 qualcosa in cui speravamo, ci si augura che possa continuare a verificarsi, per esempio: \"Ho gi\u00e0 vinto due volte... non c'\u00e8 due senza tre!\", mentre in chiave pessimistica: \"se qualcosa \u00e8 andato male per due volte di seguito probabilmente andr\u00e0 male anche una terza\" (vedi per analogia il primo assioma della Legge di Murphy).\nPer il comportamento delle persone, l'interpretazione cambia e diventa pi\u00f9 razionale: se una persona commette un atto riprovevole per una volta e se ne pente (ad esempio: rubare, parcheggiare in aree a divieto di sosta ecc.), \u00e8 possibile che il suo pentimento sia sincero e che non ripeter\u00e0 pi\u00f9 il gesto. Ma se il gesto viene ripetuto una seconda volta (recidivit\u00e0), nonostante che l'individuo possa rimanifestare il proprio pentimento, \u00e8 certo (almeno secondo il proverbio) che questo sar\u00e0 ripetuto alla prossima opportunit\u00e0 (la terza) e potenzialmente diventer\u00e0 un'abitudine.\nOrigine.\nNon si conosce l'esatta origine del proverbio. L'espressione probabilmente si riallaccia ad antiche superstizioni basate sui numeri magici, influenzata dal fatto che il tre \u00e8 considerato il numero perfetto: tre sono le persone della Santissima Trinit\u00e0, tre sono i Magi che visitarono Ges\u00f9 Bambino, tre sono le dimensioni del mondo in cui viviamo, ecc."}
{"id": "2829682", "revid": "287204", "url": "https://it.wikipedia.org/wiki?curid=2829682", "title": "Museo nazionale di Stoccolma", "text": "Il Nationalmuseum (o Museo nazionale di belle arti) \u00e8 la principale galleria d'arte svedese e si trova sulla penisola di Blasieholmen in centro a Stoccolma.\nStoria.\nIl museo pu\u00f2 esporre un'importante collezione di opere d'arte grazie ai suoi due principali benefattori, Re Gustavo III di Svezia e Carl Gustaf Tessin. Venne fondato nel 1792 con il nome di \"Kungliga Museet\" (it. \"Museo Reale\"), ma l'edificio che lo ospita attualmente venne inaugurato nel 1866, quando l'istituzione prese il nome di \"Nationalmuseum\".\nIl museo ospita circa mezzo milione di disegni dall'epoca medievale a quella contemporanea, una collezione di oggetti di porcellana, dipinti, sculture e anche opere d'arte moderna. Possiede anche una biblioteca d'arte, aperta sia agli studiosi che al pubblico.\nL'edificio, costruito tra il 1844 e il 1866 \u00e8 ispirato all'architettura rinascimentale del Nord Italia. Il progetto fu opera dell'architetto tedesco Friedrich August St\u00fcler, progettista anche del Neues Museum di Berlino. I suoi esterni relativamente compatti, fatta eccezione per l'ingresso principale, non suggeriscono al visitatore l'idea dei suoi ampi spazi interni, dominati dalla grande scalinata che conduce alle gallerie dei piani superiori. Il museo \u00e8 stato ulteriormente ampliato nel 1961 per poter ospitare anche i laboratori, mentre il ristorante interno \u00e8 stato creato nel 1996.\nLe opere maggiori.\nPietro Perugino\nRembrandt Harmenszoon van Rijn"}
{"id": "2829700", "revid": "39479", "url": "https://it.wikipedia.org/wiki?curid=2829700", "title": "FC Internazionale Milano", "text": ""}
{"id": "2829701", "revid": "585241", "url": "https://it.wikipedia.org/wiki?curid=2829701", "title": "Parco regionale della Grigna Settentrionale", "text": "Il parco della Grigna Settentrionale \u00e8 un'area naturale protetta della Lombardia che si estende tra il Lago di Como e le Orobie, attorno al massiccio delle Grigne, tra i 500 e 2409 m s.l.m.\nLa fauna.\nCome facilmente intuibile, il versante che si affaccia sul Lario gode delle temperature miti dovute alla vicinanza del lago, mentre quello orientato verso la Valsassina presenta un clima pi\u00f9 tipicamente alpino. Tale variet\u00e0 di habitat e condizioni climatiche favorisce la presenza di un elevato numero di specie animali.\nI rettili e gli anfibi.\nLa presenza di fenomeni carsici limitano la presenza di ambienti umidi. Esistono tuttavia stagni e le pozze d'alpeggio, che costituiscono ecosistemi di grande pregio e interesse ambientale. Sono l'habitat del tritone crestato italiano (Triturus carnifex), certamente l'anfibio di maggior interesse e rilievo naturalistico del parco.\nIl territorio della Grigna offre molti ambienti ideali anche alle specie di rettili adatti agli habitat pi\u00f9 asciutti. Tra le specie pi\u00f9 diffuse, si segnalano la lucertola muraiola (Podarcis muralis), il ramarro occidentale (Lacerta bilineata) e il biacco (Coluber viridiflavus), che si spinge anche in prossimit\u00e0 delle abitazioni. La vipera comune (Vipera aspis) \u00e8 invece piuttosto rara, mentre il marasso (Vipera berus), l'altra vipera lombarda, sembra essere scomparsa dal comprensorio.\nGli uccelli.\nGrazie alle sue peculiari caratteristiche, l'area di pertinenza del parco \u00e8 adatta allo svernamento di molte specie di uccelli. Nei mesi invernali si contano quasi 100 specie, alcune delle quali piuttosto rare e sottoposte a normative di tutela a livello europeo. Fra queste si segnala l'albanella reale (Circus cyaneus), che nei mesi pi\u00f9 freddi si divide i pascoli soleggiati con la coturnice (Alectoris graeca saxatillis) e la starna (Perdix perdix italica).\nNelle aree pi\u00f9 occidentali del parco, dove la Grigna lambisce il Lario, si trova l'habitat del falco pellegrino (Falco peregrinus) e del gufo reale (Bubo bubo). Il rapace pi\u00f9 grande tra quelli presenti nel parco \u00e8 comunque senza dubbio l'aquila reale (Aquila chrysaetos), la cui preda principale \u00e8 la marmotta (Marmota marmota). Sulla Grigna settentrionale non \u00e8 raro imbattersi con esemplari di poiana (Buteo buteo).\nIl picchio nero (Dryocopus martius) e la civetta capogrosso (Aegolius funereus) hanno eletto a loro ambiente prediletto i boschi di conifere ad alta quota, dove possono servirsi dei pi\u00f9 vecchi esemplari di faggio e larice. Il gallo forcello (Tetrao tetrix) frequenta, a seconda delle stagioni diverse tipologie di ambiente, alla ricerca del suo cibo preferito (frutti e insetti).\nOltre alle specie che scelgono la Grigna per svernare, vi sono quelle che in inverno abbandonano il parco per migrare in luoghi pi\u00f9 caldi, come l'Africa. Il nibbio bruno (Milvus migrans) e il falco pecchiaiolo (Pernis apivorus) sono tra questi.\nI prati grassi da sfalcio costituiscono l'habitat ideale per uno dei simboli dell'impegno per la tutela dell'avifauna: il re di quaglie (Crex crex). Nelle stesse aree vivono la quaglia (Coturnix coturnix), l'allodola (Alauda arvensis), il calandro (Anthus campestri), il codirossone (Monticola saxatilis). Vi si trovano inoltre il notturno succiacapre (Caprimulgus europaeus) e l'averla piccola (Lanius collurio), attiva nelle ore diurne.\nI mammiferi.\nSempre meno presenti, a causa di un progressivo degrado dei loro habitat ideali, sono i pipistrelli. Fra le presenze maggiori nel parco in fatto di chirotteri bisogna citare il rinolofo maggiore (Rhinolophus ferrumequinum), il rinolofo minore (Rhinolophus nipposideros) e il vespertilio di Capaccini (Myotis capaccinii), specie tutelate da normative di livello europeo.\nUn altro roditore facile da avvistare nel parco \u00e8 lo scoiattolo (Sciurus vulgaris), mentre pi\u00f9 difficili da incontrare sono il moscardino (muscardinus avellanarius) e il quercino (Eliomys quercinus), la cui popolazione in passato si \u00e8 ridotta nel tempo a causa del disboscamento in funzione dell'aumento delle aree adibite a pascolo o a bosco ceduo. Tra i mustelidi, il parco ospita il tasso (Meles meles), la donnola (Mustela nivalis) e la faina (Martes foina).\nNon mancano neppure i mammiferi di grossa taglia. Oltre alle numerose lepri (Lepus europaeus) e volpi (Vulpes vulpes), vi \u00e8 il cervo (Cervus elaphus), il capriolo (Capreolus capreolus) e il camoscio delle Alpi (Rupicapra rupicapra), che abita i recessi pi\u00f9 inospitali della montagna."}
{"id": "2829704", "revid": "339392", "url": "https://it.wikipedia.org/wiki?curid=2829704", "title": "V\u00f6lkisch Kampfring S\u00fcdtirol", "text": ""}
{"id": "2829707", "revid": "77594", "url": "https://it.wikipedia.org/wiki?curid=2829707", "title": "Ammut", "text": ""}
{"id": "2829708", "revid": "339392", "url": "https://it.wikipedia.org/wiki?curid=2829708", "title": "Legge elettorale regionale", "text": ""}
{"id": "2829710", "revid": "640277", "url": "https://it.wikipedia.org/wiki?curid=2829710", "title": "Episodi di Tutti per Bruno", "text": "La prima stagione della serie televisiva Tutti per Bruno \u00e8 andata in onda in prima visione su Canale 5 in prima serata nel 2010.\nLa seconda occasione.\nTrama.\nDopo essersi fatti scappare clamorosamente una banda di rapinatori l'ispettore Bruno Miranda e i vice-ispettori Giuliano Scarpa e Luca Corsari vengono trasferiti per punizione al distretto di polizia di Ostia, a capo del quale c'\u00e8 il severo commissario Pirone che, vecchio amico di famiglia di Rosy, risparmia ai tre il licenziamento. Nonostante la brutta figura, ai tre viene data comunque la possibilit\u00e0 di interrogare uno dei rapinatori, nel frattempo catturato. Ma dall'interrogatorio inizieranno diversi guai...\nBruno deve anche confessare alla moglie Rosy, alla figlia diciassettenne Sara e alla madre che devono trasferirsi tutti in periferia e che il suo stipendio \u00e8 stato ridotto.\nIntanto Sara, da sempre segretamente innamorata di Luca, cerca ogni pretesto per restare sola con lui. Mentre Rosy, per sollevare le sorti economiche della famiglia, si mette alla ricerca di un lavoro...\nProtezione testimone.\nTrama.\nA Bruno, Luca e Giuliano viene affidata la protezione di un testimone. L'operazione di custodia deve avvenire in un appartamento isolato e segreto, ma in realt\u00e0 \u00e8 Giuliano a scegliere l'appartamento con il preciso scopo di spiare l'ex moglie Ines.\nI tre vengono affiancati dalla sgangherata squadra composta dagli agenti Rita Troilo, Gianmaria Salvetti e \"Serpico\" che li accompagneranno anche in molte altre operazioni di polizia.\nNel frattempo Rosy, all'oscuro della missione, nota uno strano comportamento di Bruno e, martellata dalle supposizioni di Katia, sospetta che il marito la tradisca, cos\u00ec far\u00e0 di tutto per smascherare il presunto tradimento... Ma la testardaggine di Rosy la porter\u00e0 direttamente nell'appartamento destinato all'operazione di polizia mettendo scompiglio tra i poliziotti con il rischio di mandare all'aria l'intera operazione.\nIntanto in citt\u00e0 torna Silvia Raimondi, sorella di Rosy ed ex moglie di Luca, nonch\u00e9 vicecommissario del commissariato di Ostia appena rientrata da una missione.\nIl nemico in casa.\nTrama.\nL'arrivo di Silvia scombussola un po' gli equilibri di tutti.\nSara teme di essere stata inconsciamente la causa della separazione tra Silvia e Luca (per aver innocentemente passato la notte a casa di lui alcuni mesi addietro) e ne parla con Luca, che la rassicura. Silvia non sa che la ragazza vista di spalle sotto la doccia a casa di Luca era Sara, ma nutre dei sospetti ed \u00e8 in possesso di elementi che potrebbero provare la presenza di Sara quella notte. Sara finge di essersi fidanzata con Tito, un ragazzo del quartiere, in modo da depistare i sospetti della zia Silvia. Nel frattempo Bruno e i suoi hanno il compito di trasportare una ingente quantit\u00e0 di cocaina, frutto di sequestri della polizia, all'inceneritore. Ma durante il trasporto l'auto fora una gomma e nel tentativo di risolvere il guasto i tre riescono a complicare le cose al punto che accidentalmente alcuni panetti di droga vengono rotti. Compresa la gravit\u00e0 della situazione, i tre poliziotti fanno di tutto per tenere nascosto l'accaduto ed evitare ulteriori guai.\nIntanto Silvia presenta alla famiglia il suo nuovo fidanzato Marco.\nCuor di leone.\nTrama.\nDue pericolosi criminali, in passato arrestati per una fortuita coincidenza proprio da Bruno, sono evasi dal carcere e fanno sapere a Bruno di volere vendicarsi. Saranno gli uomini di Bruno a farsi carico della sicurezza sua e della sua famiglia, non senza colpi di scena, finch\u00e9 non riusciranno a catturare i due malviventi.\nNel frattempo un appartamento nello stesso palazzo dei Miranda rimane sfitto, Silvia e Marco si dimostrano interessati ad occuparlo, ma per un malinteso architettato da Sara, i due cambiano idea, cos\u00ec saranno Luca e Giuliano ad affittarlo.\nPer un curioso caso, Giuliano viene a conoscenza dei sentimenti di Sara nei confronti di Luca, e intima all'amico di togliere ogni speranza alla ragazza. Ma Luca \u00e8 titubante...\nLa bella vita.\nTrama.\nLuca e Giuliano notano uno strano comportamento di Bruno e sospettano che si stia immischiando in loschi affari di corruzione. In realt\u00e0 Bruno sta operando in incognito, per conto della polizia, per smascherare un ricco criminale conosciuto per caso. Intanto, vista l'indecisone di Luca, Giuliano trova il modo di parlare con Sara e, per scoraggiarla, le dice che Luca \u00e8 ancora innamorato di Silvia. Casualmente Silvia sente la conversazione tra i due e questo scombussola i suoi sentimenti al punto che in un momento di debolezza si ritrova a baciare Luca...\nNel frattempo Bruno si trova da solo alla resa dei conti coi criminali ma l'arrivo di Luca e Giuliano, che nel frattempo l'avevano seguito, riesce a salvare le sorti di Bruno e a risolvere il caso.\nSchiavi del sesso.\nTrama.\nBruno, Giuliano e Luca indagano su un tentato omicidio un po' particolare: un masochista ha denunciato la sua misteriosa dominatrice. I tre si mettono sulle tracce dell'indiziata, frequentando l'ambiente sadomaso, ma il colpevole si riveler\u00e0 essere un altro...\nNel frattempo in citt\u00e0 arriva la madre di Giuliano che \u00e8 convinta che il figlio si sia trovato una nuova fidanzata. Per non deluderla Guliano ricorre all'aiuto di Katia per fingere una relazione agli occhi della madre che per\u00f2 non sembra approvare. Intanto Silvia annuncia il suo matrimonio con Marco. Luca cerca di fugare una volta per tutte ogni dubbio con Sara, ribadendole che non ci sar\u00e0 mai nulla tra loro due.\nSituazione critica.\nTrama.\nDurante una manifestazione di ciclisti un taxi prende fuoco e tra ciclisti e tassisti scoppia la rissa.\nGiuliano teme di essere responsabile dell'incendio per una casuale distrazione e i tre faranno di tutto per eliminare le prove che potrebbero incriminare Giuliano... fino a scoprire che, fortunatamente, le cose sono andate diversamente e che Giuliano non ha causato il fatidico incendio.\nRosy, resasi conto della cotta di Sara per Luca, mette in guardia la figlia e le fa capire di non approvare. Intanto Silvia sta preparando il matrimonio con Marco, cimentandosi nella prova del vestito... ma Luca e Sara saranno costretti a far riparare di nascosto il vestito da sposa di Silvia, inavvertitamente strappato da Luca. Il riavvicinamento con Luca riaccende nuove speranze in Sara, che verranno puntualmente deluse...\nUna mela al giorno.\nTrama.\nSilvia decide di non sposare pi\u00f9 Marco e da alcuni giorni \u00e8 tornata a vivere con Luca. Sara delusa cade in un profondo stato di depressione.\nBruno, Luca e Giuliano sono impegnati a smascherare un pericoloso usurario che opera nel mercato rionale e che stranamente sembra avere a che fare anche con Rosy, ma i tre sbagliano persona e catturano l'uomo sbagliato. Tutto questo manda a monte una sorpresa che Rosy aveva preparato per Bruno.\nIntanto torna a far visita a Katia il suo ex marito Ermanno (Luigi Di Fiore), in permesso dal carcere, che tenta di esercitare la sua supremazia e violenza sulla ex moglie. Per trarsi d'impaccio, Katia chiede a Giuliano di fingersi il suo nuovo fidanzato, ma da cosa nasce cosa...\nLuca rivela a Silvia che era Sara a trovarsi a casa sua quella famosa notte...\nUn autentico falso.\nTrama.\nSilvia rivela a Sara di aver appreso proprio da Luca che era lei che stava da lui quella notte. Sara reagisce male, si chiude in s\u00e9 stessa e prova rancore verso Luca per aver rivelato quello che per lei era un importante \"segreto\".\nIntanto i tre poliziotti vengono casualmente a conoscenza di un falsario d'opere d'arte e, tra tante peripezie, dovranno escogitare il modo per arrestare un noto ricettatore di quadri rubati, usando come esca un falso dipinto. \nLa storia fra Silvia e Luca vede riemergere vecchie incomprensioni e si avvia a finire definitivamente.\nSara conosce Sergio (Alessandro Pess), ragazzo dall'aspetto attraente e dal fare interessante e, un po' per svago e un po' per fare ingelosire Luca, una sera esce con lui, ma costui si riveler\u00e0 essere un poco raccomandabile malvivente. Solo l'intervento di Luca e Silvia riuscir\u00e0 a salvarla dai guai.\nIl caso perfetto.\nTrama.\nL'attore Lorenzo Flaherty (che qui interpreta s\u00e9 stesso) viene affiancato a Bruno e i suoi per seguire da vicino le operazioni di polizia da trasferire poi sul set di una serie poliziesca. Mancando in quel momento un caso interessante, per fare bella figura agli occhi dell'attore, Luca e Giuliano, all'insaputa di Bruno, inventano un finto interrogatorio ad un finto boss avvalendosi dell'aiuto di goffi figuranti. Ma il commissario Pirone non tarder\u00e0 a scoprire il trucco... Intanto l'agente Salvetti, impegnato in un altro caso, causa un malinteso, subisce un'insolita operazione chirurgica. \nNel frattempo la storia tra Luca e Silvia finisce e, in un momento di sfogo, Silvia gli dimostra di aver finalmente capito che ora \u00e8 Sara la persona che gli interessa.\nSara, di ritorno da una serata, passa da Luca per salutarlo, ma lo trova ubriaco e dopo una breve chiacchierata i due si addormentano fino al mattino. Il giorno dopo, pur tentando di tener nascosto alla madre l'accaduto, Sara \u00e8 costretta ad ammettere di aver trascorso la notte, seppur innocentemente, a casa di Luca. Questo scatener\u00e0 non poche tensioni in casa Miranda e miner\u00e0 seriamente l'amicizia tra Bruno e Luca.\nL'invasione cinese.\nTrama.\nIl rapporto tra Bruno e Luca si incrina pesantemente a causa di quanto accaduto nell'episodio precedente. Durante il funerale di un collega poliziotto, si viene a scoprire uno strano traffico di cadaveri cinesi introdotti nelle bare con i defunti italiani. I tre poliziotti sono chiamati ad indagare ma nell'operazione Bruno rifiuta la collaborazione di Luca che, vedendo venir meno l'amicizia di Bruno, in principio medita di farsi trasferire, poi addirittura vuole dimettersi dalla polizia. Intanto, per smascherare i malviventi, viene incaricato l'agente Salvetti di fingersi cadavere e di venire introdotto in una bara per seguire gli eventuali \"scambi\", ma ad un certo punto la situazione sfugge di mano a Bruno e Giuliano e le varie circostanze conducono l'agente Salvetti in serio pericolo. Solo il tempestivo intervento di Luca riesce a risolvere il caso e a recuperare nuovamente l'amicizia con Bruno. Intanto Sara annuncia di voler partire per un viaggio studio in Irlanda...\nAmici fino alla morte.\nTrama.\nIn seguito ad analisi del sangue, a Bruno viene diagnosticata una malattia gravissima che gli lascia poche settimane di vita. Luca e Giuliano lo vengono casualmente a sapere mentre Bruno viene lasciato all'oscuro. Sapendo che Bruno ha sempre espresso il desiderio di morire in servizio in caso di grave malattia, Giuliano si organizza in modo da preparargli una \"morte durante servizio\"... Per non far partire Sara per l'Irlanda, col rischio che lasci solo il padre in questo momento difficile, Luca decide di baciarla sul muretto sotto casa. Purtroppo Bruno assiste casualmente alla scena del bacio e, seriamente contrariato, rompe nuovamente i rapporti con Luca.\nMa la diagnosi della malattia si riveler\u00e0 un equivoco e tutto torner\u00e0 alla normalit\u00e0: Sara decide di non partire per l'Irlanda e Luca e Bruno si riappacificano. Giuliano chiede a Katia di sposarlo, ma... inaspettatamente riceve la visita della sua ex moglie Ines.\nPrima di rientrare in casa Luca e Sara si ritrovano sulla balconata ed hanno modo di parlarsi... Sara gli ribadisce che lui non pu\u00f2 nascondere a s\u00e9 stesso l'amore per lei, Luca sembra che rientri in casa ma di scatto si volta e i due si scambiano un lungo ed intenso bacio."}
{"id": "2829712", "revid": "339392", "url": "https://it.wikipedia.org/wiki?curid=2829712", "title": "Sistema elettorale regionale", "text": ""}
{"id": "2829714", "revid": "1543377", "url": "https://it.wikipedia.org/wiki?curid=2829714", "title": "Parco naturale Bosco delle Querce", "text": "Il parco naturale Bosco delle Querce \u00e8 un'area naturale protetta rinaturalizzata situata nella ex zona A del disastro di Seveso, dove il terreno inquinato dalla diossina fu asportato e sostituito da terra proveniente da altre aree non inquinate. Il progetto di riforestazione fu curato dall'agronomo Paolo Lassini.\nStoria.\nSabato 10 luglio 1976, alle ore 12:40 circa, a causa di un guasto ad un reattore della ditta ICMESA venne rilasciata una nube di TCDD che, a causa della direzione dei venti, si sparse soprattutto sui comuni di Meda, Seveso, Cesano Maderno e Desio.\nSolo quattordici giorni dopo, le analisi delle strutture sanitarie italiane e quelle dei Laboratori Givaudan confermarono una massiccia presenza di diossina nella zona maggiormente investita dalla nube tossica: tale area, di circa 15 ettari e denominata zona A, venne evacuata, recintata e ne venne vietato l'accesso. A seguito di due successivi ampliamenti, la zona A arriv\u00f2 a coprire un'area di 108 ettari, con un perimetro di circa 6 chilometri.\nTra le ipotesi per effettuare la bonifica, venne inizialmente privilegiata quella di costruire un forno inceneritore, che avrebbe occupato circa , in cui bruciare tutto il materiale contaminato: la popolazione si dimostr\u00f2 nettamente contraria a questa proposta che venne respinta, anche se dopo un'iniziale approvazione, dal consiglio comunale di Seveso.\nIl Comitato di coordinamento cittadino avanz\u00f2 invece la proposta dello scarico controllato che venne poi effettivamente seguita: tutto il materiale inquinato sarebbe stato collocato in vasche stagne di cemento armato, antisismiche e incassate nel terreno.\nNel giugno del 1977 le operazioni di bonifica vennero affidate ad un apposito ufficio speciale per Seveso che, tra il 1981 e il 1984, inizi\u00f2 la costruzione proprio nella zona A di due vasche di contenimento impermeabilizzate: una da nel territorio di Seveso e una da in quello di Meda. Le vasche sono costituite da quattro diverse barriere di sicurezza, integrate da sistemi di controllo per la verifica di eventuali perdite.\nIl materiale inquinato contenuto nelle vasche \u00e8 rappresentato soprattutto dal terreno di superficie dell'intera zona A, che venne asportato mediamente per una profondit\u00e0 di 46 centimetri; nella vasca di Seveso sono anche contenuti i resti degli edifici, gli oggetti personali, i resti degli oltre animali morti o soppressi ed anche le attrezzature utilizzate per la bonifica stessa.\nNel 1983 si decise di costruire un parco nella ex zona A, ricoprendo le vasche di contenimento ed utilizzando per lo strato superficiale terra proveniente da altre zone della Lombardia; i lavori iniziarono l'anno successivo e terminarono nel 1986, quando fu affidato all'Azienda regionale delle foreste (ARF).\nFlora.\nFra le specie arboree pi\u00f9 presenti, la farnia, l'acero campestre e il carpino bianco. Presenti anche il frassino maggiore, l'olmo campestre e la quercia rossa americana."}
{"id": "2829716", "revid": "36426", "url": "https://it.wikipedia.org/wiki?curid=2829716", "title": "Matrimonio mistico di Santa Caterina", "text": ""}
{"id": "2829718", "revid": "36426", "url": "https://it.wikipedia.org/wiki?curid=2829718", "title": "Matrimonio mistico di Santa Caterina (Lorenzo Salimbeni)", "text": ""}
{"id": "2829721", "revid": "1868855", "url": "https://it.wikipedia.org/wiki?curid=2829721", "title": "Matrimonio mistico di santa Caterina", "text": ""}
{"id": "2829723", "revid": "36426", "url": "https://it.wikipedia.org/wiki?curid=2829723", "title": "Sposalizio di Santa Caterina", "text": ""}
{"id": "2829724", "revid": "36426", "url": "https://it.wikipedia.org/wiki?curid=2829724", "title": "Sposalizio di santa Caterina", "text": ""}
{"id": "2829725", "revid": "287204", "url": "https://it.wikipedia.org/wiki?curid=2829725", "title": "Taina Barioz", "text": ""}
{"id": "2829728", "revid": "36426", "url": "https://it.wikipedia.org/wiki?curid=2829728", "title": "Matrimonio mistico di santa Caterina d'Alessandria", "text": ""}
{"id": "2829730", "revid": "36426", "url": "https://it.wikipedia.org/wiki?curid=2829730", "title": "Matrimonio mistico di Santa Caterina d'Alessandria", "text": ""}
{"id": "2829732", "revid": "474601", "url": "https://it.wikipedia.org/wiki?curid=2829732", "title": "V\u00f6lkischer Kampfring S\u00fcdtirol", "text": ""}
{"id": "2829751", "revid": "767487", "url": "https://it.wikipedia.org/wiki?curid=2829751", "title": "H\u00e9ctor Garc\u00eda", "text": ""}
{"id": "2829753", "revid": "287204", "url": "https://it.wikipedia.org/wiki?curid=2829753", "title": "Hector Garcia", "text": ""}
{"id": "2829762", "revid": "1305772", "url": "https://it.wikipedia.org/wiki?curid=2829762", "title": "\u00c1lvaro Gonz\u00e1lez de Galdeano", "text": "Professionista dal 1992 al 2004, vinse una tappa al Giro d'Italia e una alla Vuelta a Espa\u00f1a. Dal 2010 al 2013 \u00e8 stato direttore tecnico dell'Euskaltel-Euskadi.\nCarriera.\nFratello maggiore di Igor Gonz\u00e1lez de Galdeano, ha debuttato nel professionismo nel 1992 con il team spagnolo Artiach. Nel 1995 si \u00e8 trasferito all'Euskadi unitamente al fratello appena passato professionista, con cui ha condiviso tutta la carriera, approdando in seguito a Vitalicio Seguros e ONCE (poi rinominata in Liberty Seguros).\nL'anno pi\u00f9 ricco di risultati \u00e8 stato il 2000, quando si \u00e8 aggiudicato una tappa al Giro d'Italia, una alla Vuelta a Espa\u00f1a, nonch\u00e9 la maglia di campione spagnolo su strada. Nella stessa stagione \u00e8 tuttavia incappato in un controllo antidoping, realizzato in agosto al Gran Premio de Llodio, che ha evidenziato l'utilizzo di nandrolone. La squalifica, arrivata nel mese di ottobre, lo ha obbligato a sei mesi di sospensione, poi ridotti a tre.\nAltri risultati di rilievo da lui conseguiti sono le due tappe vinte alla Vuelta a Asturias ed i tre podii nella prova a cronometro del campionato nazionale.\nUna volta appesa la bici al chiodo ha intrapreso l'attivit\u00e0 di direttore sportivo, prima all'Orbea, e dal 2010 all'Euskaltel-Euskadi dove, tra gli altri, condivide il ruolo con il fratello Igor."}
{"id": "2829763", "revid": "1652635", "url": "https://it.wikipedia.org/wiki?curid=2829763", "title": "Cristo", "text": "Cristo (dal greco , \"Christ\u00f3s\") \u00e8 la traduzione greca del termine ebraico \"ma\u0161\u00edakh\" (\u05de\u05b8\u05e9\u05b4\u05c1\u05d9\u05d7\u05b7, \u00abunto\u00bb), dal quale proviene l'italiano messia. Il significato di questo titolo onorifico deriva dal fatto che nell'antico Medio Oriente re, sacerdoti e profeti venivano solitamente scelti e consacrati tramite l'unzione con oli aromatici.\nUso del termine.\nNell'Antico Testamento l'Unzione del Signore era riservata al Sommo sacerdote, ai re di Israele e ai loro profeti. Nella Septuaginta, tuttavia, la parola \"messia\" compare soltanto due volte in Daniele 9:26 e nel Salmo 2:2 in riferimento al principe promesso a Israele, quale titolo riservato esclusivamente a colui che secondo la promessa del Signore avrebbe dovuto essere nello stesso tempo Re e Salvatore.\nIl termine \u00e8 esclusivamente utilizzato come titolo di Ges\u00f9, che i cristiani riconoscono come il Messia inviato da Dio per la realizzazione del regno dei cieli. Per cristologia, invece, si intende quella parte della teologia che studia e definisce la duplice natura umana e divina di Ges\u00f9, con particolare attenzione alla sua relazione con Dio.\nAl tempo di Ges\u00f9 il Giudaismo del Secondo Tempio presentava notevoli differenze di ordine sociale, politico, culturale e religioso fra le trib\u00f9 di Israele. Ciononostante i Giudei hanno utilizzato per secoli il termine \"moshiach\" (l'Unto) per riferirsi al Messia dei profeti. Numerosi passaggi dell'Antico Testamento sono reputati dalla religione ebraica come elementi a carattere messianico, pur con differenti sfumature di significato, ma in numero nettamente maggiore a quelli riconosciuti come tali dalla Cristianit\u00e0.\nNel Vangelo secondo Luca () Ges\u00f9 predica nella sinagoga di Nazaret con riferimento all'Unzione del Signore, come profetizzata da Isaia: \nIl Nuovo Testamento riconosce e identifica il Messia delle profezie in Ges\u00f9 il Nazareno, cui San Pietro apostolo e primo pontefice riserva le parole: \u00abTu sei il Cristo, il Figlio del Dio vivente\u00bb. Allo stesso modo il primo verso del Vangelo secondo Marco identifica Ges\u00f9 con il Cristo e il Figlio di Dio. Tuttavia sempre Marco non utilizza mai la parola \"Cristo\" come sostitutivo o come parte del nome proprio di persona di Ges\u00f9. Invece il primo verso del Vangelo secondo Matteo utilizza la parola \"Cristo\" come nome proprio e al verso 16 afferma \u00abGes\u00f9, chiamato il Cristo\u00bb. Infine, nel Vangelo secondo Giovanni, Ges\u00f9 definisce s\u00e9 stesso \"il Figlio di Dio\" un numero di volte maggiore di quello riscontrato nei tre sinottici.\nL'integrazione dell'articolo determinativo nel nome di \"Cristo\" e il suo progressivo mutare da titolo a nome proprio, a s\u00e9 stante, indica che i Cristiani riconoscevano in Ges\u00f9 il Nazareno il Messia profetizzato nell'Antico Testamento, in un modo migliore e in un grado pi\u00f9 alto rispetto al popolo ebraico.\nPresso gli gnostici il Cristo era considerato un'entit\u00e0 diversa da quella dell'uomo Ges\u00f9, discesa su quest'ultimo al momento del battesimo nel Giordano. Ireneo di Lione sosteneva invece che \"Cristo\" fosse solo il nome da lui ottenuto a seguito dell'unzione dello Spirito Santo, e che il battesimo perci\u00f2 presupponesse gi\u00e0 l'assunzione della carne da parte del Figlio di Dio.\nSimbologia solare del Cristo.\nNei primordi del cristianesimo inoltre, alla qualifica del Cristo era attribuita la simbologia propria di una divinit\u00e0 solare, attestata, tra l'altro, dal fatto che il giorno della sua nascita veniva a coincidere con la festa del \"Dies Natalis Sol Invictus\".\nI primi cristiani pregavano in direzione del sole nascente, e per molti secoli le chiese furono costruite con l'abside orientata verso est. In seguito l'identificazione del Cristo con il Sole rimase codificata nei simboli utilizzati nelle chiese.\nNel Medioevo la discesa del Cristo-Sole nel calice della Luna diede luogo all'iconografia del sacro Graal.\nAgli inizi del Rinascimento, con il riemergere di correnti ermetico-esoteriche facenti capo a una \"prisca theologia\" di stampo neoplatonico, Giovanni Pico della Mirandola ribadiva che \u00abil Messia non ci pu\u00f2 venir presentato da nessun simbolo meglio che dal Sole\u00bb, mentre Marsilio Ficino spiegava che \u00abnulla si trova nel mondo che pi\u00f9 del Sole rassomigli alla divina Trinit\u00e0: la fecondit\u00e0 indica il Padre, la luce simile all'intelligenza rappresenta il Figlio concepito secondo intelligenza, il calore lo Spirito d'amore\u00bb.\nUn secolo dopo anche Tommaso Campanella scriveva in \"La citt\u00e0 del sole\" che gli abitanti di codesta utopia servono Dio \u00absotto l'insegna del Sole, ch'\u00e8 insegna e volto di Dio, da cui viene la luce, e 'l calore e ogni altra cosa\u00bb."}
{"id": "2829764", "revid": "287204", "url": "https://it.wikipedia.org/wiki?curid=2829764", "title": "Torneo di Wimbledon 1988", "text": "Il Torneo di Wimbledon 1988 \u00e8 stata la 102\u00aa edizione del Torneo di Wimbledon e terza prova stagionale dello Slam per il 1988.Si \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna dal 20 giugno al 4 luglio 1988. Il torneo ha visto vincitore nel singolare maschile lo svedese Stefan Edberg\nche ha sconfitto in finale in 4 set il tedesco Boris Becker col punteggio di 4\u20136, 7\u20136(2), 6\u20134, 6\u20132.\nNel singolare femminile si \u00e8 imposta la tedesca Steffi Graf che ha battuto in finale in 3 set la statunitense Martina Navr\u00e1tilov\u00e1. Nel doppio maschile hanno trionfato Kenneth Flach e Robert Seguso, il doppio femminile \u00e8 stato vinto dalla coppia formata da Steffi Graf e Gabriela Sabatini e nel doppio misto hanno vinto Zina Garrison con Sherwood Stewart.\nRisultati.\nSingolare maschile.\n Stefan Edberg ha battuto in finale Boris Becker 4\u20136, 7\u20136(2), 6\u20134, 6\u20132\nSingolare femminile.\n Steffi Graf ha battuto in finale Martina Navr\u00e1tilov\u00e1 5\u20137, 6\u20132, 6\u20131\nDoppio maschile.\n Kenneth Flach / Robert Seguso hanno battuto in finale John Fitzgerald / Anders J\u00e4rryd 6\u20134, 2\u20136, 6\u20134, 7\u20136(3)\nDoppio femminile.\n Steffi Graf / Gabriela Sabatini hanno battuto in finale Larisa Neiland / Nata\u0161a Zvereva 6\u20133, 1\u20136, 12\u201310\nDoppio misto.\n Zina Garrison / Sherwood Stewart hanno battuto in finale Gretchen Magers / Kelly Jones 6\u20131, 7\u20136(3)\nJunior.\nSingolare ragazzi.\n Nicol\u00e1s Pereira ha battuto in finale Guillaume Raoux, 7\u20136(4), 6\u20132\nSingolare ragazze.\n Brenda Schultz ha battuto in finale Emmanuelle Derly, 7\u20136(5), 6\u20131\nDoppio ragazzi.\n Jason Stoltenberg / Todd Woodbridge hanno battuto in finale David Rikl / Tom\u00e1\u0161 Anzari, 6\u20134, 1\u20136, 7\u20135\nDoppio ragazze.\n Jo-Anne Faull / Rachel McQuillan hanno battuto in finale Alexia Dechaume / Emmanuelle Derly, 4\u20136, 6\u20132, 6\u00a0\u2013 3"}
{"id": "2829772", "revid": "287204", "url": "https://it.wikipedia.org/wiki?curid=2829772", "title": "Alvaro Gonzalez de Galdeano", "text": ""}
{"id": "2829776", "revid": "287204", "url": "https://it.wikipedia.org/wiki?curid=2829776", "title": "Carole Andr\u00e8", "text": ""}
{"id": "2829777", "revid": "260676", "url": "https://it.wikipedia.org/wiki?curid=2829777", "title": "Monaca di Monza", "text": "Figlia primogenita di un nobile spagnolo, il conte di Monza Martino de Leyva y de la Cueva-Cabrera, a tredici anni fu costretta dal padre a entrare come novizia nell'Ordine di San Benedetto; a sedici anni pronunci\u00f2 i voti e divent\u00f2 la monaca suor Virginia Maria, dal nome della defunta madre. A fare scalpore fu la sua relazione (durata dal 1598 al 1608) con un uomo, il conte Gian Paolo Osio, dalla quale nacquero almeno due figli, un maschio nato morto o deceduto durante il parto e una bambina, che Osio riconobbe come propria figlia, Alma Francesca Margherita (8 agosto 1604), affidata alla nonna paterna, ma vista sovente dalla madre.\nL'amante di suor Virginia, che gi\u00e0 in precedenza era stato condannato per omicidio, uccise tre persone per nascondere la tresca, ma fu scoperto, condannato a morte in contumacia e poi assassinato il giorno prima della sua condanna da un uomo che egli riteneva suo amico. L'arcivescovo Federico Borromeo, messo al corrente della vicenda, ordin\u00f2 un processo canonico nei confronti della monaca di Monza: al termine del procedimento suor Virginia fu condannata a essere \"murata viva\" nel Ritiro di Santa Valeria, dove trascorse quasi quattordici anni chiusa in una stanzetta (2,50 x 3,50) priva quasi completamente di comunicazione con l'esterno, ad eccezione di una feritoia che permetteva il ricambio di aria e la consegna dei viveri indispensabili. Sopravvissuta alla pena, rimase a Santa Valeria fino alla morte.\nFu Contessa di Monza (1600-1607) durante il regno di Filippo III di Spagna e amministrava il territorio (circa trenta chilometri quadrati) dal monastero, insieme ai fratelli Luigi, Antonio II e Gerolamo (due anni per uno). Un altro fratellastro di Marianna fu il figlio di primo letto di sua madre Virginia Marino, il signore di Sassuolo Marco III Pio di Savoia (1568-1599). Dai fratelli de Leyva il titolo di Conte di Monza pass\u00f2 a don Giovanni Battista Durini nel 1648; la dinastia duriniana govern\u00f2 Monza e il suo territorio fino alla fine del regime feudale.\nLa sua notoriet\u00e0 \u00e8 dovuta soprattutto al romanzo \"I promessi sposi\", nel quale Alessandro Manzoni si ispir\u00f2 alla storia di questa imbarazzante vicenda, enfatizzando per\u00f2 gli eventi, cambiando ad esempio la composizione della famiglia, la cronologia, particolari biografici e il nome stesso degli amanti che diventano Egidio e suor Gertrude.\nBiografia.\nFamiglia e giovinezza.\nMaria Anna de Leyva era figlia di Martino de Leyva e di Virginia Maria Marino; Martino era per diritto ereditario conte di Monza, quindi bisnipote di quell'Antonio de Leyva distintosi nella battaglia di Pavia del 1525 per i cui meriti fu investito del feudo di Monza da Carlo V. Martino de Leyva era a sua volta figlio di Luigi de Leyva, primo governatore spagnolo di Milano. La madre di Maria Anna, Virginia Maria, era figlia di Tommaso Marino. Virginia Maria Marino, vedova dal 1573 del conte Ercole Pio di Savoia, signore di Sassuolo, da cui ebbe un solo figlio maschio, Marco III Pio di Savoia, e quattro femmine, il 22 dicembre 1574 spos\u00f2 Martino de Leyva, portandogli una cospicua dote fra cui i fondi delle cascine \"Mirabello\" e dei \"Pomi\" di Monza.\nNeanche un anno dopo aver dato alla luce la figlia, Virginia Maria Marino mor\u00ec di peste a Milano, nel 1576, lasciando eredi universali in parti uguali i figli avuti dai due matrimoni (a Maria Anna spett\u00f2 la propriet\u00e0 di palazzo Marino e met\u00e0 del patrimonio da dividere con Marco Pio di Savoia) e l'usufrutto al marito vedovo Martino de Leyva.\nDa qui nacque una serie di controversie legali e malversazioni finalizzate a privare la piccola Maria Anna dell'eredit\u00e0 materna e anche per questo la ragazza fu indotta a entrare nel monastero di Santa Margherita in Monza, decisione a cui non fu certo estranea l'algida e bigotta zia paterna Maria Anna, marchesa Stampa-Chiari, alle cui cure era stata affidata dal padre assente. L'alternativa proposta alla giovane fu quella di unirsi in matrimonio con Gustavo Branciforte (o Branciforti), principe di Butera, di ben venticinque anni pi\u00f9 vecchio di lei.\nMartino de Leyva si rispos\u00f2 a Valencia, in Spagna, nel 1588 facendosi una nuova famiglia e dimenticandosi del tutto della figlia Marianna a Monza. \u00c8 interessante rilevare che la nuova sposa del padre, Anna Viquez de Moncada era la sorella di Ferdinando Moncada, conte di Cammarota e duca di San Giovanni, il cui figlio Luigi rinsald\u00f2 i legami con la famiglia Branciforte.\nMonacazione.\nEntr\u00f2, dunque, nel monastero urbano benedettino di Santa Margherita a Monza, che oggi non esiste pi\u00f9 in quanto bombardato dagli alleati nel 1944 (al suo posto sorge la chiesa di San Maurizio, antistante la piazzetta Santa Margherita). Suo padre l'aveva accompagnata il 15 marzo 1589 per depositare la dote alla badessa Beatrice Castiglioni: il 12 settembre 1591, compiuto il noviziato, Marianna pronunciava i voti. \u00c8 significativo che Marianna abbia assunto il nome materno, Virginia, per affrontare la sua nuova vita monastica.\nNella comunit\u00e0 la nobildonna aveva una posizione privilegiata: risiedeva in un piccolo appartamento separato, assistita da quattro suore ausiliarie e dame di compagnia, oltre ad una conversa per le mansioni di servizio. Riscuoteva i tributi e s'informava sui problemi dei monzesi. Il temperamento di suor Virginia, in quanto feudataria di Monza e appartenente ad una delle pi\u00f9 influenti famiglie del ducato spagnolo di Milano, era altezzoso e arrogante: malmenava alcune consorelle non obbedienti e perseguit\u00f2 la sospettosa priora Francesca Imbresaga, destituendola dall'incarico e assegnandole umili lavori da svolgere. La causa predominante di tale comportamento era la relazione che aveva intrecciato con il nobile monzese Gian Paolo Osio, la cui abitazione confinava con il monastero.\nRelazione con Gian Paolo Osio.\nIl monastero urbano di Santa Margherita, dove risiedeva suor Virginia, confinava con la casa di Gian Paolo Osio. Si \u00e8 certi del fatto che l'Osio prese la cattiva abitudine di osservare, dalla sua tenuta, le educande che passeggiavano e giocavano nel cortile del monastero. Un giorno ne adocchi\u00f2 una e cominci\u00f2 ad amoreggiare con lei. L'educanda in questione si chiamava Isabella, figlia di Giovanni Maria e di Isabella degli Hortensi, ricca famiglia di Monza.\nVenuta a conoscenza della relazione, Suor Virginia (contessa di Monza e maestra delle educande) riprese aspramente l'educanda e fece letteralmente una scenata all'Osio.\nLa faccenda non si limit\u00f2 solo ad una sgridata: il fatto fu riportato ai genitori di Isabella e questi la portarono via dal monastero.\nDopo qualche giorno in Monza venne ucciso da un colpo di archibugio un certo Molteno, agente fiscale dei de Leyva. Circolarono voci che il mandante dell'omicidio fosse l'Osio al fine di vendicarsi del rabbuffo subito e dell'allontanamento dell'oggetto delle sue concupiscenze, cos\u00ec egli rest\u00f2 a lungo chiuso in casa o nel proprio giardino, da l\u00ec riprendendo le osservazioni verso le finestre del monastero.\nCon sfrontata spavalderia l'Osio volle quindi osare riprendere la tresca, ma stavolta con una monaca di alto lignaggio, ovvero proprio colei che l'aveva ostacolato. Tuttavia, la Signora pi\u00f9 di una volta declin\u00f2 i suoi approcci.\nIl giovane riusc\u00ec infine ad attrarre l'attenzione della Signora:\nLa feudataria di Monza, tuttavia, reag\u00ec duramente e ne chiese l'arresto:\ntanto che l'Osio sarebbe restato latitante da Monza per circa un anno. Qualche tempo dopo il bel Gian Paolo, impetrato il perdono della Signora grazie alla mediazione dei fratellastri di lei suoi amici, inizi\u00f2 a presentarsi assiduamente alla Messa e continu\u00f2 le osservazioni dalla finestra, che continuavano a procurar turbamento all'autorevole suora, ma ne scalfivano le resistenze.\nSecondo la testimonianza di suor Ottavia, avendo visto dalla finestra della sua camera l'Osio passeggiare nel giardino, ella avrebbe detto: \"si potria mai vedere la pi\u00f9 bella cosa..?\"\nIn un giorno imprecisato della primavera del 1598, l'Osio e suor Virginia iniziarono a scambiarsi lettere; questo carteggio avveniva grazie alle sue due pi\u00f9 care collaboratrici e confidenti, suor Ottavia Ricci e suor Benedetta Homati. Queste manovre inconcludenti durarono alcuni mesi fino a quando i due s'incontrarono fuori dal parlatorio, ma nulla avvenne in quanto era presente suor Ottavia. La coppia s'incontr\u00f2 una seconda volta, sempre con la presenza delle amiche fidate, e nel parlatorio l'Osio, secondo la successiva confessione di lei, abus\u00f2 sessualmente della monaca.\nI due ripresero a frequentarsi solo dopo che l'Osio le invi\u00f2 numerose lettere che attestavano il suo pentimento. Suor Ottavia, nella sua deposizione del 4 dicembre 1607, rivel\u00f2 che i due amanti spesso s'incontravano nel monastero ed esattamente nella camera della Signora; sempre secondo lei la coppia aveva rapporti sessuali anche in sua presenza e di suor Benedetta, in quanto le tre monache avevano la camera in comune. La tresca intanto continu\u00f2 assumendo carattere quasi consuetudinario con scambi di regali reciproci fra i due amanti.\nUna notte dei primi mesi del 1602 \"la Signora\" diede alla luce, assistita dalle sue confidenti, \"un putto morto\"; questo fatto venne confermato dalla testimonianza di suor Ottavia, la quale afferm\u00f2 inoltre che il cadaverino venne portato via dall'Osio. Secondo il Ripamonti due altre monache favorivano l'intrigo, coinvolte, forse non ignara la Signora, in una relazione a tre: esse infatti \u00absoggiacquero con l'Osio\u00bb. Ci\u00f2 che fece durare la loro relazione a lungo fu il forte potere persuasivo della Monaca e dei molti privilegi dei quali abusava e il fascino esercitato dall'Osio anche sulle monache.\nL'8 agosto 1604 suor Virginia diede alla luce la figlia Alma Francesca Margherita, che l'Osio port\u00f2 a Milano perch\u00e9 fosse battezzata solennemente nella chiesa di Sant'Andrea, con un padrino all'altezza delle sue origini aristocratiche ovvero il conte Francesco D'Adda. Inoltre la bambina frequentava spesso il monastero di Santa Margherita in compagnia del padre. Ci\u00f2 ha fatto ritenere che la relazione tra suor Virginia e l'Osio fosse ormai pressoch\u00e9 di dominio pubblico e non si facessero molti sforzi per nasconderla.\nScandalo.\nLa situazione precipit\u00f2 nel 1606, quando la giovane conversa Caterina Cassini da Meda, di povere origini e diventata monaca solamente per motivi economici, scoperta la storia, minacci\u00f2 di rendere pubblica la relazione. Ormai era diventata un elemento scomodo in quanto continuava a ricattarli; cos\u00ec una sera Gian Paolo Osio la uccise con tre colpi sulla testa, usando un piede di porco, e poi, con l'aiuto di suor Virginia (di solito poco collaborativa), suor Benedetta e suor Ottavia, ne nascose il corpo nel pollaio del monastero e fece un buco nella muraglia per dare ad intendere che fosse scappata; successivamente rimosse il cadavere.\nIn seguito Osio tent\u00f2 di eliminare due suore complici, Ottavia Ricci e Benedetta Homati, gi\u00e0 coinvolte nella relazione a vario titolo (probabilmente sorveglianti e, prima o in seguito, amanti dello stesso Osio e quindi complici attive), per assicurarsi che non parlassero l'uomo affog\u00f2 l'una nel Lambro e gett\u00f2 l'altra in un pozzo poco distante. La prima si salv\u00f2, l'altra sopravvisse per poco tempo ma sufficiente per denunciare tutto alle autorit\u00e0.\nSuor Virginia, malgrado un'animata resistenza (pare che la monaca si difendesse dall'arresto brandendo una lunga spada), fu arrestata il 15 novembre 1607 a Monza. Gian Paolo Osio invece, condannato a morte in contumacia e ricercato, si rifugi\u00f2 a Milano presso i nobili Taverna suoi amici, ma essi lo tradirono e lo uccisero a bastonate nei sotterranei del loro palazzo in corso Monforte, non tanto per incassare la taglia che era stata offerta per la sua cattura, ma piuttosto per opportunit\u00e0 politica. La sua testa mozzata fu poi gettata ai piedi del governatore spagnolo Fuentes. La morte di Osio lasci\u00f2 la madre a mendicare l'interesse e le sovvenzioni del governo per s\u00e9 e la nipotina.\nIl 15 novembre del 1607, dopo l'arresto a Monza, suor Virginia de Leyva venne trasferita a Milano nel monastero delle benedettine di Sant'Ulderico, dette monache del Bocchetto. Il processo a suo carico si concluse il 17 ottobre 1608 con la condanna alla reclusione a vita in una cella murata. Ella cos\u00ec per ordine del cardinale Federico Borromeo fu trasferita nella casa delle Convertite di Santa Valeria a Milano nei pressi della chiesa di Sant'Ambrogio. Tale luogo non era un monastero ma un ritiro, inospitale e abbietto in Milano, dove veniva dato ricovero alle prostitute non pi\u00f9 attive, per punizione e per tentare di redimerle.\nRedenzione e morte.\nIl 25 settembre 1622 avvenne la sua liberazione per volere del cardinale Borromeo. Dopo quasi quattordici anni trascorsi in una celletta di 1,50 per 2,50, murata la porta e la finestra \u00abin modo che non vedesse se non tanto spiracolo bastante a pena per dire l'Ofitio\u00bb, suor Virginia fu esaminata dal cardinale Borromeo e trovata redenta: le fu quindi concesso il perdono, ma ella volle rimanere nello stesso malfamato ritiro di Santa Valeria.\nAttirata l'attenzione di Borromeo per i suoi atti di piet\u00e0, fu presa ad esempio come peccatrice pentita e incoraggiata dallo stesso cardinale a scrivere lettere che venissero in aiuto alle religiose bisognose di conforto o talora monache incerte sulla propria vocazione o vacillanti. Visse a Santa Valeria per altri ventotto anni, fino alla morte, avvenuta il 17 gennaio 1650 all\u2019et\u00e0 di settantaquattro anni.\nLa monaca di Monza nella cultura di massa.\n\"I promessi sposi\".\nNel romanzo \"I promessi sposi\" Alessandro Manzoni riprese la figura della \"Monaca di Monza\", tuttavia cambi\u00f2 i nomi ai personaggi (suor Virginia \u00e8 chiamata nel romanzo Gertrude, il suo amante \u00e8 chiamato Egidio), oltre a variare alcuni particolari - la monacazione era una suggestione imposta direttamente dal padre; presenti e complici sia la madre che il fratello maggiore, furono modificate altre circostanze -, ne trasport\u00f2 la vicenda in avanti nel tempo di alcuni anni (l'azione del romanzo si svolgeva tra il 1628 e il 1630, oltre vent'anni dopo i fatti reali).\nLa storia aveva uno spazio maggiore in \"Fermo e Lucia\".\nEra la figlia del secolo (il Seicento), che obbediva in tutto e per tutto ai precetti della religione adottata e alle cieche leggi dell'orgoglio del casato. Il padre-principe le aveva detto: \"Il sangue si porta per tutto dove si va\"; \"comanderai a bacchetta\"; \"farai alto e basso\" (capitolo IX). Manzoni scriveva ancora nel IX capitolo: \"Ma la religione, come l'avevano insegnata alla nostra poveretta, e come essa l'aveva ricevuta, non bandiva l'orgoglio, anzi lo santificava e lo proponeva come un mezzo per ottenere una felicit\u00e0 terrena. Privata cos\u00ec della sua essenza, non era pi\u00f9 la religione, ma una larva come l'altre\".\nEra condotta fatalmente a sentire e accettare la logica dei suoi torturatori; antagonista del padre, cresceva formata della stessa sostanza spirituale di lui. Non sognava l'amore, ma, come scrisse il critico Eugenio Donadoni, l'amore-pompa, l'amore-vassallaggio. In monastero si sentiva la figlia del principe; da educanda godeva di distinzioni e privilegi, da monaca era la \"Signora\".\nEducata alla religione dell'orgoglio di casta e di famiglia, Gertrude era una creatura debole: \"per decidere della sua sorte non occorre il suo consenso, ma solo la sua presenza\" (cap. IX). La giovane non agisce, agiscono gli altri per lei. Indice di fiacchezza morale erano sia il suo orgoglio, frutto dell'educazione familiare, sia il suo ritiro interiore dove le era piacevole ritirarsi dalle lotte che non sapeva affrontare per vivere le sue illusioni e idolatrare le sue passioni. Tornare alla vita era per lei rientrare in bal\u00eca degli altri. Non aveva neppure la forza della malvagit\u00e0, non aveva coscienza del delitto, ma mancanza di coscienza. Non aveva l'energia necessaria per operare la propria salvazione. Manzoni provava piet\u00e0 per lei (chiamandola \"Gertrudina\", \"poveretta\", \"innocentina\") ma come giudice era inesorabile: \"La sventurata rispose\" (cap. X).\nNella concisione di questa celebre frase si coglie la gravit\u00e0 del gesto, tanto per la trasgressione di Gertrude ai voti monacali, quanto per le conseguenze drammatiche che ne deriveranno. Ella \u00e8 \"sventurata\" poich\u00e9 non ha saputo cogliere le occasioni di ravvedimento e di espiazione. Nella vicenda di Gertrude diventa essenziale il rapporto con il principe-padre (padre della Monaca di Monza) che con la sua autorit\u00e0 e volont\u00e0 impone una monacazione forzata. Gertrude vive con soggezione e paura questo rapporto, incapace di reagire e subendone l'egoistica violenza, al punto di trovare un attimo di pace solo quando vede nel padre la soddisfazione per la sua scelta monacale: \"allora, finalmente, fu, per un istante, tutta contenta\" (cap. X).\nL'atteggiamento di timore e di sudditanza psicologica di Gertrude viene espresso soprattutto attraverso lo sguardo, per la sua incapacit\u00e0 a parlare (per esempio, nel capitolo X: \"senza alzare gli occhi in viso al padre, gli si butt\u00f2 in ginocchioni davanti\"; \"alz\u00f2 essa verso il padre uno sguardo tra atterrito e supplichevole\"; \"quegli occhi governavano le sue mosse e il suo volto, come per mezzo di redini invisibili\"). A causa della sua monacazione forzata e, di conseguenza, della fede che le \u00e8 stata imposta, \u00e8 portata a creare in s\u00e9 stessa due personalit\u00e0. Una che la porta a peccare, e l'altra che la fa sentire in colpa del peccato appena commesso. Possiamo riscontrare questa cosa anche nel fatto che una parte della sua personalit\u00e0 la spinge ad aiutare Lucia, un'altra a fare il contrario, in quanto provava invidia per Lucia, che si stava per sposare, mentre lei non avrebbe mai potuto.\nLa monacazione forzata nella letteratura.\nIl racconto manzoniano \u00e8 la ripresa di un topos letterario della letteratura europea dal Seicento all'Ottocento. Alcuni esempi sono i seguenti:\nPosteriori al romanzo manzoniano sono: \"Misteri del chiostro napoletano\" (1864) di Enrichetta Caracciolo, \"Storia di una capinera\" (1871) di Giovanni Verga e, nel Novecento italiano, \"Lettere di una novizia\" di Guido Piovene e \"La suora giovane\" (1959) di Giovanni Arpino."}
{"id": "2829783", "revid": "86341", "url": "https://it.wikipedia.org/wiki?curid=2829783", "title": "Felix Loch", "text": "\u00c8 il figlio di Norbert, gi\u00e0 slittinista di alto livello ed attuale direttore tecnico della nazionale tedesca di slittino.\nBiografia.\nHa iniziato a gareggiare per la nazionale tedesca nelle varie categorie giovanili nella specialit\u00e0 del singolo, ottenendo un secondo posto nella classifica finale della Coppa del Mondo giovani nel singolo nella stagione 2004/05 e la vittoria in quella juniores del 2005/06, sempre nel singolo. Ha inoltre conquistato cinque medaglie, tra le quali quattro d'oro, ai campionati mondiali juniores.\nCoppa del Mondo.\nA livello assoluto ha esordito in Coppa del Mondo nella stagione 2006/07, ha conquistato il primo podio il 17 novembre 2007 nella gara a squadre a Lake Placid (3\u00b0) e la prima vittoria il 5 dicembre 2009 nel singolo ad Altenberg. Ha trionfato per sette volte in classifica generale nella specialit\u00e0 del singolo: nel 2011/12, nel 2012/13, nel 2013/14, nel 2014/15, nel 2015/16, nel 2017/18 e nel 2020/21; nel 2015/16 e nel 2020/21 si \u00e8 aggiudicato anche il trofeo nel singolo sprint, mentre nel 2020/21 ha fatto suo anche il neonato trofeo dell'individuale maschile (costituito dalle sole gare \"classiche\" senza quelle sprint). \nHa altres\u00ec al suo attivo 41 vittorie di tappa nel singolo, grazie alle quali ricopre la seconda posizione nella graduatoria di sempre; davanti a lui soltanto l'italiano Armin Z\u00f6ggeler, in testa a quota 57. Il 16 gennaio 2021 a Oberhof, durante la settima tappa della stagione 2020/21, ottenne la sua settima vittoria di fila nel singolo (escludendo le gare sprint), battendo il precedente record (sei) che apparteneva ad Armin Z\u00f6ggeler e all'austriaco Markus Prock.\nGiochi olimpici.\nHa preso parte a tre edizioni dei Giochi olimpici invernali: a ha conquistato la medaglia d'oro nel singolo, divenendo, a soli 20 anni di et\u00e0, il pi\u00f9 giovane campione olimpico della specialit\u00e0 nella storia di questa disciplina, a ha bissato il titolo nell'individuale e ha trionfato anche nella gara a squadre mentre non vince medaglie nel : ha concluso la prova del singolo al quinto posto dopo essere stato al comando della graduatoria al termine delle prime tre manches a causa di un grave errore nell'ultima discesa, e non \u00e8 stato scelto per la prova a squadre. Anche a resta a secco di medaglie.\nCampionati mondiali ed europei.\nHa preso parte altres\u00ec a dodici edizioni dei campionati mondiali conquistando un totale di diciannove medaglie, delle quali tredici d'oro. Nel dettaglio i suoi risultati nelle prove iridate sono stati, nel singolo: nono a Igls 2007, medaglia d'oro a Oberhof 2008, medaglia d'oro a Lake Placid 2009, medaglia d'argento a Cesana Torinese 2011, medaglia d'oro a Altenberg 2012, medaglia d'oro a Whistler 2013, medaglia d'argento a Sigulda 2015, medaglia d'oro a Sch\u00f6nau am K\u00f6nigssee 2016, sesto a Igls 2017, medaglia d'oro a Winterberg 2019, nono a So\u010di 2020 e medaglia d'argento a Sch\u00f6nau am K\u00f6nigssee 2021; nel singolo sprint: medaglia d'oro a Sch\u00f6nau am K\u00f6nigssee 2016, decimo a Igls 2017, medaglia d'argento a Winterberg 2019, tredicesimo a So\u010di 2020 e quarto a Sch\u00f6nau am K\u00f6nigssee 2021; nelle prove a squadre: medaglia d'oro a Oberhof 2008, medaglia d'oro a Lake Placid 2009, medaglia d'oro a Altenberg 2012, medaglia d'oro a Whistler 2013, medaglia d'oro a Sigulda 2015, medaglia d'oro a Sch\u00f6nau am K\u00f6nigssee 2016, medaglia di bronzo a Winterberg 2019 e medaglia d'argento a Sch\u00f6nau am K\u00f6nigssee 2021. Nell'edizione di Cesana Torinese 2011 e in quella successiva di Altenberg ha conseguito inoltre la medaglia d'oro nel singolo nella speciale classifica riservata agli under 23.\nIl titolo nel singolo ottenuto nel 2008 ha fatto di Loch il campione del mondo pi\u00f9 giovane nella storia dello slittino, con 18 anni di et\u00e0. Inoltre i sei successi nella gara dell'individuale lo pongono al primo posto, a pari merito con l'italiano Armin Z\u00f6ggeler, nella classifica dei plurivincitori della specialit\u00e0.\nAi campionati europei vanta invece undici medaglie, di cui sei d'oro: tre conquistate nel singolo a Oberhof 2013, Altenberg 2016 e a Sigulda 2021, e altrettante colte nelle gare a squadre a Oberhof 2013, a So\u010di 2015 e ad Altenberg 2016; completano il suo palma\u00e8s continentale ulteriori due argenti e tre bronzi.\nHa inoltre vinto sette titoli nazionali nel singolo e sei nella gara squadre.\nLoch poteva vantare il record di velocit\u00e0 massima registrato nella storia di questo sport con 153.937 km/h ottenuto a Whistler (Canada) il 21 febbraio 2009 e poi battuto dall'austriaco Manuel Pfister nelle sessioni di allenamento dei Giochi olimpici invernali di Vancouver 2010 ove raggiunse il picco di 154 km/h.. La pista fu poi accorciata in seguito alla morte dell'atleta georgiano Nodar Kumaritashvili e da allora non fu pi\u00f9 possibile raggiungere tali limiti."}
{"id": "2829787", "revid": "1965197", "url": "https://it.wikipedia.org/wiki?curid=2829787", "title": "Guido Zappa", "text": "Biografia.\n\u00c8 famoso soprattutto per i contributi alla teoria dei gruppi, mentre altre sue ricerche hanno interessato la geometria combinatoria, la geometria algebrica e l'analisi, oltre alla storia della matematica. Zappa \u00e8 particolarmente conosciuto per l'approfondimento di alcune curve algebriche, legate agli studi di Francesco Severi che fu suo maestro. \nIl 2 aprile 1980 divenne Socio dell'Accademia delle Scienze di Torino. "}
{"id": "2829789", "revid": "287204", "url": "https://it.wikipedia.org/wiki?curid=2829789", "title": "Torneo di Wimbledon 1987", "text": "Il Torneo di Wimbledon 1987 \u00e8 stata la 101\u00aa edizione del Torneo di Wimbledon e terza prova stagionale dello Slam per il 1987. Si \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna dal 22 giugno al 5 luglio 1987. Il torneo ha visto vincitore nel singolare maschile l'australiano Pat Cash\nche ha sconfitto in finale in 3 set il ceco Ivan Lendl col punteggio di 7\u20136(5), 6\u20132, 7\u20135.\nNel singolare femminile si \u00e8 imposta la statunitense Martina Navr\u00e1tilov\u00e1 che ha battuto in finale in 2 set la tedesca Steffi Graf. Nel doppio maschile hanno trionfato Ken Flach e Robert Seguso, il doppio femminile \u00e8 stato vinto dalla coppia formata da Claudia Kohde Kilsch e Helena Sukov\u00e1 e nel doppio misto hanno vinto Jeremy Bates con Jo Durie.\nRisultati.\nSingolare maschile.\n Pat Cash ha battuto in finale Ivan Lendl 7\u20136(5), 6\u20132, 7\u20135\nSingolare femminile.\n Martina Navr\u00e1tilov\u00e1 ha battuto in finale Steffi Graf 7\u20135, 6\u20133\nDoppio maschile.\n Ken Flach / Robert Seguso hanno battuto in finale Sergio Casal / Emilio S\u00e1nchez Vicario 3\u20136, 6\u20137(6), 7\u20136(3), 6\u20131, 6\u20134\nDoppio femminile.\n Claudia Kohde Kilsch / Helena Sukov\u00e1 hanno battuto in finale Betsy Nagelsen / Elizabeth Sayers Smylie 7\u20135, 7\u20135\nDoppio misto.\n Jeremy Bates / Jo Durie hanno battuto in finale Darren Cahill / Nicole Bradtke 7\u20136(10), 6\u20133\nJunior.\nSingolare ragazzi.\n Diego Nargiso ha battuto in finale Jason Stoltenberg, 7\u20136(6), 6\u20134\nSingolare ragazze.\n Nata\u0161a Zvereva ha battuto in finale Julie Halard, 6\u20134, 6\u20134\nDoppio ragazzi.\n Jason Stoltenberg / Todd Woodbridge hanno battuto in finale Diego Nargiso / Eugenio Rossi, 6\u20133, 7\u20136(2)\nDoppio ragazze.\n Natal'ja Medvedeva / Nata\u0161a Zvereva hanno battuto in finale Kim Il-soon / Paulette Moreno, 6\u20132, 5\u20137, 6\u00a0\u2013 0"}
{"id": "2829790", "revid": "767487", "url": "https://it.wikipedia.org/wiki?curid=2829790", "title": "Roberto Lovera", "text": "Carriera.\nCon l' ha disputato due edizioni dei Giochi olimpici (Londra 1948 e Helsinki 1952) e i Campionati del mondo del 1954."}
{"id": "2829791", "revid": "1124164", "url": "https://it.wikipedia.org/wiki?curid=2829791", "title": "Madonna del Certosino", "text": "La Madonna del Certosino \u00e8 un dipinto tempera su tavola (46x40,5 cm) di Bergognone, databile al 1488-1490 e conservata nella Pinacoteca di Brera a Milano.\nStoria.\nDella piccola tavola si conosce poco. Proviene dalla certosa di Pavia, dove decorava in tutta probabilit\u00e0 la cella di un monaco e dove Bergognone lavor\u00f2 dal 1486 al 1494. Arriv\u00f2 in Pinacoteca nel 1891, per acquisto dalla collezione di Carlo Henfrey a Pavia.\nDescrizione e stile.\nMaria tiene in piedi sul grembo Ges\u00f9 Bambino, che con una mano benedice un monaco certosino inginocchiato e in preghiera, mentre dietro di loro si trova santa Caterina da Siena. Si \u00e8 ipotizzato che il monaco fosse il committente o comunque il destinatario dell'opera, ma studi pi\u00f9 approfonditi tendono a identificarlo col beato Stefano Marconi, fervido devoto di santa Caterina e priore del convento tra il 1411 e il 1421.\nLa Vergine tiene in mano una rosa bianca, simbolo di purezza, che ha lo stesso significato del giglio retto da Caterina. Sulle ginocchia tiene anche un libro, simbolo delle Sacre Scritture che dovevano guidare la meditazione dei monaci. Le espressioni dei personaggi sono pudicamente trattenute, mentre pi\u00f9 incisiva \u00e8 l'individuazione fisiognomica, soprattutto del monaco.\nLo sfondo \u00e8 un lontano paesaggio tipicamente lombardo, dai colori quieti e un po' spenti; vi si vede una citt\u00e0 lacustre, con barchette e altre figure umane, e in alto a destra una chiesa isolata, probabile riferimento alla Certosa stessa."}
{"id": "2829792", "revid": "287204", "url": "https://it.wikipedia.org/wiki?curid=2829792", "title": "Proton Exora", "text": "La Proton Exora \u00e8 un'automobile monovolume a cinque porte prodotta dalla casa automobilistica malese Proton a partire dal mese di aprile 2009.\nIl contesto.\nLa Exora \u00e8 la prima monovolume prodotta dalla Proton e anche il primo veicolo di questo segmento progettato interamente in Malesia.\nLa vettura \u00e8 equipaggiata con il nuovo motore Campro 1.6 sviluppato dall'azienda malese congiuntamente con la Lotus (controllata anch'essa dalla Proton) e montato anche sulla Proton Persona. Questo motore \u00e8 dotato di fasatura variabile delle valvole ed \u00e8 in grado di erogare 125 Cv consentendo alla Exora di raggiungere 165\u00a0km/h di velocit\u00e0 massima."}
{"id": "2829793", "revid": "1573940", "url": "https://it.wikipedia.org/wiki?curid=2829793", "title": "Joseph Green", "text": "Biografia.\nJoseph L Green nacque nel 1931. Si laure\u00f2 in lettere all'University of Alabama. Svolse svariati lavori come operaio, edile e come supervisore di Boeing. \nAssunto nella NASA, svolse il suo impiego di responsabile presso il programma spaziale Americano per 37 anni, ritirandosi dalla NASA come Capo Deputato dell'ufficio Educazione al Kennedy Space Center. \nLa sua specializzazione era la preparazione dei \"NASA fact sheets\", brochure e altro materiale utilizzato nelle pubblicazione per il pubblico, dove i complessi concetti scientifici e d'ingegneria era spiegati in un linguaggio pi\u00f9 semplice e popolare."}
{"id": "2829794", "revid": "300067", "url": "https://it.wikipedia.org/wiki?curid=2829794", "title": "Roberto Lovera Vidal", "text": ""}
{"id": "2829796", "revid": "300067", "url": "https://it.wikipedia.org/wiki?curid=2829796", "title": "Nelson Demarco Riccardi", "text": ""}
{"id": "2829798", "revid": "300067", "url": "https://it.wikipedia.org/wiki?curid=2829798", "title": "H\u00e9ctor Garc\u00eda Otero", "text": ""}
{"id": "2829806", "revid": "767487", "url": "https://it.wikipedia.org/wiki?curid=2829806", "title": "Mart\u00edn Acosta y Lara", "text": "Carriera.\nCon l' ha disputato due edizioni dei Giochi olimpici (Londra 1948 e Helsinki 1952) e i Campionati del mondo del 1954."}
{"id": "2829807", "revid": "36426", "url": "https://it.wikipedia.org/wiki?curid=2829807", "title": "Madonna del certosino", "text": ""}
{"id": "2829808", "revid": "287204", "url": "https://it.wikipedia.org/wiki?curid=2829808", "title": "Martin Acosta y Lara", "text": ""}
{"id": "2829810", "revid": "287204", "url": "https://it.wikipedia.org/wiki?curid=2829810", "title": "Torneo di Wimbledon 1986", "text": "Il Torneo di Wimbledon 1986 \u00e8 stata la 100\u00aa edizione del Torneo di Wimbledon e seconda prova stagionale dello Slam per il 1986. Si \u00e8 giocato sui campi in erba dell'All England Lawn Tennis and Croquet Club di Wimbledon a Londra in Gran Bretagna dal 23 giugno al 6 luglio 1986. Il torneo ha visto vincitore nel singolare maschile il tedesco Boris Becker che ha sconfitto in finale in 3 set il ceco Ivan Lendl col punteggio di 6-4, 6\u20133, 7\u20135. Nel singolare femminile si \u00e8 imposta la statunitense Martina Navr\u00e1tilov\u00e1 che ha battuto in finale in 2 set la ceca Hana Mandl\u00edkov\u00e1. Nel doppio maschile hanno trionfato Ken Flach e Robert Seguso, il doppio femminile \u00e8 stato vinto dalla coppia formata da Claudia Kohde Kilsch e Helena Sukov\u00e1 e nel doppio misto hanno vinto Jeremy Bates con Jo Durie.\nRisultati.\nSingolare maschile.\n Boris Becker ha battuto in finale Ivan Lendl, 6\u20134, 6\u20133, 7\u20135\nSingolare femminile.\n Martina Navr\u00e1tilov\u00e1 ha battuto in finale Hana Mandl\u00edkov\u00e1, 7\u20136(1), 6\u20133\nDoppio maschile.\n Joakim Nystr\u00f6m / Mats Wilander hanno battuto in finale Gary Donnelly / Peter Fleming, 7\u20136(4), 6\u20133, 6\u20133\nDoppio femminile.\n Martina Navr\u00e1tilov\u00e1 / Pam Shriver hanno battuto in finale Hana Mandl\u00edkov\u00e1 / Wendy Turnbull, 6\u20131, 6\u20133\nDoppio misto.\n Kathy Jordan / Ken Flach hanno battuto in finale Martina Navr\u00e1tilov\u00e1 / Heinz G\u00fcnthardt, 6\u20133, 7\u20136(7)\nJunior.\nSingolare ragazzi.\n Eduardo V\u00e9lez ha battuto in finale Javier S\u00e1nchez, 6\u20133, 7\u20135\nSingolare ragazze.\n Nata\u0161a Zvereva ha battuto in finale Leila Meskhi, 2\u20136, 6\u20132, 9\u20137\nDoppio ragazzi.\n Tom\u00e1s Carbonell / Petr Korda hanno battuto in finale Shane Barr / Hubert Karrasch, 6\u20131, 6\u20131\nDoppio ragazze.\n Michelle Jaggard / Lisa O'Neill hanno battuto in finale Leila Meskhi / Nata\u0161a Zvereva, 7\u20136(3), 6\u20137(4), 6\u00a0\u2013 4"}
{"id": "2829812", "revid": "300067", "url": "https://it.wikipedia.org/wiki?curid=2829812", "title": "Mart\u00edn Acosta y Lara D\u00edaz", "text": ""}
{"id": "2829813", "revid": "300067", "url": "https://it.wikipedia.org/wiki?curid=2829813", "title": "Mart\u00edn Acosta y Lara Diaz", "text": ""}
{"id": "2829815", "revid": "300067", "url": "https://it.wikipedia.org/wiki?curid=2829815", "title": "Mart\u00edn Acosta Lara", "text": ""}
{"id": "2829821", "revid": "729019", "url": "https://it.wikipedia.org/wiki?curid=2829821", "title": "B61", "text": "Le B-61 sono bombe nucleari all'idrogeno di fabbricazione statunitense, prodotte nell'epoca della guerra fredda e tuttora presenti nell'arsenale nucleare americano. Le bombe B61 sono state progettate e costruite dai Sandia National Laboratories e Los Alamos National Laboratory a Los Alamos, nel Nuovo Messico.\nQueste bombe rientrano nella \"condivisione nucleare\", che prevede il dislocamento statunitense di armi nucleari tattiche e strategiche in Europa, e possono essere usate anche dai cacciabombardieri F-16 statunitensi, belgi e olandesi e dai bombardieri Tornado italiani e tedeschi.\nNell'aprile 2013 il Dipartimento della difesa degli Stati Uniti d'America ha stanziato 11 miliardi di dollari per sostituire le 200 B61 presenti in Europa. Esse verranno aggiornate per essere utilizzate dai futuri F-35 Lightning e saranno dotate di alette di coda per diventare teleguidate. Queste nuove B61 denominate modello 12 sono classificate come ordigni tattici e strategici.\nIn Italia sono dislocate 70-90 di queste bombe, custodite nelle basi NATO di Aviano (50) e Ghedi (20-40).\nSviluppo.\nLa B61, conosciuta prima del 1968 come TX-61, fu progettata nel 1963. Fu disegnata e costruita presso il \"Los Alamos National Laboratory\" in Nuovo Messico. Il programma di sviluppo fu iniziato nel 1961. L'ingegnerizzazione inizi\u00f2 nel 1965, con produzione effettiva nel 1968 a seguito di problemi di sviluppo.\nLa produzione totale delle bombe \u00e8 di 3.155 esemplari, delle quali 1.925 sono in servizio (anno 2002), e circa 1.265 sono considerate operative. La testa della bomba \u00e8 cambiata negli anni per garantire l'implementazione di sistemi di sicurezza sempre pi\u00f9 avanzati.\nSecondo la rivista \"Physics Today\", del settembre 2013, ci sono 200 B61 attive dislocate negli USA mentre, come citato il 26 ottobre 2013 sul \"The Bulletin of the Atomic Scientists\", altre 180 sono condivise con gli alleati NATO in Europa.\nDelle tredici versioni di B61 progettate, ne sono state effettivamente prodotte solo nove, tutte realizzate sulla base dello stesso progetto ma con differenti potenziali esplosivi.\nLa versione pi\u00f9 recente, al 2018, \u00e8 la B61 Mod 11, dispiegata nel 1997, con capacit\u00e0 penetranti \"bunker buster\", la quale, dopo il 2020, sar\u00e0 sostituita dalla nuova B-61-12 LEP (Life Extension Program) andr\u00e0 a sostituire tutte e 4 varianti esistenti della bomba B61 (B61-3/4/7/11).\nIl sito russo di continuit\u00e0 governativa realizzato a Kosvinsky Kamen, finito nel 1996, fu progettato per resistere alle bombe americane cos\u00ec come il Cheyenne Mountain Complex. La tempistica del completamento del sito Kosvinsky fu in linea con il dispiegamento della versione ultima B-61 mod 11 del 1997: Kosvinsky \u00e8 protetto da circa 300\u00a0m di granito.\nLa B61 non deve essere confusa con il missile da crociera MGM-1 Matador, sviluppato originariamente con il nome di \"progetto B-61\".\nQuando la B61 era ancora classificata, l'uso del termine \"B61\" non era permesso agli aviatori. Venne chiamata \"shape\" (profilo), \"silver bullet\" (proiettile d'argento), o \"external delivery\" (consegna esterna).\nDispiegamento.\nLa B61 \u00e8 dispiegata presso basi militari USA per l'utilizzo di velivoli come FB-111A, B-1 Lancer, B-2 Spirit, B-52 Stratofortress; F-101 Voodoo, F-100 D &amp; F Super Sabre, F-104 Starfighter, F/A-18 Hornet, F-111 Aardvark e F-4 Phantom II; A-4 Skyhawk, A-6 Intruder e A-7 Corsair II; F-15 Eagle, F-15E Strike Eagle e F-16 Falcon; Royal Air Force, Luftwaffe e Aeronautica Militare Panavia Tornado IDS. USAFE e NATO possono disporre della B61. Anche il Lockheed S-3 Viking fu abilitato all'utilizzo della bomba.\nLa bomba termonucleare B61 non pu\u00f2 essere utilizzata sul F-22 Raptor ma sul Lockheed Martin F-35 Lightning II.\nIl numero di esemplari esatto \u00e8 di difficile determinazione, una ricerca del Natural Resources Defense Council suggerisce approssimativamente 180 presso la United States Air Force Europe.\nProgetto.\nLa B61 \u00e8 una bomba a potenziale variabile progettata per il trasporto su velivoli supersonici. La bomba \u00e8 lunga 11\u00a0ft 8 in (3,58\u00a0m), con un diametro di 13 in (33\u00a0cm). Il peso standard \u00e8 di 700\u00a0lb (320\u00a0kg), dipendentemente dalla configurazione della bomba (fuze/retardation). La potenza a seconda del modello e della programmazione pu\u00f2 variare da meno di 1 chilotone a 340 chilotoni."}
{"id": "2829823", "revid": "767487", "url": "https://it.wikipedia.org/wiki?curid=2829823", "title": "Victorio Cieslinskas", "text": "Carriera.\nCon l' ha disputato i Giochi olimpici di Londra 1948 e di Helsinki 1952."}
{"id": "2829825", "revid": "300067", "url": "https://it.wikipedia.org/wiki?curid=2829825", "title": "Victorio Cieslinskas Zinevicaite", "text": ""}
{"id": "2829829", "revid": "76963", "url": "https://it.wikipedia.org/wiki?curid=2829829", "title": "Katt Shea", "text": "Biografia.\nKatt Shea ha studiato presso l'Universit\u00e0 del Michigan. La sua carriera nel mondo del cinema ha iniziato come attrice, nel 1980, in piccoli ruoli, interpretando anche una piccola parte in \"Scarface\" e un ruolo secondario in \"Psycho III\", a met\u00e0 degli anni '80, ma partecipando perlopi\u00f9 a produzioni a carattere commerciale. Nel 1986 ha fatto il suo debutto come sceneggiatrice con il film \"The Patriot\", cui ha fatto seguito, l'anno successivo, il debutto alla regia con il thriller \"Stripped to Kill\". Di quasi tutti i film da lei diretti, ha scritto la sceneggiatura."}
{"id": "2829833", "revid": "119149829", "url": "https://it.wikipedia.org/wiki?curid=2829833", "title": "Transetto sinistro della basilica inferiore di Assisi", "text": "Il transetto sinistro della basilica inferiore di Assisi presenta un importante ciclo di affreschi con \"Storie della Passione di Cristo\" di Pietro Lorenzetti, databile al 1310-1319 circa. \nStoria.\nVasari attribu\u00ec gli affreschi del transetto sinistro a Giotto, Puccio Capanna e Pietro Cavallini, errore perpetrato nei secoli finch\u00e9 Cavalcaselle, nel 1865, non fece il nome di Pietro Lorenzetti, venendo poi confermato da tutta la critica successiva. \nSulla datazione degli affreschi si sono avute varie ipotesi, a partire da quella del 1320 circa proposta proprio da Cavalcaselle, sulla quale sembra per lo pi\u00f9 orientata la maggioranza della critica recente. In ogni caso pare che il 1319 segni una data entro la quale il ciclo doveva essere terminato, prima degli stravolgimenti che videro la cacciata dei guelfi da Assisi e l'instaurazione di un governo ghibellino violento, capeggiato da Muccio di ser Francesco da Bologna: in quell'anno le commissioni papali alla basilica di San Francesco vennero sospese. \nStudi approfonditi sugli intonaci hanno confermato come il transetto sinistro venne affrescato dopo quello destro, riferibile al 1311 circa.\nElenco delle scene.\nLe scene si dispiegano sulla volta a botte e sulle pareti della cappella, compresi gli spicchi sopra l'arco che d\u00e0 alla cappella di San Giovanni. Raffigurano le scene della vita di Cristo \"ante mortem\" (la volta) e \"post mortem\" (parete verso la cappella di San Giovanni) e si ricollegano a quelle dell'infanzia di Cristo nel braccio opposto della crociera, con la ripetizione della \"Crocifissione\": una doppia presenza che si riscontra anche nella basilica superiore, dove la scena \u00e8 riprodotta due volte da Cimabue e la sua bottega, secondo un principio non del tutto chiaro; forse i Francescani volevano ribadire la centralit\u00e0 dell'episodio in tutta la decorazione basilicale, magari, come ha ipotizzato Chiara Frugoni, attingendo alle versioni leggermente differenti in ciascuno degli evangelisti. \nAlla base degli affreschi si trovano alcuni riquadri con i santi \"Rufino, Caterina d'Alessandria, Chiara e Margherita\" di assistenti del Lorenzetti, e un curioso \"trompe-l'\u0153il\", la \"Panca vuota\". Sotto la \"Madonna\" si trovano un \"Crocifisso\" e un riquadro di un committente orante (in origine erano forse due, posti simmetricamente). Pi\u00f9 sotto si trova la tomba di Maria Apollonia di Savoia (m. 1656), terziaria francescana figlia di Carlo Emanuele I e detta la \"regal pellegrina\". \nNella cappella di San Giovanni Battista inoltre dipinse una finta pala d'altare, la \"Madonna col Bambino tra i santi Giovanni Battista e Francesco\"."}
{"id": "2829840", "revid": "287204", "url": "https://it.wikipedia.org/wiki?curid=2829840", "title": "David M\u00f6ller", "text": "Biografia.\nInizi\u00f2 a competere per la nazionale tedesca nelle varie categorie giovanili nella specialit\u00e0 del singolo, ottenendo una vittoria nella classifica finale della Coppa del Mondo giovani nella stagione 1997/98, a pari merito con lo statunitense Andrew McConnell, e due primi posti in quella juniores del 1999/00 e del 2000/01, sempre nel singolo. Inoltre vinse cinque medaglie, tra le quali tre d'oro, ai campionati mondiali juniores.\nA livello assoluto esord\u00ec in Coppa del Mondo nella stagione 2001/02, conquist\u00f2 il primo podio il 13 dicembre 2001 nel singolo ad Igls (3\u00b0) e la prima vittoria il 6 dicembre 2003 sempre nel singolo a Calgary. In totale trionf\u00f2 in ventisette tappe di coppa (comprendendo anche le prove a squadre) e giunse in quattro occasioni al secondo posto in classifica generale nella specialit\u00e0 del singolo: nel 2005/06, nel 2006/07, nel 2007/08 e nel 2008/09.\nPartecip\u00f2 a tre edizioni dei Giochi olimpici invernali, esclusivamente nel singolo: a si piazz\u00f2 al quinto posto, a conquist\u00f2 la medaglia d'argento ed a , in quella che fu la sua ultima competizione a livello internazionale, si classific\u00f2 in quattordicesima posizione.\nPrese parte altres\u00ec a nove edizioni dei campionati mondiali aggiudicandosi sei medaglie, delle quali quattro d'oro: vinse infatti il titolo sia nel singolo sia nella gara a squadre a Nagano 2004 e ad Igls 2007. Nelle rassegne continentali ottenne la vittoria nella prova a squadre a Winterberg 2006 ed in altre quattro occasioni riusc\u00ec a salire sul podio.\nHa inoltre vinto quattro titoli nazionali nel singolo."}
{"id": "2829843", "revid": "599013", "url": "https://it.wikipedia.org/wiki?curid=2829843", "title": "Enrico Cassani", "text": "Carriera.\nInizi\u00f2 a correre a Cassano d'Adda, per poi passare alla Ciclistica Trevigliese da Juniores, categoria che nel 1990 lo lanci\u00f2 all'attenzione nazionale grazie a un titolo regionale e italiano nella cronometro individuale. Tra i dilettanti vinse alcune gare del calendario nazionale, tra cui, nel 1995, la Coppa Mobilio Ponsacco.\nBuon passista, debutt\u00f2 tra i professionisti nel 1997 con il Team Polti di Gianluigi Stanga, svolgendo compiti di gregariato. Il momento pi\u00f9 importante della sua carriera \u00e8 datato 26 maggio 2000, quando a Feltre regol\u00f2 i sedici compagni di fuga imponendosi nella dodicesima tappa del Giro d'Italia 2000. Nel 2001 pass\u00f2 alla belga Domo-Farm Frites, con la quale ottenne buoni piazzamenti e si distinse per l'aiuto fornito al proprio capitano Johan Museeuw nelle classiche del Nord.\nNel novembre 2002 firm\u00f2 con il team Alessio. Tuttavia nel seguente mese di marzo fu trovato positivo a due controlli antidoping, effettuati durante la Tirreno-Adriatico e la Milano-Sanremo, che evidenziarono l'assunzione di EPO e provocarono la sospensione dalla propria squadra. La successiva squalifica lo esclude dalle competizioni per un anno, con scadenza a giugno 2004. Al termine della squalifica entr\u00f2 in contatto con la squadra Vini Caldirola senza tuttavia trovare l'accordo, situazione che di fatto pose fine alla carriera."}
{"id": "2829844", "revid": "118612333", "url": "https://it.wikipedia.org/wiki?curid=2829844", "title": "Il mondo di Patty - La vita \u00e8 una festa", "text": "Il mondo di Patty - La vita \u00e8 una festa \u00e8 il terzo album de \"Il mondo di Patty\", pubblicato in Italia il 12 febbraio 2010.\nSi tratta della versione italiana del disco \"Patito Feo - La vida es una fiesta\", uscito durante il 2008. "}
{"id": "2829848", "revid": "1584528", "url": "https://it.wikipedia.org/wiki?curid=2829848", "title": "Comunismo", "text": "Il comunismo (dal francese \"communisme,\" derivato da \"commun\" \"comune\") \u00e8 un'ideologia composta da un insieme di idee economiche, filosofiche, sociali e politiche mirante alla creazione di una societ\u00e0 comunista, ovvero una societ\u00e0 caratterizzata dall'abolizione delle classi sociali, della propriet\u00e0 privata dei mezzi di produzione, dalla completa emancipazione di tutti gli uomini, partecipazione del popolo al governo, progressivamente, all'estinzione dello Stato.\nIl comunismo teorizzato per la prima volta nel XIX secolo dai due pensatori tedeschi Karl Marx e Friedrich Engels sub\u00ec diverse trasformazioni e interpretazioni in base al tempo e al luogo in cui venne rielaborato o attuato.\nAll'interno dello spettro comunista coesistono numerose interpretazioni come il marxismo, il luxemburghismo, il consiliarismo, l'eurocomunismo, il guevarismo, l'anarco-comunismo, il trotskismo, il leninismo, il marxismo-leninismo, lo stalinismo, il maoismo, il juche, il castrismo, il comunismo cristiano, il chru\u0161\u010d\u00ebvismo, il magonismo e molte altre anche in contrasto aperto fra loro.\nStoria del termine.\nNonostante l'idea di una societ\u00e0 comunista si sia sviluppata fin dall'antichit\u00e0, i termini socialismo e comunismo sono di origine settecentesca e divengono di uso comune solo con l'affermarsi della Rivoluzione industriale. Nonostante ci\u00f2, il termine \"comunismo\" spesso viene usato per descrivere tutte le teorie, anche antecedenti alla nascita del termine, che prevedono il possesso collettivo dei mezzi di produzione e l'abolizione della propriet\u00e0 privata. Molte di queste teorie per\u00f2 mancano di alcune fondamentali caratteristiche del comunismo moderno e contemporaneo (in particolar modo l'assenza di classi e l'egualitarismo). In questi casi si usano quindi anche termini differenti per marcare questa differenza: si parla di teorie \"comunistiche\" o di \"comunismo ante litteram\".\nFino alla pubblicazione del \"Manifesto del Partito Comunista\" nel 1848, i termini socialismo e comunismo erano considerati sinonimi e pertanto intercambiabili. Nell'opera, (manifesto pubblico della Bund der Kommunisten, incaricati della stesura inerente al secondo congresso, 29 novembre 8 dicembre 1847) Marx ed Engels operano la suddivisione tra \u00absocialismo utopistico\u00bb e \u00absocialismo scientifico\u00bb, che chiamano anche comunismo. Si voleva evidenziare polemicamente le differenze tra le teorie socialiste allora diffuse (Saint-Simon, Fourier, Proudhon e Owen) e quelle della Bund der Kommunisten , che si proponeva di essere scientifica volendosi basare su fatti e leggi, e non su idee od utopie. Nel \"Manifesto\" si trova scritto: \nNonostante queste affermazioni, molti hanno criticato che il socialismo possa essere \"scientifico\": in particolare Karl Popper, che basa la sua critica sulla non falsificabilit\u00e0 delle teorie socialiste.\nIn ogni modo il termine comunismo continu\u00f2 a essere un sinonimo di socialismo per tutto l'Ottocento: basti ricordare che i partiti che prendevano parte alla Seconda internazionale, tutti di ispirazione marxista, venivano tutti denominati \"socialisti\" o \"socialdemocratici\". La definitiva separazione dei due termini avvenne per iniziativa di Lenin: nel 1917 il Partito Operaio Socialdemocratico Russo, per evidenziare il distacco tra le posizioni del socialismo riformista e il socialismo rivoluzionario, assunse la denominazione di Partito Comunista Russo. Da allora si definiscono comunisti tutti i partiti di ispirazione rivoluzionaria, mentre socialisti o socialdemocratici si definiscono i partiti sostenitori di un avanzato programma di riforme. Questi ultimi possono rimanere nell'alveo della societ\u00e0 capitalistica senza proporsi l'obiettivo di una trasformazione socialista della societ\u00e0 oppure promuovere leggi volte a cambiare il sistema sociale da capitalista a socialista.\nUso del termine.\nIl termine comunismo \u00e8 stato variamente interpretato nel corso della storia, spesso portando a situazioni politicamente conflittuali tra differenti visioni dello stesso. Nel senso strettamente politico e di uso attuale il termine \u00e8 stato impiegato nel XIX secolo come sinonimo di socialismo, anche precedentemente all'utilizzo espresso da Marx. Utilizzato in italiano ed in francese anteriormente al 1800, anche nella stessa lingua tedesca di Marx, \"kommunismus\" e \"communismus\" venivano usati in maniera affine alla successiva connotazione socialista. In lingua tedesca il termine comunque si eclisser\u00e0 nei primi decenni del XIX secolo per ricomparire massicciamente intorno alla fine degli stessi anni '30\nA supporto della variegata connotazione di comunismo, i regimi del socialismo reale affermatisi nel corso del XX secolo hanno quasi sempre e invariabilmente perseguitato tutti i comunisti non allineati all'assolutismo del regime stesso.\nLe pratiche comuniste sono presenti nel corso degli eventi della storia umana, ben prima che l'uso del termine privilegiasse l'accezione marxista. Per approfondire vedi pi\u00f9 avanti il titolo 'Storia'.\nPer estensione \u00e8 quindi chiamato comunismo \"tout court\" la sola componente del movimento marxista o al marxismo dichiaratamente ispirantesi, dai molteplici aspetti che ha difeso o, secondo alcuni, travisato le sue precipue premesse storiche. Le correnti di tale movimento hanno quasi sempre preso il nome da capi politici che si sono distinti nelle varie rivoluzioni moderne: in primis marxismo, poi leninismo, stalinismo, trotskismo, maoismo, ecc.\nPer Marx ed Engels il comunismo non era un principio filosofico, una dottrina politica e tanto meno una utopia, ma un divenire della realt\u00e0 nell'epoca del capitalismo sviluppato:\nDopo Marx ed Engels - e almeno fino ai primi tre congressi dell'Internazionale Comunista (1919, 1920, 1921) - le questioni riguardanti il divenire della societ\u00e0 comunista furono affrontate dal movimento socialista e comunista secondo criteri autodefiniti scientifici (e Karl Popper, in seguito criticher\u00e0 sulla base della non falsificabilit\u00e0 la scientificit\u00e0 delle teorie marxiste); tali criteri furono descritti ad esempio da Engels in \"Il socialismo dall'utopia alla scienza\", un capitolo del suo \"Antid\u00fchring\" elaborato per la pubblicazione in opuscolo. Da quegli anni in poi, le gi\u00e0 gravi divergenze all'interno del movimento dei lavoratori di ispirazione socialista si approfondirono e non sar\u00e0 pi\u00f9 possibile parlarne in modo unitario.\nStoria.\nL'aspirazione a una societ\u00e0 egualitaria ha origini assai lontane e ha dato vita nel corso dei secoli a teorie che nel tempo hanno assunto connotazioni e realizzazioni differenti suscitando consensi e critiche di ogni genere. Di seguito ne ripercorriamo i passi salienti:\nEt\u00e0 arcaica.\nL'assiriologo Giovanni Pettinato afferma pi\u00f9 volte di scorgere un'organizzazione di tipo socialista e comunista alla base del cosiddetto regno di Ur III fondato da Ur-Nammu e riformato dal figlio Shulgi (terza dinastia di Ur) in Mesopotamia nel 2100 a.C.\nGli Esseni praticavano una vita comunitaria in confraternite, condivisione di entrate e spese, propriet\u00e0 collettiva di terre e pascoli; ignoravano il matrimonio, l'accumulo di metalli preziosi, un'economia di sussistenza e scambio fra beni agricoli e l'opera dei diversi mestieri, che non conosceva commercio o navigazione. Erano noti per il pacifismo e per rivelarsi una setta di rivoluzionari.\nEt\u00e0 antica e cristianesimo biblico.\nAll'inizio della storia della congregazione cristiana vi furono degli episodi particolari di donazione, e quindi condivisione dei propri beni, che vengono spesso ritenuti una sorta di comunismo cristiano. Proponiamo alcuni brani dal libro degli Atti degli Apostoli e a seguire una riflessione sulle possibili differenze tra comunismo quale dottrina politica e donazione dei propri beni quale atto di generosit\u00e0 privata e spontanea com'\u00e8 documentato nella storia biblica. I seguenti brani sono ambientati nei giorni appena successivi la Pentecoste del 33 d.C., ovvero il giorno a cui si pu\u00f2 far risalire la nascita ufficiale, o istituzione, della congregazione cristiana.\nSecondo alcuni commentatori, \u00e8 da riscontrarsi la differenza tra comunanza dei beni dovuta a norma di legge e spontanea generosit\u00e0 privata. Infatti la condizione di propriet\u00e0 collettiva dei beni realizzata attraverso l'abolizione per legge della propriet\u00e0 privata, che \u00e8 carattere fondamentale del comunismo propriamente inteso come ideologia politica, e non come concetto etico, si distinguerebbe nettamente dalla generosit\u00e0 capillare e spontanea che operava nella congregazione cristiana delle origini. Questa differenza porterebbe a un'esperienza sociale opposta, ove l'uno sarebbe stato vissuto come abuso e violenza da parte di un potere superiore dispotico, l'altro sarebbe osservato quale atto di umile virt\u00f9. Infatti, secondo tali opinioni, si potrebbe notare che i beni privati non sono espropriati ma donati, e che tali beni non sono semplicemente dati a tutti ma come dice: \"si faceva la distribuzione a ciascuno, \"secondo che ognuno ne aveva bisogno\"\". \nInfine, il fatto che non siano messi in comune solo i mezzi di produzione, quali erano per esempio i campi agricoli, ma l'intera vita dei fedeli, sarebbe sufficiente a differenziare tali pratiche da quelle pi\u00f9 recenti del comunismo. Oltre a queste differenze sostanziali ci sarebbero, secondo alcuni, numerose altre differenze di natura istituzionale e teorica.\nEt\u00e0 tardo-antica e cristianesimo medievale.\nMolti pensatori occidentali hanno concepito idee di comunismo, alcune molto simili a quelle poi divenute note con questo termine nel XIX secolo.\nIl principio della comunione dei beni era un carattere proprio del Cristianesimo delle origini. Nel secondo capitolo degli Atti degli Apostoli, ai versetti 44-47, si descrive il funzionamento della prima comunit\u00e0 cristiana, mettendo in risalto l'aspetto della comunione dei beni. Tale comunione non era stabilita per norma, i fedeli vi aderivano volontariamente. Si veda in proposito l'episodio di Anania e Saffira:\nSant'Ambrogio sosteneva che la propriet\u00e0 privata era un prestito fatto ai singoli dalla collettivit\u00e0, la quale aveva il diritto di riappropriarsene per il bene comune.\nGli stessi ideali troveranno spazio negli ordini monastici, a partire dai benedettini, la cui regola, scritta direttamente dal Santo, era prettamente comunistica; oppure, soprattutto nel Medioevo, in alcuni movimenti ereticali (come quello dei dolciniani). Anche alcune delle civilt\u00e0 precolombiane delle Americhe sono di tipo comunistico.\nEt\u00e0 moderna.\nIdeali di tipo comunistico e un progetto di abolire la propriet\u00e0 privata tornano in auge all'epoca della Riforma protestante, con la guerra dei contadini tedeschi, che sconvolge l'Europa ed \u00e8 soffocata nel sangue. Fra i protagonisti di questo movimento rivoluzionario si annoverano Thomas M\u00fcntzer e Giovanni da Leida.\nQualche anno prima \"L'Utopia\" di Tommaso Moro e pi\u00f9 tardi \"La citt\u00e0 del sole\" di Tommaso Campanella descrivono ugualmente altre comunit\u00e0 ideali in vario grado comuniste.\nIl 1\u00ba aprile 1649 i diggers (zappatori, scavatori) cominciano a coltivare alcune terre nei pressi di Cobham, nel Surrey, in Inghilterra, secondo principi comunisti. Grazie agli scritti del loro portavoce Gerrard Winstanley, quello del Surrey \u00e8 il gruppo di diggers sul quale si hanno pi\u00f9 informazioni, ma abbiamo notizia dell'esistenza di diggers anche in altre localit\u00e0 dell'Inghilterra.\nSettecento.\nNel Settecento l'idea di comunismo trova nuove e pi\u00f9 concrete formulazioni. Per quanto la linea teorica possa considerarsi abbastanza comune, bisogna distinguere due indirizzi principali, quello teologico, rappresentato principalmente da \u00c9tienne-Gabriel Morelly e Dom Descamps e quello materialistico, rappresentato da Jean Meslier. In forme diverse l'idea di comunismo aleggia durante tutto l'Illuminismo come conseguenza della nascente attenzione al concetto di \"uguaglianza\" tra tutti gli esseri umani.\nEssa era implicita nel Cristianesimo, che essendo una religione universalistica (contrariamente all'Ebraismo) proclamava l'uguaglianza di tutti gli uomini davanti a Dio, ma non davanti al potere temporale, che implicava una gerarchia di classi sociali con diversi compiti e diritti. Il comunismo aveva infatti abbastanza caratterizzato le comunit\u00e0 proto-cristiane sino al IV secolo, ma poi, dopo l'Editto di Milano, cessata una relativa clandestinit\u00e0, alla luce del sole la nuova societ\u00e0 cristiana si stratificava esattamente come quella romana pre-cristiana. Il concetto di eguaglianza ha influenzato in generale il pensiero del Settecento e un'uguaglianza civile, se non comunistica, era anche quella propugnata da Jean-Jacques Rousseau o da Gabriel Bonnot de Mably, il primo con una visione di tipo religioso, il secondo di tipo laico. Mably dichiarava: \"Il legislatore agisce in maniera inutile se non si concentra sullo stabilimento dell'eguaglianza. Il bene possibile si ottiene con l'eguaglianza tra tutti gli uomini perch\u00e9 \u00e8 essa che li tiene uniti.\"\nIl pi\u00f9 notevole sostenitore e teorizzatore del comunismo, e in senso decisamente ateo e materialistico, \u00e8 Jean Meslier, che scrive nel \"Testament\": \"Quasi universalmente accettato e autorizzato \u00e8 l'abuso e l'appropriazione individuale che alcuni fanno dei beni e delle ricchezze della terra, i quali dovrebbero invece essere possesso di tutti e in parti uguali. La propriet\u00e0 deve esser comune e tutti debbono usufruirne equamente e comunitariamente.\". Queste le basi del comunismo materialistico di Meslier, che poi arringa i destinatari del \"Testament\" con queste parole: \"Cercate di unirvi tutti insieme per scuotere il giogo tirannico dei vostri principi e dei vostri re; abbattendo i troni ingiusti e malvagi; rompete le teste coronate e umiliate la loro superbia. I pi\u00f9 saggi di voi guidino e governino gli altri, \u00e8 loro compito formulare leggi e decreti che mirino sempre, a seconda dei tempi, dei posti e delle situazioni, a difendere e a far progredire il bene pubblico.\".\nPer quanto riguarda \u00c9tienne-Gabriel Morelly, egli ha invece una visione religiosa del comunismo, basata sul fatto che Dio ha fatto le leggi di natura perfette e buone e che basta combattere l'egoismo individualistico e rifarsi a Dio per ottenere comunione ed eguaglianza tra tutti gli uomini. Nel suo poema \"La Basiliade\", o \"Naufragio alle Isole Galleggianti\", egli immagina una societ\u00e0 ideale in un luogo remoto, dove c'\u00e8 una societ\u00e0 comunista, senza classi e senza veri capi, retta armonicamente dal popolo tutto e in perfetto accordo. Analogamente il monaco benedettino L\u00e9ger Marie Deschamps, a met\u00e0 del Settecento, propone uno Stato comunista basato su una morale di tipo monastico, opponendosi al materialismo di D'Holbach. Deschamps ha influenzato notevolmente le concezioni pre-socialiste del Settecento anche grazie alla notoriet\u00e0 e alla rete di rapporti che il suo protettore, il marchese d'Argenson, gli ha fatto avere nei circoli intellettuali dell'epoca, facendogli conoscere D'Alembert, Voltaire e Robinet. Vanno poi ricordati fra gli interessanti esperimenti di \"comunismo reale\" anche le \"reducciones\" del Paraguay impiantate dai Gesuiti nel XVIII secolo.\nLe concezioni basate sulla religione deista di Voltaire e Rousseau agiranno anche in senso egualitaristico ma non comunistico, per quanto Rousseau col suo \"Le contrat social\" abbia dato un modello interessante di stato teologico, con dei Legislatori come classe emerita e rispettata, quasi sacerdotale, che ricorda da vicino il modello platonico di stato, con i filosofi come governanti. L'influenza di Voltaire e Rousseau sui teorici della Rivoluzione francese, di cui furono considerati i veri padri, e sul Giacobinismo, che riprende specialmente il fanatismo e l'intransigenza di Rousseau, \u00e8 notevolissima. I materialisti atei come Helv\u00e9tius, D'Holbach e Diderot hanno invece una visione differente della societ\u00e0, nel senso dell'equit\u00e0, ma non dell'eguaglianza. Vi erano anche circoli rivoluzionari fortemente egualitari, e questa concezione sociale \u00e8 incarnata nel pensiero e nei comportamenti di Jean Paul Marat.\nPrimo Ottocento.\nMolti idealisti del XIX secolo, colpiti dalla miseria materiale e morale determinati dalla rivoluzione industriale, fondano con poca fortuna comunit\u00e0 utopistiche, soprattutto nel Nuovo Mondo. Il filosofo francese \u00c9tienne Cabet, nel suo libro \"Viaggi ed avventure di Lord William Carisdall in Icaria\" descrive una societ\u00e0 ideale in cui un governo eletto democraticamente controlla tutte le attivit\u00e0 economiche e supervisiona le attivit\u00e0 sociali, lasciando solo la famiglia come unica altra unit\u00e0 sociale indipendente. Nel 1848 cerca senza successo di organizzare comunit\u00e0 icariane negli Stati Uniti d'America, anche se alcune piccole comunit\u00e0 icariane sopravvivono fino al 1898.\nI prodromi della lotta di classe si evidenziano inoltre in molti dei moti afferenti a quella che verr\u00e0 chiamata \"Primavera dei popoli\", in cui convivono anime borghesi, operaie, repubblicane e socialiste, e di cui la Rivoluzione francese del 1848 \u00e8 uno degli eventi chiave. Essi dimostrano una fortissima effervescenza della societ\u00e0 civile, e costituiranno l'humus di cui si nutriranno le teorie socialiste di tutto il secolo.\nI movimenti comunisti dalla seconda met\u00e0 del XIX secolo.\nLe condizioni di estremo sfruttamento degli operai nel corso della prima fase della rivoluzione industriale e le perduranti condizioni di disagio della componente rurale e contadina della popolazione sollecitano la nascita di una nuova coscienza politica. Tali fermenti sfociano anche nell'elaborazione di tesi di matrice comunista. Le differenti letture e proiezioni di un processo che potesse portare ad una societ\u00e0 di tipo egualitario si tradussero in una serie di movimenti, teorie e ideologie che si ritrovarono, a fasi alterne, alleate o contrapposte, nell'intento comune di una futura \"societ\u00e0 senza classi\".\nSocialismo utopico e scientifico, la visione di Karl Marx e il \"Manifesto del Partito Comunista\".\nIl pi\u00f9 noto e politicamente determinante filosofo a credere nel comunismo \u00e8 Karl Marx che usa il termine tra l'altro nel \"Manifesto del Partito Comunista\" scritto con Friedrich Engels.\nCon Marx ed Engels il comunismo diventa un movimento rivoluzionario. In contrasto con le idee utopistiche di Owen e Saint-Simon, Fourier, Marx ed Engels affermano che il comunismo non poteva emergere da piccole comunit\u00e0 isolate ma solo globalmente, dal corpo dell'intera societ\u00e0. Il Manifesto propone una lettura della storia sotto la lente del concetto di lotta di classe: il motore della storia \u00e8 nel contrasto tra una \u00e9lite (la classe borghese), che possiede o controlla i mezzi di produzione e la maggioranza di persone, che non possiede nulla, oltre la propria forza lavoro.\nNella fase storica descritta dal Manifesto (cos\u00ec come in tutte le opere di Marx ed Engels), il capitalismo \u00e8 qualitativamente connotato, come in (quasi) tutti i modi di produzione precedenti dalla dominanza di una classe sociale su un'altra (almeno). Nello specifico, la borghesia (i capitalisti), ossia la classe che detiene i mezzi di produzione e cio\u00e8 le condizioni oggettive della produzione, estrinseca la propria dominanza sulla classe subordinata, il proletariato, ossia coloro che devono vendere la propria abilit\u00e0 al lavoro in cambio della sussistenza (salario), attraverso lo sfruttamento di questi ultimi che si realizza nel pagamento di una parte della giornata lavorativa, mentre la restante parte - il pluslavoro, poi plusvalore - \u00e8 la radice sociale del profitto. Nell'opera \"Das Kapital\" (\"Il Capitale\"), Karl Marx analizza come i capitalisti comprassero forza lavoro dai lavoratori ottenendo il diritto di rivendere il risultato dell'attivit\u00e0 produttiva ottenendo cos\u00ec un \"profitto\" (vedi teoria del valore e teoria marxiana del valore per i dettagli). Per Marx se le classi lavoratrici di tutti i paesi prendessero coscienza dei loro comuni obiettivi, si unirebbero per rovesciare il sistema capitalista. Lo considerava, se lo svolgimento della storia avesse seguito la logica della dialettica hegeliana, un risultato inevitabile di un processo storico in atto; potendosi comunque verificare, qualora il socialismo non fosse riuscito ad imporsi, l'imbarbarimento della societ\u00e0 attraverso la rovina di ambedue le classi in lotta e di tutte le classi.\nDalle rovine del capitalismo sarebbe sorta una societ\u00e0 in cui, dopo un periodo di transizione definito \"socialismo\" (dittatura del proletariato) nel quale lo Stato avrebbe controllato i mezzi di produzione, la loro propriet\u00e0 sarebbe passata ai singoli individui (lo Stato in quanto tale era destinato a dissolversi), il vero e proprio \"comunismo\".\nLa dittatura del proletariato, come fase transitoria, veniva cos\u00ec a contrapporsi alla dittatura della borghesia, come imposizione alla minoranza dei capitalisti della volont\u00e0 della stragrande maggioranza della popolazione (il proletariato). La conseguenza del comunismo sarebbe stata, nell'ottica di Marx, la fine della divisione della societ\u00e0 in classi sociali e, di conseguenza, la fine dello sfruttamento e la piena realizzazione dell'individuo. Una tale societ\u00e0 sarebbe stata costruita attorno al principio \"da ciascuno secondo le sue capacit\u00e0, a ciascuno secondo le sue necessit\u00e0\".\nSviluppi paralleli e successivi al pensiero marxista.\nLe idee di Marx sono state sviluppate in molte direzioni diverse: alcuni pensatori prendono da Marx solo il metodo di analisi della societ\u00e0, mentre il nascente movimento socialista ne abbraccia con entusiasmo la parte rivoluzionaria, mettendo in secondo piano il pensiero dei socialisti non marxisti (Pierre-Joseph Proudhon, l'anarchico Bakunin, i gi\u00e0 citati utopisti e molti altri). Fu nel segno di Marx che fu creata la Seconda Internazionale Socialista. Nel periodo successivo alla morte di Marx al termine comunismo venne di solito preferito quello, allora equivalente, di socialismo. La grande divisione tra i seguaci delle idee di trasformazione sociale di Marx passava tra i cosiddetti socialisti riformisti o gradualisti come Eduard Bernstein (e per certi versi anche il suo oppositore Karl Kautsky) in Germania, Filippo Turati in Italia o i marxisti austriaci e, sul versante opposto, i socialisti rivoluzionari come Rosa Luxemburg in Germania o Giacinto Menotti Serrati in Italia.\nEntrambi i gruppi pensavano che il comunismo fosse la naturale evoluzione della societ\u00e0 occidentale, che come era evoluta dal feudalesimo al capitalismo borghese per la crisi del feudalesimo stesso, sarebbe dovuta evolvere naturalmente da capitalista in comunista per via delle contraddizioni interne del capitalismo. La differenza stava nel metodo che ritenevano necessario per questa transizione: mentre i socialisti riformisti ritenevano che il passaggio si sarebbe verificato gradualmente, attraverso una serie di riforme sociali, i socialisti rivoluzionari pensavano, in accordo con Marx, che invece questo cambiamento non sarebbe mai avvenuto spontaneamente ma avrebbe richiesto una rivoluzione.\nKarl Marx e Friedrich Engels studiano anche altre forme di comunismo. Partendo dalle ricerche di Lewis Morgan e di altri antropologi loro contemporanei, affermano che i primi ominidi vivevano in una sorta di societ\u00e0 comunista, chiamata comunismo primitivo: il poco che possedevano veniva condiviso fra tutti, come anche i prodotti dell'attivit\u00e0 dei singoli (in massima parte cibo). Alcuni gruppi isolati di persone vivevano fino a pochi anni fa in questo modo. In tutte le societ\u00e0 moderne tuttavia la propriet\u00e0 privata gioca un ruolo fondamentale, facendo sorgere il concetto di societ\u00e0 classista.\nQuesta tesi venne criticata da alcuni indiani americani, come Russell Means, che vedevano il concetto di comunismo primitivo come una distorsione della realt\u00e0 dovuta all'imposizione di uno schema teorico occidentale precostituito su una situazione che invece non coincideva affatto con questa visione semplicistica delle cose; peggio ancora, Means e gli altri denunciavano come questa distorsione fosse strumentale, dovuta al desiderio di ricavarne prove da portare a sostegno nel dibattito ideologico in Europa. In particolare, l'antropologia del XIX secolo, i cui risultati Marx e gli altri citavano come prova a favore delle loro tesi, era basata su ricerche pesantemente influenzate da pregiudizi razziali, prive di una vera comprensione delle culture in esame e di loro osservazioni dirette.\nIl rapporto tra anarchismo e marxismo.\nSia secondo Bakunin e Proudhon che secondo Marx, bisogna superare il capitalismo ed abolire lo Stato in quanto sistemi gerarchici, ma secondo Marx bisogna passare prima attraverso una fase di transizione socialista chiamata \u201cdittatura del proletariato\u201d. \nNonostante le somiglianze e l'unit\u00e0 tra le due fazioni, nell'Ottocento, tra queste vi erano continui scontri filosofici. \nQuando Proudhon pubblic\u00f2 un volume intitolato \"Filosofia della Miseria,\" Marx rispose con il pamphlet \"Miseria della filosofia\". Lo scontro tra anarchici e marxisti divamp\u00f2 all'interno dell'Associazione internazionale dei lavoratori (Prima Internazionale). Tra il 1871 e il 1872 Marx ed Engels riuscirono definitivamente a mettere gli anarchici in minoranza e a farli espellere dall'Internazionale.\nIl pi\u00f9 importante teorico anarchico del primo periodo \u00e8 sicuramente il russo Michail Bakunin, che espose la sua dottrina per lo pi\u00f9 in \"Stato e anarchia\". Per Bakunin libert\u00e0 e eguaglianza erano due obiettivi inscindibili. Lo Stato, con la sua divisione tra governati e governanti, tra chi possiede la cultura e chi esegue il lavoro fisico, era in s\u00e9 stesso un apparato repressivo e doveva essere dissolto senza il passaggio per una fase intermedia.\nBakunin individu\u00f2 gli equivoci e i possibili rischi della nozione di Marx di dittatura del proletariato. Secondo Bakunin il marxismo era l'ideologia di quella che chiamava \"\u00e9lite della classe dominata\", avviata a diventare classe dominante a sua volta e in particolare era l'ideologia degli intellettuali sradicati. La conquista del potere da parte dei marxisti, secondo Bakunin, avrebbe portato non alla libert\u00e0 ma a una dittatura tecnocratica.\nIl modello proposto da Bakunin era quello di una libera federazione di comuni, regioni e nazioni in cui i mezzi di produzione, collettivizzati, sarebbero stati direttamente nelle mani del popolo tramite un sistema di autogestione.\nEngels risponde alle accuse in \"Critica del Programma di Gotha Lettera ad August Bebel\", spiegando perch\u00e9 non si possa abolire subito lo Stato e come sia necessario servirsene nella lotta alla conquista della libert\u00e0.\nIdee simili a quelle di Bakunin furono sviluppate da P\u00ebtr Kropotkin, suo connazionale, scienziato oltre che filosofo. Criticando il darwinismo sociale che fungeva da giustificazione alla competizione capitalistica e all'imperialismo, nel suo saggio \"Mutual Aid\" (1902) Kropotkin si propone di dimostrare come tra le specie animali prevalgano la cooperazione e l'armonia. Proprio cooperazione ed armonia, senza necessit\u00e0 di una stratificazione gerarchica, dovrebbero essere i principi dell'organizzazione sociale umana. Kropotkin prende ad esempio le \"poleis\" greche, i comuni medievali ed altre esperienze storiche come esempi di societ\u00e0 autogestite. L'etica non dovrebbe essere imposta dalle leggi dello Stato ma scaturire spontaneamente dalla comunit\u00e0. Come Bakunin, Kropotkin si augura la scomparsa dello Stato e l'instaurazione di un comunismo federalista, autogestito e decentrato. Il comunismo anarchico esacerber\u00e0 il distacco da quello di matrice marxista-leninista nel XIX secolo, con contrapposizioni violente anche durante la rivoluzione sovietica.\nIl modello proposto da Bakunin era quello di una libera federazione di comuni, regioni e nazioni in cui i mezzi di produzione, collettivizzati, sarebbero stati direttamente nelle mani del popolo tramite un sistema di autogestione.\nCome abbiamo visto, in origine anarchismo e marxismo erano ideologicamente molto vicini, ma l'anarchismo si distacc\u00f2 dal marxismo successivamente al socialismo reale (realizzato), in quanto esso era troppo lontano dalle loro idee libertarie. La repulsione nei confronti del socialismo reale e proposizione di un comunismo libertario sono condivise anche dai marxisti consiliaristi, luxemburghisti e comunisti di sinistra.\nLa Comune di Parigi.\nNonostante le divergenze i socialisti e gli anarchici di varie tendenze furono unanimi nel vedere nella Comune di Parigi (1871) il primo tentativo da parte del movimento operaio di creare una societ\u00e0 comunista. I comunardi presero il controllo di Parigi per due mesi e combatterono tanto contro la Prussia quanto contro il governo francese. La Comune introdusse una serie di leggi che riducevano il potere dei detentori di propriet\u00e0, come quelle che cancellavano i debiti, prima di venire soppressa nel sangue. Per Marx la Comune di Parigi rappresent\u00f2 il primo esempio concreto di \"dittatura del proletariato\"; egli sostenne con forza il coraggioso esperimento politico anche se in un primo momento ritenne l'impresa troppo azzardata.\nL'Unione Sovietica, il marxismo-leninismo e il socialismo reale.\nLa rivoluzione di Ottobre.\nScontri e contrapposizioni tra le diverse anime del comunismo russo.\nL'uso del termine comunista, spesso interpretato in senso unicamente marxista, cambia, e acquisisce progressivamente un significato distinto da socialista, quando nel 1917 il Partito Operaio Socialista Democratico Russo (bolscevico, distinto dall'omonimo partito menscevico) partito leninista, assieme alla frazione di sinistra del Partito Socialista Rivoluzionario, conquista la maggioranza nei Soviet e prende il potere in Russia con la Rivoluzione d'ottobre, la quale successivamente, nel 1922, porter\u00e0 alla fondazione della Unione delle Repubbliche Socialiste Sovietiche (URSS).\nIn seno alla rivoluzione furono varie e numerose le contrapposizioni tra le organizzazioni d'ispirazione socialista e operaista, come socialisti rivoluzionari, menscevichi. Oltre alle contrapposizioni tra rivoluzionari e riformisti vi furono conflitti, spesso destinati a sfociare in fatti di sangue e scontri bellici, con le componenti anarchiche e libertarie. Tra i fatti maggiormente noti si ricordano gli scontri della Rivolta di Kron\u0161tadt e i fatti relativi alla Machnov\u0161\u010dina, l'esercito insurrezionalista d'Ucraina.\nL'ascesa al potere di Lenin.\nDopo la rivoluzione Lenin, pseudonimo dal 1901 di Vladimir Il'i\u010d Ul'janov, che al termine del processo rivoluzionario aveva conseguito la leadership incontrastata del movimento, propone alle fazioni rivoluzionarie dei socialisti marxisti di espellere la fazione riformista, cambiare il nome dei loro partiti in Partito Comunista e unirsi in una nuova Internazionale (la terza), nel 1919, che poi diventer\u00e0 l'Internazionale Comunista, abbreviata in seguito in Comintern. La nuova Internazionale si ispira al modello sovietico, accetta, implicitamente, la leadership del Partito Comunista Russo (bolscevico) e adotta la versione bolscevica del marxismo. Ogni partito che voleva aderire doveva accettare le \"Ventuno Condizioni\" decise dal secondo congresso dell'Internazionale, fra le quali la dodicesima che indicava che i partiti aderenti dovevano basarsi sul principio del \"centralismo democratico\", che prevedeva la possibilit\u00e0 di ampio dibattito interno ma che impediva l'espressione all'esterno di questo dibattito ed un'organizzazione di tipo centralizzata con vasti poteri al centro. In particolare prevedevano: \nNel pensiero di Lenin, come nel marxismo classico, il primo passo della presa del potere da parte del proletariato consisteva in una rivoluzione: il dominio borghese doveva essere sostituito dalla funzione-guida del proletariato (nel pensiero marxista classico questa fase viene chiamata, in opposizione polemica alla effettiva dittatura della borghesia, dittatura del proletariato). Lenin per\u00f2, che aveva ripreso e ampliato la teoria di Hobson sull'imperialismo, a differenza di Marx che credeva che la rivoluzione sarebbe avvenuta nei paesi in cui il capitalismo era pi\u00f9 avanzato, ipotizz\u00f2 che la rivoluzione potesse avvenire prima nelle nazioni arretrate, come la Russia zarista, che erano pi\u00f9 fragili perch\u00e9 subivano contemporaneamente sia le sollecitazioni interne del cambiamento sociale sia la pressione concorrente degli stati confinanti, economicamente e socialmente pi\u00f9 moderni. Lenin puntava sul movimento di massa, alla cui testa doveva porsi il proletariato guidato da un\"'avanguardia proletaria\" composta di partiti coesi, bene organizzati e retti da una rigida disciplina. Questa versione del marxismo rientra nella teoria detta leninismo. Il regime di Lenin abol\u00ec la giornata lavorativa di otto ore e nel 1920 introdusse su sollecitazione di Trockij la cosiddetta militarizzazione del lavoro che prevedeva sanzioni penali per i lavoratori indisciplinati e poco produttivi. Dopo la distribuzione delle terre ai contadini venne imposta la consegna dei raccolti alle autorit\u00e0 per i bisogni di cittadini e dell'Armata Rossa, seguirono un gran numero di rivolte che portarono alla fucilazione di oltre 200.000 contadini.\nLa maggior parte dei socialisti rivoluzionari accettarono dopo qualche perplessit\u00e0 la proposta. Non mancarono per\u00f2 gli accesi critici di Lenin, come Rosa Luxemburg che intravide l'involuzione dittatoriale che la Rivoluzione d'Ottobre stava prendendo sotto la direzione del partito bolscevico.\nL'epoca di Stalin.\nLa politica sovietica e la prassi comunista cambiarono radicalmente con l'ascesa del successore di Lenin, Stalin: questi elabor\u00f2 un'ideologia, il marxismo-leninismo, che sotto la discussa continuazione del pensiero di Marx e di Lenin, formalizzava a livello teorico le istituzioni e le prassi formatesi nell'Unione Sovietica del tempo.\nAlla Nuova politica economica ricevuta in eredit\u00e0 da Lenin, egli vi sostitu\u00ec una industrializzazione (specie di industria pesante) e collettivizzazione forzata, con una massiva e spietata repressione del dissenso e dei nemici veri o presunti (provocando milioni di morti, vedi lo sterminio dei Kulaki e l'Holodomor). L'industrializzazione sotto la rigidissima guida statale avevano per scopo il rafforzamento della nazione sovietica nei confronti delle potenze occidentali.\nLa politica estera di Stalin passava dal sostegno aperto ai movimenti antifascisti alla ricerca di un compromesso con la Germania nazista per la spartizione della Polonia e altri territori gi\u00e0 parte della Russia (Patto Molotov-Ribbentrop, 1939). Si assistette anche a un notevole rafforzamento delle funzioni di controllo e repressione del dissenso sul Comintern.\nOltre alla Sinistra comunista, da sempre avversa all'involuzione stalinista dell'Internazionale Comunista, negli anni trenta anche altri militanti comunisti occidentali si mostrarono contrari al nuovo corso politico in atto in URSS, fra questi Boris Souvarine e George Orwell. In Italia nel 1931 Ignazio Silone venne espulso dal Pci per aver criticato Stalin. Gi\u00e0 in questo decennio importanti scrittori progressisti, come Andr\u00e9 Gide, dopo il viaggio in Unione Sovietica, organizzato dalle autorit\u00e0 sovietiche, criticarono la natura di quel sistema:\nTra le testimonianze sui campi di concentramento staliniani a partire dagli anni trenta e quaranta e tra le opere letterarie di denuncia sulla repressione staliniana si trova il romanzo \"Buio a mezzogiorno\" (1941) di Arthur Koestler, che aveva rotto con il comunismo proprio per questa ragione. Tra gli intellettuali che spezzarono il conformismo sull'URSS, allora imperante nel mondo progressista, anche Antonio Gramsci, ex segretario del Partito Comunista d'Italia, dal carcere dove era detenuto a causa della sua opposizione al fascismo, fece conoscere la sua opposizione alla persecuzione di Trockij e dei vecchi dirigenti bolscevichi. Anche dopo la seconda guerra mondiale furono numerose le denunce e le testimonianze fra le quali quella di Aleksandr Sol\u017eenicyn.\nTrockij e il comunismo rivoluzionario.\nLev Trockij, il teorico della Rivoluzione Permanente, bollato da Stalin come il traditore numero uno e costretto a fuggire dall'URSS, denunci\u00f2 la politica di Stalin ma con scarso successo. Fond\u00f2 nel 1938 la Quarta Internazionale, formata da gruppi e partiti comunisti dissidenti definiti, ma non da lui, trotskisti, ma fu ucciso nel 1940 in Messico da un sicario di Stalin.\nNonostante Lenin, come testimonia il suo Testamento preferisse Trockij come successore, Stalin riusc\u00ec ad esautorarlo e ad esiliarlo, riuscendo a portare a compimento il proprio progetto di Stato e di Partito. Il superamento di questa situazione fu teorizzato da Trotsky ne \"La rivoluzione tradita\" attraverso una seconda rivoluzione (\"politica\" in contrasto a quella \"sociale\" dell'Ottobre) che avrebbe dovuto portare il proletariato a riprendersi lo Stato (ripristinando la democrazia sovietica), togliendolo di mano ai \"burocrati\" che, secondo la tesi trotskista, avevano assunto il ruolo di casta privilegiata al potere (non per\u00f2 di nuova \"classe dominante\") al posto dei lavoratori salariati. In \"Terrorismo e Comunismo\" sostiene: \nFu inoltre contrario alle aperture nei confronti dei contadini previsti dalla Nuova politica economica e sostenne la necessit\u00e0 della \"militarizzazione del lavoro\".\nI comunisti nell'antifascismo.\nMolti pensatori di ispirazione comunista o socialista interpretarono la tragedia della prima guerra mondiale come risultato delle rivalit\u00e0 fra nazioni, frutto del nazionalismo e dell'imperialismo, visto da alcuni (secondo il pensiero leninista) come fase ultima del capitalismo. Nel primo dopoguerra, alcuni segnali sembrarono andare nella direzione della rivoluzione socialista (la rivoluzione russa, il biennio rosso italiano, la in Germania da parte di Karl Liebknecht, la fondazione della Repubblica Sovietica Ungherese, ed in generale il successo di movimenti operai in diversi paesi) ma pressoch\u00e9 tutti fallirono.\nSuccessivamente, la crisi economica del 1929, forn\u00ec ulteriori argomenti ai teorici critici del capitalismo liberale, ma presto fu chiaro che la crisi e l'impoverimento delle nazioni europee non stava portando a rivoluzioni progressiste, bens\u00ec all'abolizione della democrazia e all'affermarsi di regimi autoritari di destra, di cui gli esempi pi\u00f9 eclatanti erano il fascismo italiano ed il nazismo tedesco. I marxisti presenti nel movimento antifascista sostengono che il passaggio da una forma di governo democratico ad una forma di governo totalitario non \u00e8 altro che un'opzione per la quale la borghesia opta per frenare, attraverso la repressione e il controllo del territorio, le rivendicazioni operaie e proletarie. Tale opzione, secondo i marxisti, \u00e8 per la borghesia indispensabile e ne fa uso quando le contraddizioni politico-economiche sono tali da rappresentare una minaccia per l'ordinamento costituito. Per cui i marxisti sostengono che il movimento fascista \u00e8 al servizio della borghesia, portando a compimento un primo accenno d'analisi fatta da Karl Marx, riguardo al sottoproletariato che egli stesso defin\u00ec \"feccia al servizio della reazione\".\nL'avvento del fascismo colse i comunisti, come altri gruppi politici, impreparati. Sebbene l'antifascismo italiano avesse una forte impronta liberale (Manifesto degli intellettuali antifascisti del 1925 di Benedetto Croce), i comunisti si diedero un'organizzazione clandestina anche dopo l'affermazione del regime. Il ruolo fondamentale svolto dai comunisti nell'antifascismo \u00e8 stato spiegato in diversi modi: essi erano per lo pi\u00f9 persone con forti convinzioni ideali, preparate a un'eventuale azione clandestina e alla possibilit\u00e0 di essere perseguitate per le loro idee politiche. Inoltre i comunisti che militavano nei partiti membri del Comintern avevano alle loro spalle l'organizzazione di questa e il prestigio dell'URSS, anche se non sempre i sovietici li appoggiarono in modo effettivo. Nel primo periodo, infatti, lo sforzo antifascista dei comunisti ebbe un grosso limite nella politica del Comintern di considerare le forze riformiste di sinistra nemici da combattere anzich\u00e9 alleati: il termine \"socialfascismo\" coniato per bollare i socialdemocratici fu la manifestazione pi\u00f9 evidente di questo atteggiamento.\nSi pensava infatti che il fascismo sarebbe stato un fenomeno transitorio (tesi questa condivisa da molti osservatori dell'epoca), che sarebbe crollato lasciando via libera alla lotta tra comunisti e loro oppositori per creare una societ\u00e0 alternativa al capitalismo e che i socialdemocratici, compromessi con le forze conservatrici, si sarebbero trovati dalla parte opposta delle barricate. Questa politica fu in parte imposta da Stalin e in parte inizialmente caldeggiata da alcuni partiti comunisti, come il Partito Comunista Tedesco, che erano divisi da un'aspra rivalit\u00e0 con i socialdemocratici. Per ulteriori approfondimenti su questo punto si pu\u00f2 leggere \"Nascita e avvento del fascismo\" dell'ex comunista italiano Angelo Tasca, e \"Da Potsdam a Mosca\" di Margaret Buber-Neumann, compagna di uno dei principali dirigenti del Partito Comunista tedesco.\nLe conseguenze disastrose dell'avvento del fascismo e la repressione da parte dei regimi fascisti di coloro che professavano l'ideologia comunista (fra le numerose vittime Antonio Gramsci, secondo segretario del Partito Comunista d'Italia, morto al termine di una lunga carcerazione durante la quale non ebbe pieno accesso alle cure mediche necessarie per il suo grave stato di salute) portarono a un ripensamento della posizione del Comintern e alla nuova politica dei Fronti Popolari, alleanze di tutte le forze di sinistra in funzione democratica e antifascista: il primo esempio di Fronte Popolare fu quello spagnolo che vinse le elezioni nel 1936 (vedi anche voce Guerra civile spagnola). Poco tempo dopo anche in Francia si afferm\u00f2 un governo di Fronte Popolare, formato da socialisti e radicali e appoggiato dai comunisti dall'esterno.\nDurante la guerra di Spagna la sezione locale del Comintern, che inizialmente nel paese non era che un piccolo partito, acquis\u00ec una forza e un prestigio notevole grazie agli aiuti militari che l'URSS fece pervenire ai repubblicani spagnoli e che si trov\u00f2 a gestire. Il Comintern favor\u00ec la nascita e l'organizzazione delle Brigate Internazionali, che erano aperte agli antifascisti di ogni tendenza politica, che permisero a chi voleva dare il suo contributo individuale alla causa spagnola di partecipare alla lotta.\nProprio in Spagna per\u00f2 si manifesta, fuori dall'isolamento dell'URSS, la repressione staliniana dei comunisti che non volevano piegarsi alle posizioni del Comintern. In questo paese esistevano infatti un forte movimento anarchico (vedi paragrafo comunismo anarchico) rappresentato dai sindacati Federazione anarchica iberica (FAI) e Confederazione Nazionale del Lavoro (CNT), e un piccolo ma attivo partito marxista di vaga ispirazione trotskista e antisovietica, il Partito Operaio di Unificazione Marxista (POUM). La principale differenza di indirizzo politico tra POUM e i filo-sovietici durante la guerra era che i primi ritenevano inseparabili guerra antifascista e rivoluzione socialista, mentre per i secondi ogni altro obiettivo doveva essere subordinato alla vittoria sul generale Francisco Franco e i suoi miliziani. Sotto istigazione di Stalin il POUM venne accusato di essere un movimento di traditori che \"oggettivamente\" favorivano i fascisti e i suoi membri perseguitati (Andreu Nin, il segretario, venne torturato e assassinato in carcere).\nParallelamente gli esperimenti di \"comunismo libertario\" e autogestito degli anarchici venivano scoraggiati o interrotti, anche se i dirigenti anarchici riuscirono per lo pi\u00f9 a salvarsi dal terrore staliniano grazie alla loro forza politica. Il 17 maggio 1937 a Barcellona si ebbero addirittura violenti scontri armati tra POUM e CNT da una parte e combattenti inquadrati nelle organizzazioni del Partito Socialista Unificato della Catalogna, vicino al Partito Comunista di Spagna dall'altra. Questi fatti sono stati riportati tra gli altri da George Orwell, allora combattente in Spagna in \"Omaggio alla Catalogna\" e trasposti cinematograficamente da Ken Loach in \"Terra e Libert\u00e0\".\nIl movimento comunista si \u00e8 impegnato anche nella Resistenza all'occupazione nazifascista, durante la seconda guerra mondiale. In Europa notevole fu l'impegno nella resistenza jugoslava, italiana, francese, greca, polacca, cecoslovacca e in Asia nella resistenza cinese, malese e filippina. Va ricordato che il Patto Molotov Ribbentrop prevedeva diverse forme di collaborazione fra i due stati ed inoltre implicava l'impegno dei diversi partiti comunisti ad un atteggiamento di neutralit\u00e0, \"guerra fra imperialisti\" che venne modificato solo con l'aggressione della Germania all'Urss.\nURSS, Europa orientale e partiti comunisti dopo il 1945.\nAlla fine della seconda guerra mondiale il potere di Stalin e la sua ideologia si espansero nelle zone che l'Armata Rossa aveva liberato dal nazismo ed occupato.\nDove esisteva un movimento comunista di massa, come in Cecoslovacchia, le purghe eliminarono presto i dirigenti non in linea con l'URSS o non sufficientemente malleabili, mentre i partiti non comunisti, maggioritari, venivano sciolti o posti sotto controllo dei partiti comunisti filosovietici. Alla fine l'Europa orientale vide nascere una cintura di Stati satelliti saldamente controllati dall'URSS e con sistemi politico-sociali ricalcati sul modello sovietico.\nLa reazione dell'Occidente, che in quel momento voleva dire soprattutto Stati Uniti d'America, all'espansione dell'influenza dell'URSS port\u00f2 ad un progressivo irrigidimento dei due grandi blocchi che si configur\u00f2 nel periodo storico definito guerra fredda.\nDopo la morte di Stalin nel 1953 ci furono diverse rivolte nei paesi sotto la sfera di influenza dell'URSS. Nel giugno del 1953 scoppiarono dei moti operai nella Germania Est, che furono repressi con la forza. Nel giugno del 1956 anche alcuni operai polacchi insorsero (rivolta di Pozna\u0144). La rivolta fu sedata dall'esercito polacco e venne nominato a capo del Partito Operaio Unificato Polacco (il partito di governo) il moderato W\u0142adys\u0142aw Gomu\u0142ka, pi\u00f9 ben visto dalla popolazione rispetto al predecessore Edward Ochab, evitando cos\u00ec un'ennesima rivolta che avrebbe provocato l'intervento militare sovietico, che invece avvenne in Ungheria pochi mesi dopo. Qui l'insurrezione venne repressa con l'intervento dell'Armata Rossa, che arriv\u00f2 alle porte di Budapest, e i suoi capi furono giustiziati.\nI partiti dell'Europa occidentale, gi\u00e0 membri del Comintern, seguirono le posizioni dell'URSS in linea generale fino al 1968, la Primavera di Praga, quando per la prima volta non si allinearono alle scelte della dirigenza sovietica. Da quel momento in poi questi partiti si allontanarono sempre pi\u00f9 dall'ideologia marxista-leninista fino a quando verso la fine degli anni settanta si spostarono su posizioni eurocomuniste, delle quali uno dei sostenitori pi\u00f9 convinti fu Enrico Berlinguer.\nFuori dall'Unione Sovietica.\nL'espansione dell'ideologia marxista-leninista and\u00f2 oltre l'avanzata dell'Armata Rossa, raggiunse infatti la Repubblica Popolare Cinese, che sarebbe stata proclamata nel 1949 da Mao Zedong e l'Albania di Enver Hoxha che erano il frutto di una lotta civile e di una resistenza antifascista interne, a queste va aggiunta la Repubblica socialista federale di Jugoslavia presieduta dal Maresciallo Tito, nella quale l'Armata Rossa non si stabil\u00ec pur avendo partecipato alla lotta per la liberazione dell'occupazione nazista. I governi di questi paesi dopo un primo periodo di buoni rapporti dimostrarono che non avevano nessuna intenzione di sottomettersi passivamente ai dettami dell'URSS quindi in epoche differenti ruppero con l'URSS teorizzando anche una propria versione dell'ideologia marxista-leninista: maoismo, hoxhaismo (chiamato a volte enverismo) e il titoismo, metodologicamente non dissimili dallo stalinismo e, comunque, espressione del cosiddetto capitalismo di Stato in varie versioni.\nIn Italia nel 1951 vi furono le clamorose dimissioni dal PCI dei deputati Aldo Cucchi e Valdo Magnani, eroi della resistenza al nazifascismo, iscritti al partito comunista italiano clandestino dal 1936, che criticavano la pretesa dell'URSS di fungere da Stato guida e la totale mancanza di democrazia nella Unione Sovietica staliniana. Le dimissioni furono respinte e i due furono espulsi dal partito sotto l'accusa di \"titoismo\" e di \"indegnit\u00e0 morale\".\nDopo la caduta del Muro di Berlino.\nVerso la fine del secolo XX lo stato di necessit\u00e0 economica e sociale in cui versava l'URSS spinsero i vertici del partito comunista sovietico ed in primis il Presidente Mihail Gorba\u010d\u00ebv ad attuare una politica di rifondazione dello Stato e di apertura al mondo occidentale, definita al tempo \"Perestrojka\". A partire da questo momento (1985) il cammino dell'URSS si far\u00e0 sempre pi\u00f9 aperto allentando la stretta sull'Europa orientale, sul regime illiberale e sulla chiesa ortodossa.\nOggi alcuni Paesi (Cina, Corea del Nord, Laos, Vietnam, Cuba) continuano a essere governati da partiti ispirati all'ideologia marxista-leninista, costituendo per\u00f2 realt\u00e0 assai diverse. Alcuni hanno introdotto, in misura pi\u00f9 o meno ampia, forme di economia di mercato (molto estese in Cina, Laos e Vietnam, limitate a Cuba), e anche certe libert\u00e0 di pensiero e comunicazione, mantenendo sempre un sistema politico a partito unico. Diversamente, la Corea del Nord \u00e8 governata da un sistema politico di tipo stalinista rigidissimo, che in oltre 70 anni non \u00e8 mutato, interamente collettivistico e quasi del tutto isolato dal mondo esterno.\nEsperienze comunitarie.\nDa sempre in occidente e in oriente si sono verificati casi di creazione di comunit\u00e0 in cui non vi era propriet\u00e0 personale ma solo collettiva. Si pensa semplicemente a esperienze cristiane come il monachesimo (anche in versione militare come nei templari). Anche i monaci buddhisti hanno adottato la stessa linea comunitaria.\nAttualmente un piccolo numero di persone, provenienti soprattutto dalle regioni industrializzate, hanno scelto di uscire dalla societ\u00e0 moderna e di vivere in comunit\u00e0, piccole societ\u00e0 alternative: il fenomeno vide il suo apice durante il boom della contro-cultura negli anni sessanta e all'inizio degli anni settanta, ma in misura ridotta dura tuttora. Queste persone sono spesso designate come \"nuovi bohemi\u00e9n\" o \"hippy\" e per quanto riguarda collettivit\u00e0 organizzate per occupazioni abusive anche squatter.\nCritiche al comunismo.\nLa dottrina della Chiesa cattolica, oltre ad opporsi all'impostazione materialista e intrinsecamente atea del comunismo, La messa in comune della propriet\u00e0 \u00e8 proposta dalla Chiesa come gesto di adesione ai consigli evangelici. A tal proposito in ogni caso, il comunismo di stampo marxista mette in dubbio non tanto la propriet\u00e0 individuale, quanto quella dei mezzi produttivi.\nMolti scrittori e attivisti politici si sono dimostrati critici nei confronti del comunismo e pi\u00f9 frequentemente del socialismo reale: dissidenti del blocco sovietico Aleksandr Isaevi\u010d Sol\u017eenicyn, Arthur Koestler e V\u00e1clav Havel per quanto riguarda lo stato socialista; economisti Friedrich von Hayek, Ludwig von Mises e Milton Friedman teorici di una diversa e contrapposta economia; storici e sociologi Hannah Arendt, Robert Conquest, Daniel Pipes e Rudolph Joseph Rummel; filosofi come Karl Popper, sempre in riferimento alla componente marxista, per citarne alcuni.\nAlcuni studiosi, tra questi Conquest, argomentano contro il comunismo marxista sottolineando la violazione dei diritti umani da parte dei regimi comunisti, particolarmente a opera di Stalin e Mao Zedong.\nLa maggior parte degli studiosi e dei politici contrari al comunismo tende a vedere le vittime e i reati causati dai regimi comunisti come conseguenze inevitabili dell'applicazione del marxismo, mentre pensatori e politici vicini al comunismo solitamente sostengono la mancanza di un rapporto tra gli ideali e quanto compiuto dai vari regimi a essi apparentemente ispirati. Ci\u00f2 varrebbe in particolare per il regime staliniano in Unione Sovietica, visto come una degenerazione del marxismo.\nEsistono anche critiche alle teorie economiche sviluppate da Marx e dai marxisti. Hayek, tra gli altri, sostiene che il possesso collettivo dei mezzi di produzione pu\u00f2 essere mantenuto solo attraverso un'autorit\u00e0 centrale di qualche tipo, che tende, a causa dell'enorme potere del quale \u00e8 investita, a diventare totalitaria, violando le libert\u00e0 civili e politiche quindi eliminando tutti gli oppositori politici. L'economista sostiene inoltre che libert\u00e0 e diritti possano essere conservati solamente attraverso la salvaguardia della propriet\u00e0 privata e dell'economia di mercato ossia due libert\u00e0 essenziali per la teoria liberale e liberista.\nSecondo uno studio pubblicato dalla Royal Society, il comunismo, applicato in senso lato in ogni sua variazione, tende a rendere le nazioni coinvolte significativamente pi\u00f9 povere, meno sane e vivibili anche dopo decenni dalla fine delle proprie politiche socialiste."}
{"id": "2829852", "revid": "106914939", "url": "https://it.wikipedia.org/wiki?curid=2829852", "title": "Fasolasuchus tenax", "text": "Il fasolasuco (Fasolasuchus tenax) \u00e8 un arcosauro estinto appartenente ai rauisuchi. Visse nel Triassico superiore (circa 210 milioni di anni fa) e i suoi resti sono stati ritrovati in Argentina.\nDescrizione.\nQuesto animale era di dimensioni enormi: il solo cranio era lungo circa 1,3 metri, e la lunghezza totale doveva essere compresa tra gli 8 e i 10 metri. Il cranio era enorme, robusto e dotato di lunghi denti aguzzi e ricurvi. Il corpo doveva essere simile a quello degli altri rauisuchi, come \"Saurosuchus\" e \"Prestosuchus\", e le zampe dovevano essere lunghe e robuste. Il corpo era percorso da file di placche dermiche (osteodermi), ma lungo la coda era presente solo una fila. La colonna vertebrale, inoltre, era caratterizzata da articolazioni insolite, che garantivano al tronco una rigidit\u00e0 notevole.\nClassificazione.\nIl fasolasuco era uno degli ultimi rappresentanti dei rauisuchi, un gruppo di rettili arcosauri predatori tipici del Triassico, ed era anche il pi\u00f9 grande del gruppo. Apparteneva alla famiglia dei rauisuchidi (Rauisuchidae), ed era strettamente imparentato con il genere che d\u00e0 il nome alla famiglia, \"Rauisuchus\". I suoi resti sono stati descritti per la prima volta da Jos\u00e9 Bonaparte nel 1981.\nStile di vita.\nQuesto animale, ritrovato nella formazione Los Colorados, era il superpredatore del suo ambiente, e doveva essere in grado di attaccare qualunque altro animale compreso il gigantesco dinosauro prosauropode \"Riojasaurus\". Altre possibili prede erano gli aetosauri del genere \"Neoaetosauroides\". Forse \"Fasolasuchus\" era in competizione con il dinosauro teropode \"Zupaysaurus\". In ogni caso, sembra che \"Fasolasuchus\" fosse specializzato nella caccia ai grandi prosauropodi."}
{"id": "2829867", "revid": "104087", "url": "https://it.wikipedia.org/wiki?curid=2829867", "title": "Arancio acido 10", "text": ""}
{"id": "2829868", "revid": "22356", "url": "https://it.wikipedia.org/wiki?curid=2829868", "title": "Fasolasuchus", "text": ""}
{"id": "2829875", "revid": "363629", "url": "https://it.wikipedia.org/wiki?curid=2829875", "title": "Elezioni regionali in Italia", "text": "Le elezioni regionali in Italia interessano le 15 regioni a statuto ordinario e quelle statuto speciale. \nRegioni a statuto ordinario.\nLe elezioni che interessano le 15 regioni a statuto ordinario (Abruzzo, Basilicata, Calabria, Campania, Emilia-Romagna, Lazio, Liguria, Lombardia, Marche, Molise, Piemonte, Puglia, Toscana, Umbria, Veneto) sono regolate dalla legge Tatarella (legge n\u00ba 43 del 23 febbraio 1995).\nCronologia delle elezioni.\nDopo il 2010, la maggioranza delle elezioni nelle regioni a statuto ordinario ha assunto un calendario sfalsato.\nIn regioni a statuto ordinario si sono svolte non in coincidenza con quelle generali:"}
{"id": "2829900", "revid": "6923", "url": "https://it.wikipedia.org/wiki?curid=2829900", "title": "First Automobile Works", "text": "La First Automobile Works (FAW in cinese: \u4e2d\u56fd\u7b2c\u4e00\u6c7d\u8f66) \u00e8 il pi\u00f9 grande produttore di automobili della Cina, e nel 2004 ha superato il milione di auto prodotte all'anno.\nLa FAW oggi \u00e8 la prima tra le cosiddette \"5 sorelle\" dell'auto cinese, le altre quattro sono: Dongfeng Motor Corporation, Shanghai Automotive Industry Corporation, Chang'an Motors e Chery Automobile.\nStoria.\nLa FAW \u00e8 stata fondata nel 1953 a Changchun (il capoluogo della provincia di Jilin in Manciuria, nella Cina nordorientale), con l'aiuto della casa automobilistica sovietica ZIL.\nNel 1956 comincia la produzione del primo veicolo, il Jiefang CA-10, una copia del camion sovietico ZIS-150.\nNel 1958, viene introdotta la Hongqi (cinese: \u7ea2\u65d7, tradotto: bandiera rossa) una lussuosa limousine destinata agli esponenti del Partito Comunista Cinese.\nNel 1991 ha siglato una collaborazione con il gruppo Volkswagen, creando la FAW-Volkswagen per specializzarsi nella produzione di automobili. Nel 1992 il nome First Automobile Works fu cambiato in China FAW Group Corporation. In seguito ha costituito joint-ventures con Toyota nel 2003 e con General Motors nel 2009.\nNel 2020 viene resa nota la trattativa con il gruppo CNH Industrial per la cessione della controllata Iveco, produttrice di veicoli commerciali. La trattativa per 3,6 miliardi di Euro viene sospesa a inizio 2021.\nI marchi.\nFino agli anni ottanta la FAW ha prodotto per lo pi\u00f9 camion derivati dalla ZIL, oggi controlla i marchi:"}
{"id": "2829901", "revid": "1543377", "url": "https://it.wikipedia.org/wiki?curid=2829901", "title": "\u00d1um\u00ed", "text": "\u00d1um\u00ed \u00e8 un centro abitato del Paraguay, situato nel Dipartimento di Guair\u00e1. Forma uno dei 17 distretti in cui \u00e8 diviso il dipartimento.\nPopolazione.\nAl censimento del 2002 la localit\u00e0 contava una popolazione urbana di 863 abitanti (3.346 nel distretto). "}
{"id": "2829904", "revid": "729019", "url": "https://it.wikipedia.org/wiki?curid=2829904", "title": "San Pedro de Macor\u00eds", "text": "San Pedro de Macor\u00eds \u00e8 un comune della Repubblica Dominicana di 195.307 abitanti, capoluogo della provincia omonima.\nStoria.\nSan Pedro \u00e8 stata fondata da immigrati cubani, che fuggivano dal loro paese per via della guerra d'indipendenza, nel XIX secolo."}
{"id": "2829908", "revid": "24443", "url": "https://it.wikipedia.org/wiki?curid=2829908", "title": "Wettersteingebirge", "text": ""}
{"id": "2829914", "revid": "767487", "url": "https://it.wikipedia.org/wiki?curid=2829914", "title": "I'm from Missouri", "text": "I'm from Missouri \u00e8 un film del 1939 diretto da Theodore Reed e interpretato da Gladys George, Bob Burns, Gene Lockhart.\nLa sceneggiatura del film, prodotto dalla Paramount, si basa sulle storie del libro \"Sixteen Hands\" di Homer Croy, pubblicato a New York nel 1938, e sulle novelle di Julian Street, pubblicate nel 1909 in \"Need of Change\".\nProduzione.\nIl film fu prodotto dalla Paramount Pictures che fece iniziare le riprese a met\u00e0 novembre 1938.\nDistribuzione.\nDistribuito dalla Paramount Pictures, il film fu proiettato in prima a New York il 22 marzo 1939 per poi uscire nelle sale USA il 7 aprile."}
{"id": "2829916", "revid": "332094", "url": "https://it.wikipedia.org/wiki?curid=2829916", "title": "Douglas C-118 Liftmaster", "text": ""}
{"id": "2829917", "revid": "152625", "url": "https://it.wikipedia.org/wiki?curid=2829917", "title": "Il mondo di Patty - La vita \u00e8 una festa (fan edition)", "text": ""}
{"id": "2829920", "revid": "332094", "url": "https://it.wikipedia.org/wiki?curid=2829920", "title": "DC-4", "text": ""}
{"id": "2829921", "revid": "332094", "url": "https://it.wikipedia.org/wiki?curid=2829921", "title": "DC-6", "text": ""}
{"id": "2829926", "revid": "1305772", "url": "https://it.wikipedia.org/wiki?curid=2829926", "title": "Hating Alison Ashley", "text": ""}
{"id": "2829936", "revid": "1776051", "url": "https://it.wikipedia.org/wiki?curid=2829936", "title": "New Disease", "text": "New Disease \u00e8 un singolo del gruppo musicale alternative metal Spineshank, il secondo estratto dall'album The Height of Callousness. \u00c8 considerata la loro canzone pi\u00f9 famosa e acclamata dai fan. Dalla canzone \u00e8 stato anche tratto un video nel quale si pu\u00f2 vedere il gruppo eseguire il brano."}
{"id": "2829939", "revid": "599013", "url": "https://it.wikipedia.org/wiki?curid=2829939", "title": "Laurent Roux", "text": "Professionista dal 1994 al 2003, conta una ventina di vittorie tra le quali una tappa al Giro d'Italia.\nCarriera.\nPassato professionista nel 1994 con la Castorama, si distinse subito per i buoni piazzamenti ottenuti al Tour du Limousin ed alla Classique des Alpes.\nLa sua impresa sportiva pi\u00f9 importante \u00e8 datata 28 maggio 1998, giorno in cui vinse la dodicesima tappa del Giro d'Italia e conquist\u00f2 la maglia rosa di leader della classifica generale, mantenendola tuttavia un solo giorno.\nSuccessivamente \u00e8 stato al centro delle cronache per l'utilizzo di sostanze dopanti: una prima positivit\u00e0 emerse nel corso della stagione 1999, quando gli furono riscontrate tracce di anfetamine che gli causarono una squalifica di sei mesi,\ned una seconda nel 2002, quando risult\u00f2 \"non negativo\" alla stessa sostanza in un controllo eseguito fuori competizione. Queste vicende causarono la fine della sua carriera, sancita anche da una squalifica di quattro anni.\nIn seguito dovette sostenere un processo presso Bordeaux nel quale gli venne contestata l'accusa di aver distribuito sostanze illecite a numerosi cicloamatori. Nel corso della propria deposizione ammise gli addebiti, nonch\u00e9 l'uso di EPO, ormone umano della crescita, cortisone e testosterone nel corso della propria carriera, venendo condannato ad una pena detentiva di 30 mesi, 20 dei quali sospesi."}
{"id": "2829941", "revid": "1851848", "url": "https://it.wikipedia.org/wiki?curid=2829941", "title": "Pietro Biagioli", "text": "Carriera.\nPass\u00f2 le prime due stagioni nella Fiorentina, totalizzando soltanto una presenza in campionato (nell'incontro del 12 giugno 1949 disputato fra le formazioni giovanili di Fiorentina e Torino dopo la tragedia di Superga) senza mostrare le sue doti di realizzatore.\nNel 1950 si trasfer\u00ec in prestito per una stagione al Pisa, giocando 28 volte e segnando sei marcature in Serie B.\nPer l'annata successiva pass\u00f2, ancora in prestito, al Piombino, e di nuovo fra i cadetti. In questa stagione arriv\u00f2 al secondo posto tra i capocannonieri, realizzando con la societ\u00e0 livornese 17 reti; la port\u00f2 al sesto posto in classifica finale.\nA fine stagione ritorn\u00f2 alla Fiorentina dove avrebbe totalizzato nel campionato Serie A 1952-1953 15 presenze con due gol: alla 25\u00aa giornata, giocata il 15 marzo 1953, nella vittoria casalinga contro la Triestina per 2-0 e alla 29\u00aa giornata, disputata il 12 aprile 1953 nella vittoria in trasferta contro l'Atalanta per 2-1.\nPer la stagione 1953-1954 pass\u00f2 in prestito al Torino, con il quale avrebbe collezionato 20 presenze e 5 gol (tra cui la rete alla 28\u00aa giornata, disputata il 18 aprile 1954, durante Milan-Torino 0-1); rientrato alla Fiorentina, si trasfer\u00ec al Marzotto Valdagno in Serie B.\nNel 1956 si trasfer\u00ec in prestito al Padova (sole tre presenze in massima serie), mentre l'anno seguente ritorn\u00f2 al Valdagno, dove divent\u00f2 capocannoniere della Serie B 1957-1958 con 19 reti.\nConcluse la sua attivit\u00e0 nel in cui gioc\u00f2 5 stagioni con 37 reti fra Serie B e Serie C.\nIn carriera ha totalizzato complessivamente 39 presenze e 7 reti in Serie A e 190 presenze e 68 reti in Serie B."}
{"id": "2829942", "revid": "125965247", "url": "https://it.wikipedia.org/wiki?curid=2829942", "title": "Amedeo Minghi", "text": "Biografia.\nAnni '60.\nUltimo di sei figli, cresce nel rione Prati ed inizia l'attivit\u00e0 musicale formando con alcuni amici il complesso beat I Noemi: per il gruppo, di cui \u00e8 voce solista, scrive la sua prima canzone, intitolata \"Una cosa stupida\", che viene proposta senza risultato alla RCA Italiana.\nPassato alla carriera da solista, dopo aver effettuato un provino con i Maestri Stelvio Cipriani, Alberto Durante e Gianni Sanjust, direttore artistico della sede romana della Ricordi, viene messo sotto contratto dalla Dischi Ricordi, che gli fa incidere nel 1966 un 45 giri con i brani \"Alla fine\" e \"Ma per fortuna\" (entrambi con testo di Mogol), che vengono anche presentati nella trasmissione televisiva \"Scala reale\".\nL'anno seguente incide una cover di \"Dove credi di andare\" di Sergio Endrigo, che viene inserita in una compilation della Dischi Ricordi dedicata alle canzoni del Festival di Sanremo, dopodich\u00e9 termina il contratto con la casa discografica.\nAnni '70.\nNel 1970 conosce Edoardo Vianello e passa alla sua casa discografica, l'Apollo: inizia quindi a scrivere canzoni per I Vianella come la fortunata \"Vojo er canto de 'na canzone\", \"Canto d'amore di Homeide\" e \"Fijo mio\"; quest'ultimo brano pu\u00f2 essere considerato anche come il primo vero successo di Franco Califano, autore del testo.\nPer l'Apollo pubblica anche un 45 giri, \"Denise/T'amerei\", e il suo primo album, \"Amedeo Minghi\" (1973), con i testi scritti da Edoardo De Angelis (con il quale Minghi collaborer\u00e0 in seguito), Francesco De Gregori e Carla Vistarini, che per\u00f2 non ottiene molto successo.\nNel 1975 entra nel gruppo i Pandemonium, per cui scrive anche alcune canzoni come \"Sicura\", incisa anche da Dori Ghezzi &amp; Wess.\nNel 1976 pubblica il singolo che ha per retro \"L'isola\" e soprattutto l'intensa \"L'immenso\", brano che lo porter\u00e0 in vetta a tutte le classifiche internazionali con pi\u00f9 di 15 versioni e 2 milioni di dischi venduti (\"El inmenso\", \"Allein mit dir\").\nCon i Pandemonium partecipa nel 1977 all'incisione dell'album \"...E adesso andiamo a incominciare\" di Gabriella Ferri.\nContinua negli anni settanta l'attivit\u00e0 di compositore per altri cantanti: per la Schola Cantorum scrive \"La fantasia\" (con testo di Edoardo De Angelis), per Marisa Sannia \"Il mio mondo, il mio giardino\" (testo di Francesco De Gregori e Edoardo De Angelis), per Rita Pavone \"Ti perdo e non vorrei\", per Marcella Bella \"Camminando e cantando\", per Mia Martini \"Ma sono solo giorni\". Negli anni ottanta sar\u00e0 la volta di \"Toledo\" per Anna Oxa, \"Solo all'ultimo piano\" (testo di Mogol) e \"Romanzo d'appendice\" per Gianni Morandi.\nAnni '80.\nAbbandonato il gruppo dei Pandemonium nel 1978, firmer\u00e0 per la CBS, per cui pubblica nel 1980 il secondo disco, \"Minghi\", accompagnato dal singolo \"Sicuramente tu/Ti volevo cantare\" nella copertina, collaborando ancora una volta per i testi con De Angelis e con un altro paroliere, Adelio Cogliati; l'album \u00e8 preceduto dal 45 giri \"Di pi\u00f9/Prima che sia rumore\", che ottiene un buon successo e riporta Minghi in classifica a tre anni dall'ultimo singolo \"L'immenso\".\nDeluso dalla scarsa promozione effettuata dalla casa discografica per l'album e per l'ultimo 45 giri, \"Qualcuno\" (canzone con il testo scritto dal pittore Angelo Di Santo), passa alla It, dove conosce il paroliere e musicista Gaio Chiocchio, con cui inizia una collaborazione che durer\u00e0 quattro anni e che produrr\u00e0 alcune tra le canzoni pi\u00f9 importanti realizzate da Minghi.\nNel 1981 inizia a produrre un giovane cantautore: Mario Castelnuovo.\nNel 1983 partecipa al Festival di Sanremo con \"1950\". Il brano non fu ammesso alla serata finale e arriv\u00f2 anche ultimo, con 17 017 voti, nella classifica non competitiva della votazione popolare Totip. \"1950\" coniuga l'amore, la pace e la guerra in un crescendo melodico e poetico che ben rappresenta il caratteristico \"anno fra la guerra e il 2000, anno tondo come il pallone che tiro diretto e che bell'effetto al mio cuore\". Minghi ha definito 1950 \u00abla canzone che pi\u00f9 mi rappresenta\u00bb.\nQuesta canzone verr\u00e0 ripresa da Gianni Morandi. Inoltre, Minghi ne canter\u00e0 uno spezzone modificato nel testo per una pubblicit\u00e0 della FIAT.\nPassato alla RCA Italiana, pubblica nel 1984 il Q disc \"Quando l'estate verr\u00e0\".\nNel 1985 \u00e8 ospite al Festival di Sanremo con \"Il profumo del tempo\", brano cantato assieme a Katia Ricciarelli.\nNel 1986 pubblica l'album \"Cuori di pace\", seguito da \"Serenata\" (1987), incisi per la Durium.\nNel 1988 firma con la Fonit Cetra dando inizio ad una serie di successi, grazie anche al contributo per le parole di un poeta come Pasquale Panella ed agli arrangiamenti del Maestro Mario Zannini Quirini. Il primo album con la nuova casa discografica \u00e8 \"Le nuvole e la rosa\".\nNel 1989 pubblica \"La vita mia\" album che vende 500\u00a0000 copie, aprendo il lungo tour teatrale \"Forse s\u00ec musicale\" che si conclude dopo 3 anni con pi\u00f9 160 repliche e un milione di spettatori, dopo aver portato al successo con \"Canzoni\" una nuova interprete: Mietta. Con la canzone di Minghi, Mietta vincer\u00e0 non solo la categoria \"Nuovi\" del Festival di Sanremo, ma anche il premio della critica e successivamente un disco di platino e un telegatto d'argento come rivelazione musicale dell'anno.\nAnni '90.\nIl grande successo con \"Vattene amore\" (1990).\nNel 1990 arriva la consacrazione con \"Vattene amore\", cantata assieme a Mietta. La canzone oltre ad arrivare terza al Festival di Sanremo e a vincere dieci dischi di platino e un telegatto d'oro diventa uno dei brani pi\u00f9 celebri della storia della canzone italiana e permette ai due interpreti di imporsi come protagonisti della musica italiana degli anni novanta. Oltre a scalare le classifiche di vendita con \"Amedeo Minghi in concerto\", album registrato in occasione del concerto del 23 luglio 1990 dove erano presenti 40 000 persone, produce la realizzazione dell'album di debutto di Mietta \"Canzoni\", disco vincitore di 6 dischi di platino per le 600 000 copie vendute. \"Io e la musica\" \u00e8 invece il secondo inedito affidato a Mia Martini.\nNel 1991 ritorna a Sanremo con \"Nen\u00e8\" in collaborazione con Claudio Lorenzet (\"Endless Night\" \u00e8 la versione inglese affidata a Bonnie Tyler) e \"Dubbi no\", quest'ultima cantata da Mietta e da Leo Sayer. \"Nen\u00e8\" d\u00e0 il titolo al doppio album pubblicato dopo il Festival, raccolta contenente l'omonimo brano, alcuni live e diversi suoi brani riarrangiati in studio, l'album vende oltre 200 000 copie.\nIn questi anni alterna l'attivit\u00e0 cantautoriale con la scrittura delle colonne sonore per le miniserie televisive di \"Fantaghir\u00f2\" (la canzone tema \"Mio nemico amatissimo\" \u00e8 cantata da Rossana Casale), \"La principessa e il povero\", \"Desideria e l'anello del drago\", \"Sorellina e il principe del sogno\" (regia di Lamberto Bava).\nNel 1992 pubblica \"I ricordi del cuore\", trainato dall'omonimo brano scritto e cantato per la soap opera \"Edera\", trasmessa da Canale 5; l'album raggiunge la cima della hit parade ed \u00e8 uno dei dischi pi\u00f9 venduti dell'anno con oltre 600 000 copie.\nSeguono due partecipazioni a Sanremo: \"Notte bella, magnifica\" (1993), che arriva al nono posto, e \"Cantare \u00e8 d'amore\" (1996).\nNel 1997 pubblica in America Latina l'album \"Cantar es de amor\" versione spagnola dell'album \"Cantare \u00e8 d'amore\" contenente inoltre, sempre in lingua spagnola, altri tre brani storici dell'autore: \"La vita mia\", \"Mar\u00ec\" e \"Gelosi amori miei\". Minghi tiene concerti in Brasile. Segue la pubblicazione di due album, di cui uno antologico.\nNel 1998 chiude il decennio con l'album \"Decenni\" che, con le oltre 300 000 copie vendute, riceve 4 dischi d'oro.\nAnni 2000.\nAlla fine del millennio Minghi esce col singolo \"Un uomo venuto da lontano\", scritto con Marcello Marrocchi e dedicato a papa Giovanni Paolo II. Esegue il brano in presenza del papa insieme a \"Gerusalemme\", un inedito commissionato dal Vaticano in occasione del Giubileo 2000. In particolare, a \"Gerusalemme\" \u00e8 legato un grande progetto: quello di essere eseguito in Terra Santa, proprio presso le mura della citt\u00e0, insieme ad un cantante ebreo e ad uno palestinese, segno questo di incontro concreto tra i due popoli.\nNel 2000 torna nuovamente al Festival di Sanremo in coppia con Mariella Nava. Il brano \"Futuro come te\" si classifica al quattordicesimo posto.\nSeguono gli album \"Anita\" (2000), \"L'altra faccia della luna\" (2002), scritti in collaborazione con Paolo Audino e Stefano Borgia, tra gli altri, e \"Su di me\" (2005), anno in cui viene coinvolto in un progetto per l'UNICEF da Lino Banfi con la pubblicazione dell'album \"Sotto l'ombrellone\".\nInoltre, nel 2004 \u00e8 l'autore di un brano per Andrea Bocelli, (\"Per noi\").\nIn una nuova raccolta pubblica un suo brano, \"Cos\u00ec sei tu\", interpretato in duetto con la cantante moscovita Diana Gurzkaya e presentato a Mosca nel teatro del Cremlino. Sua anche la colonna sonora del film \"L'allenatore nel pallone 2\".\nNel 2006 scrive il suo primo libro autobiografico, \"L'ascolteranno gli americani\", edito da Rai-Eri. Il 22 dicembre dello stesso anno partecipa ad una cerimonia organizzata in suo onore a Roma, all'interno dei Musei Capitolini e del Campidoglio, nel corso della quale riceve una targa alla carriera consegnatagli da Valter Veltroni, sindaco della citt\u00e0.\nNel marzo 2007 produce il primo album dei Khorakhan\u00e8, \"La ballata di Gino\", contenente l'omonimo brano presentato al Festival di Sanremo 2007.\nIn concomitanza con la partecipazione al Festival di Sanremo 2008 con il brano \"Cammina cammina\", viene pubblicato il cd live \"40 anni di me con voi\" del concerto del 2 febbraio 2008 all'Auditorium della Conciliazione di Roma. Ospiti del concerto, orchestrato dal Maestro Renato Serio, Mietta, Rossana Casale, Maria Dangell, Fabio Andreotti, Serena Autieri, Lino Banfi, Giulio Base, Lolla e i Khorakhan\u00e8.\nIl 27 marzo 2009, ad un anno di distanza dal cd, esce anche il DVD del concerto del 2 febbraio 2008: \"All'Auditorium. L'ascolteranno gli americani\". Il concerto, che ripercorre i 40 anni di carriera del cantautore romano, viene trasmesso su Raiuno e il relativo DVD viene distribuito anche nella versione cofanetto assieme ad un cd live e uno antologico.\nNello stesso anno canta nell'ultimo album di Claudio Baglioni, \"Q.P.G.A.\", nella canzone \"Mia libert\u00e0\".\nNel 2009 partecipa, in qualit\u00e0 di autore, alla realizzazione del progetto \"Terradimani\".\nDall'ottobre 2009 ad aprile 2010 Minghi effettua il tour intitolato \"Di canzone in canzone tour\"; sei delle sette serate (l'ultima \u00e8 una replica) di cui \u00e8 composto il tour saranno messe in commercio tramite un cofanetto nel 2011.\nAnni 2010.\nNel 2010 incide un duetto con Lando Fiorini nel brano \"Fijo mio\", contenuto all'interno dell'album \"Ti presento Roma mia\", dello stesso Fiorini, uscito alla fine di ottobre 2010.\nNel 2011 realizza la colonna sonora della fiction Rai \"Anita Garibaldi\", le cui riprese iniziano il 18 aprile 2011.\nIl 21 novembre 2011 al teatro Ghione di Roma parte la replica della tourn\u00e9e di successo \"Di canzone in canzone\". Il 13 dicembre successivo esce la colonna sonora \"Il fantastico mondo di Fantaghir\u00f2\"; i brani raccolti nel CD sono 16, tra cui \"Creder\u00f2\" (P.Panella/A. Minghi), cantata da Amedeo Minghi e Arianna Bergamaschi, sigla di testa di alcune strisce quotidiane..\nIl 1\u00ba settembre 2012 Raiuno gli affida uno spettacolo del sabato sera: Cantare \u00e8 d'amore. Affiancato da Serena Autieri il programma vanta la partecipazione di ospiti dal calibro di Andrea Bocelli, Claudio Baglioni, Gino Paoli, Massimo Ranieri ed i Mod\u00e0 e realizza 2.796.000 spettatori per il 14,59 % di share A fine ottobre 2012 esce - a distanza di sette anni dall'ultimo album di inediti - \"Vivi e vedrai\", primo singolo del suo nuovo progetto musicale.\nNel 2013 Justin Timberlake cita nel suo nuovo brano \"Only when I walk away\" la canzone di Minghi del 1972 \"Lustful\". \nNello stesso anno, il 6 agosto - a meno di un anno dal precedente - esce un nuovo singolo, \"Arrivederci a quando non lo so\", con testo di Mogol.\nIl 7 gennaio 2014 la moglie di Minghi, Elena Paladino, muore dopo 40 anni di matrimonio; i due si erano conosciuti all'Apollo Records, ed erano sposati dal 13 ottobre 1973. La coppia ha avuto due figlie, Annesa e Alma.\nIl 14 ottobre 2014 esce l'album \"Suoni tra ieri e domani\", un libro con CD realizzato da Terre Sommerse, che contiene l'inedito \"Io non ti lascer\u00f2 mai\". Il singolo \u00e8 accompagnato da un videoclip realizzato da un giovane regista, \"Michele Vitiello\" e prodotto da \"Niccol\u00f2 Carosi\".\nIl 14 ottobre 2016 per festeggiare i 50 anni di carriera esce l'album \"La bussola e il cuore\", un cofanetto composto da tre dischi: \u201cLa bussola\u201d con dieci brani nuovi, \u201cIl cuore\u201d con cinque brani classici del suo repertorio riarrangiati, e \u201cMappe\u201d con venti brani inediti ma registrati fra gli anni settanta e ottanta. Nel cd \"La bussola\" figura un brano, \"Pensando a te\" scritto dallo stesso Amedeo Minghi insieme ai compositori ed autori Alessandro Hueber e Marco Buongiovanni. Le altre canzoni sono firmate dal melodista con la collaborazione di Mogol e Paolo Audino.\nNel 2018 prende parte al cast di concorrenti di \"Ballando con le stelle\" in onda su Rai Uno.\nIl 23 aprile esce il nuovo singolo \"Tutto il tempo\" per l\u2019etichetta CLODIO MUSIC - Editore La Sanbiagio produzioni. La canzone viaggia accanto a un modernissimo videoclip, con la regia di Michele Vitiello, la consulenza di Niccol\u00f2 Carosi e il montaggio di Damiano Punzi.\nIl 20 marzo 2019 esce il nuovo singolo \"e ...John\", su etichetta CLODIO MUSIC, dedicato alla storia d'amore di John Lennon e Yoko Ono, accompagnato da un videoclip diretto da Michele Vitiello.\nIl 26 marzo 2021 esce il nuovo singolo \"Navi o Marinai,\" scritto in collaborazione con il compositore Andrea Montemurro, etichetta LEAD RECORD su edizioni musicali MZQ, con produzione artistica e arrangiamento di Mario Zannini Quirini, accompagnato da un videoclip diretto da Michele Vitiello."}
{"id": "2829948", "revid": "1452073", "url": "https://it.wikipedia.org/wiki?curid=2829948", "title": "Cara (personaggio)", "text": "Cara Mason \u00e8 un personaggio immaginario della serie fantasy di libri \"La spada della verit\u00e0\", creata dello scrittore Terry Goodkind.\nIl personaggio \u00e8 interpretato dall'attrice Tabrett Bethell nella serie televisiva \"La spada della verit\u00e0\" in cui una quantit\u00e0 considerevole della storia \u00e8 diversa da quella sviluppata dal libro.\nCara \u00e8 una delle poche Mord-Sith che capisce di stare sbagliando nel seguire Darken Rahl, e si guadagna la fiducia di Richard Rahl, diventando la sua migliore amica, e una persona di grande fiducia.\nPersonalit\u00e0.\nUna delle caratteristiche pi\u00f9 peculiari di Cara consiste nella sua \"comicit\u00e0\": attraverso il suo spirito arguto ed il senso di umorismo macabro si manifestano commenti arguti, ironici e sarcastici.\nLei si preoccupa profondamente per l'incolumit\u00e0 di Richard, come sua guardia del corpo, e sarebbe disposta a morire per lui, e non semplicemente perch\u00e9 \u00e8 il suo capo, il Maestro Rahl Signore del D'Hara, ma poich\u00e9 \u00e8 suo amico e lei capisce e concorda con gli ideali che lui rappresenta e per i quali combattono contro l'Ordine Imperiale, anche se spesso non dimostra affetto. Cara in fondo ha un cuore tenero, ma tende a nascondere questo lato del suo carattere, poich\u00e9 considera amicizia e amore \"sentimenti che rendono debole\", come dice nella puntata Oscurit\u00e0 a Kahlan.\nQuindi, Cara ha un carattere abbastanza freddo e distaccato fino alla fine della seconda stagione, anche se, al servizio di Richard \u00e8 riuscita ad addolcirsi un po'.\nCara \u00e8 tra le pi\u00f9 colpite dalle nuove leggi e regole create da Richard, nel senso che ha imparato ad amare veramente gli altri e ad essere disposta a manifestare il suo affetto - dopo un sacco di tentativi ed errori utilizzando Richard e Kahlan come pratica.\nBiografia.\nFu scelta per la formazione come Mord-Sith in et\u00e0 molto giovane, come era consuetudine, ed \u00e8 ancora ossessionata dalla sua paura dei topi in quanto, dopo la sua cattura, fu rinchiusa in una cella infestata dai roditori, che la mordevano mentre dormiva. Questa paura la fa quasi impazzire quando viene torturata da Drefan Rahl, con un \"sistema\" che coinvolge appunto l'uso del fuoco e dei ratti.\nDopo aver guadagnato il rispetto e la fiducia di Richard \u00e8 diventata la sua migliore amica, oltre che la sua prima guardia del corpo anche a causa della sua capacit\u00e0 di viaggiare nella Sliph (il mezzo di trasporto magico riservato a chi possiede entrambi il \"lati\" del dono magico). \u00c8 considerata il leader non ufficiale delle Mord-Sith.\nIn uno degli ultimi libri si scopre che Cara in passato aveva torturato Richard Rahl e gli aveva tenuto nascosta la cosa contando sul fatto che, a causa delle sofferenze subite, Richard non ricordasse nulla. Mentre quest'ultimo aveva scoperto tutto, ma nonostante ci\u00f2 l'aveva perdonata.\nAlla fine, Cara finalmente ammette apertamente di essere innamorata di Benjamin Meiffert, generale dell'esercito dei D'Hariani; diventa cos\u00ec la prima Mord-Sith ad essersi mai sposata. (Nel libro). Mentre nel telefilm per un periodo Cara si innamora di Leo, per breve tempo il cercatore della verit\u00e0, anche se non lo dichiara apertamente. Leo morir\u00e0 poi per salvare Kahlan Amnell, e al nome di cercatore risponder\u00e0 di nuovo Richard.\nAspetto fisico.\nCara viene descritta come una donna di notevole bellezza, molto attraente, con gli occhi azzurri di ghiaccio e lunghi capelli biondi, raccolti nella tradizionale treccia alla francese, tipica di tutte le Mord-Sith.\nNella serie televisiva Cara perde la lunga treccia che le viene tagliata da Triana nel primo episodio della seconda stagione.\nCome la maggior parte delle Mord-Sith, Cara indossa la divisa di cuoio rosso 'Il che la rende molto attraente', anche se nella seconda stagione, essendo al servizio di Richard, toglie alla divisa la parte che copre il collo, lasciando una scollatura a maglia. \u00c8 descritta come molto alta e quasi della stessa altezza di Kahlan Amnell. Inoltre la sua formazione come Mord-Sith ha fornito al suo corpo un aspetto sottile ed assai muscoloso.\nCapacit\u00e0 di combattimento e abilit\u00e0 magiche.\nIn qualit\u00e0 di Mord-Sith, Cara \u00e8 una guerriera molto potente e temibile, capace di sconfiggere un vasto gruppo di soldati senza aiuto, in combattimento impugna un Agiel arma di tortura di cui si servono le Mord-Sith per infliggere dolori atroci alle loro vittime, possiede anche il potere di catturare e respingere la magia, con il quale ha rubato la Magia Dettrattiva di un Andoliano (che le sar\u00e0 utile per viaggiare nella Sliph). Un altro suo potere magico \u00e8 il \"Respiro della Vita\" (Alito Di Vita) con il quale pu\u00f2 portare in vita una persona da poco deceduta (la cui anima quindi non \u00e8 ancora scesa nel mondo sotterraneo) purch\u00e9 non presenti ferite irreparabili.\nNella serie televisiva le abilit\u00e0 di Cara sono pressoch\u00e9 le stesse con la differenza che possiede due Agiel (una apparteneva alla sua ex compagna Triana) e che, grazie ad esse, \u00e8 molto pi\u00f9 abile nel combattimento sia fisico dove riesce a tenere testa e addirittura sconfiggere anche da sola interi gruppi di nemici potenti quali le sue sorelle Mord-Sith, i Baneling e le Sorelle Dell'Oscurit\u00e0, che magico riuscendo a deviare, tramite il potere di catturare la magia, molti incantesimi usati da maghi e incantatrici potentissimi come il suo compagno di viaggio Zedd, per breve tempo Richard e la potentissima Sorella Dell'Oscurit\u00e0 Nicci. Lo pu\u00f2 anche usare sulla Spada Della Verit\u00e0 facendola surriscaldare fino a renderla incandescente. Oltre alle Agiel e ai suoi poteri \u00e8 impareggiabile anche con altre armi come l'arco e i pugnali di Kahlan e, nell'episodio \"Principessa\", dimostra di essere un'abile attrice e seduttrice nonostante gli inciampi iniziali."}
{"id": "2829949", "revid": "1543377", "url": "https://it.wikipedia.org/wiki?curid=2829949", "title": "Two Sisters", "text": "Two Sisters () \u00e8 un film del 2003 scritto e diretto da Kim Ji-woon.\nLa trama \u00e8 vagamente ispirata al popolare racconto folcloristico \"Janghwa Hongryeon jeon\" (\"La storia di Janghwa e Hongryeon\"), che \u00e8 stato adattato diverse volte per il cinema. Come da titolo, i nomi delle sorelle protagoniste sono Janghwa (rosa) e Hongryeon (loto), mentre nel film sono stati cambiati in Soo-mi e Soo-yeon, pur mantenendo lo stesso significato.\nTrama.\nL'adolescente Soo-mi, in cura presso un ospedale psichiatrico in seguito alla morte della madre, fa ritorno nella casa al lago insieme alla sorella minore Soo-yeon. Oltre al padre Moo-hyeon, le due trovano ad attenderle la matrigna, Eun-joo. Il clima fra quest'ultima e le due sorelle \u00e8 tesissimo: Soon-mi la tratta con malcelato disprezzo, mentre Soo-yeon ne ha paura. Quest'ultima, spaventata da quella che sembra essere una presenza estranea, va a dormire con la sorella, la quale \u00e8 convinta i rumori siano opera della matrigna.\nLa mattina dopo aver avuto un incubo, Soo-mi trova delle fotografie in cui compare anche Eun-joo (infatti precedentemente \u00e8 stata l'infermiera personale di sua madre, che era malata terminale); quando nota dei lividi sulle braccia di Soo-yeon la affronta, accusandola di averla maltrattata. Quella sera a cena sono presenti anche Sun-kyu, fratello di Moo-hyeon, e sua moglie; la presenza di Eun-joo, che racconta storie bizzarre, sembra imbarazzarli. Improvvisamente la cognata viene colta da un malore e, nel viaggio di ritorno, rivela al marito di aver notato un'inquietante presenza sotto il lavandino. Pi\u00f9 tardi, la presenza appare anche a Eun-joo, che confida al marito che da quando le ragazze sono tornate a casa non si sente al sicuro. Moo-hyeon scopre che uno degli uccellini di Eun-joo \u00e8 morto; la donna, certa che sia stata una delle sorelle a ucciderlo, entra nella camera di Soo-yeon e trova l'altro uccellino, cos\u00ec la rinchiude nell'armadio. Dopo averla fatta uscire, Soo-mi accusa il padre di non essersi mai opposto al comportamento di Eun-joo e, quando gli spiega che la sorella la teme, il padre la supplica di smettere e le risponde che Soo-yeon \u00e8 morta.\nIl mattino successivo, mentre Moo-hyeon si trova in citt\u00e0, Eun-joo trascina per la casa un sacco insanguinato e lo colpisce pi\u00f9 volte con una mazza. Soo-mi nota una scia di sangue che la porta al sacco: temendo che all'interno ci sia Soo-yeon, ha un violento alterco con la matrigna, al termine del quale rimane accasciata al suolo. Il padre torna a casa un attimo prima che Eun-joo le getti addosso un busto di argilla, e a quel punto decide di raccontare alla figlia la verit\u00e0 facendo entrare in casa la vera Eun-joo: si scopre infatti che per tutto il tempo Soo-mi e suo padre erano soli in casa, che Soo-yeon ed Eun-joo erano semplicemente delle allucinazioni causate dal disturbo dissociativo dell'identit\u00e0 di Soo-mi, la quale cambiava continuamente personalit\u00e0 alternando s\u00e9 stessa ed Eun-joo; si era immaginata la sorella minore poich\u00e9 non in grado di accettarne la morte, e nei panni di Eun-joo le attribuiva comportamenti abusivi verso Soo-yeon, ma in realt\u00e0 si stava ferendo da sola; il sacco insanguinato conteneva in realt\u00e0 una bambola di porcellana.\nIl padre e la vera Eun-joo riportano Soo-mi all'ospedale psichiatrico. Quella stessa notte, mentre Eun-joo avverte dei passi nella camera da letto di Soo-yeon e va a controllare, Soo-mi sente un misterioso fischio che capisce provenire dalla sorella, ovvero dal suo fantasma: \u00e8 quella infatti l'inquietante presenza nella casa. Il fantasma di Soo-yeon striscia fuori dall'armadio e uccide Eun-joo, ottenendo finalmente la sua vendetta. Soo-mi sorride, perch\u00e9 sembra aver finalmente trovato la pace.\nUna serie di flashback rivelano come tutto \u00e8 iniziato: un giorno il padre arriv\u00f2 a casa con Eun-joo (con la quale si era ormai fidanzato) mentre suo fratello Sun-kyu e la cognata erano in visita. C'era molta tensione, al punto che Soo-mi si allontan\u00f2 arrabbiata e Soo-yeon corse a piangere in camera sua, venendo consolata dalla madre, e scoprendo poco dopo che quest'ultima si era impiccata all'interno dell'armadio per la disperazione; cercando di farla rinvenire, Soo-yeon fece crollare accidentalmente l'armadio su s\u00e9 stessa. Bench\u00e9 tutti i presenti udirono il rumore, solo Eun-joo and\u00f2 a controllare e, dopo un momento di esitazione, decise di tornare indietro per tirarla fuori; poco prima di farlo per\u00f2 incroci\u00f2 Soo-mi (che la odiava e voleva allontanarsene il pi\u00f9 possibile) cos\u00ec Eun-joo, irritata dalle parole che la ragazza le rivolse, le disse che se lo avesse fatto avrebbe rimpianto quel momento. Soo-mi lasci\u00f2 quindi la casa ignara di quanto appena accaduto.\nDistribuzione.\nIl film \u00e8 stato distribuito in madrepatria dal 13 giugno 2003. In Italia \u00e8 stato distribuito da Medusa Film il 27 agosto 2004, con l'adattamento dei dialoghi e la direzione del doppiaggio curati da Luigi Scattini per La BiBi.it.\nAccoglienza.\nCritica.\nIl film \u00e8 stato accolto favorevolmente da parte della critica cinematografica. Su Rotten Tomatoes detiene un'approvazione professionale dell'85% con un voto medio di 7,1/10 basato su 60 recensioni, mentre il consenso del pubblico \u00e8 dell'83% con un punteggio di 3,99/5. Su Metacritic ha ricevuto una valutazione professionale di 65/100 basata su 19 recensioni, e dal pubblico un punteggio di 8,0/10 basato su 72 recensioni.\nKevin Thomas del \"Los Angeles Times\" ne ha apprezzato l'inquietudine e l'ambiguit\u00e0, descrivendo il film come \u00abil trionfo di un elegante e cupo horror che riesce persino a intrecciare un accordo con la tragedia shakespeariana, evocando nuovamente un senso di meraviglia per tutte le cose terribili che le persone fanno a s\u00e9 stesse e l'un l'altro\u00bb.\nIncassi.\nIl film ha incassato a fronte di un budget di circa .\nRemake.\nNel 2009 ne \u00e8 stato tratto un remake statunitense, \"The Uninvited\", diretto da Charles e Thomas Guard."}
{"id": "2829951", "revid": "300067", "url": "https://it.wikipedia.org/wiki?curid=2829951", "title": "Sergio Matto", "text": "Carriera.\nCon l' ha disputato tre edizioni dei Giochi olimpici (Helsinki 1952, Melbourne 1956 e Roma 1960) e due dei Campionati del mondo (1954, 1959)."}
{"id": "2829952", "revid": "300067", "url": "https://it.wikipedia.org/wiki?curid=2829952", "title": "Sergio Matto Su\u00e1rez", "text": ""}
{"id": "2829954", "revid": "287204", "url": "https://it.wikipedia.org/wiki?curid=2829954", "title": "Sergio Matto Suarez", "text": ""}
{"id": "2829956", "revid": "599013", "url": "https://it.wikipedia.org/wiki?curid=2829956", "title": "Enrique Bali\u00f1o", "text": "Carriera.\nCon l' ha disputato i Giochi olimpici di Helsinki 1952 e i Campionati del mondo del 1954."}
{"id": "2829958", "revid": "300067", "url": "https://it.wikipedia.org/wiki?curid=2829958", "title": "Enrique Bali\u00f1o Pav\u00f3n", "text": ""}
{"id": "2829959", "revid": "287204", "url": "https://it.wikipedia.org/wiki?curid=2829959", "title": "Enrique Balino", "text": ""}
{"id": "2829960", "revid": "287204", "url": "https://it.wikipedia.org/wiki?curid=2829960", "title": "Enrique Balino Pavon", "text": ""}
{"id": "2829961", "revid": "276444", "url": "https://it.wikipedia.org/wiki?curid=2829961", "title": "Welter Racing", "text": ""}
{"id": "2829965", "revid": "599013", "url": "https://it.wikipedia.org/wiki?curid=2829965", "title": "Adesio Lombardo", "text": "Carriera.\nCon l' ha disputato due edizioni dei Giochi olimpici (Londra 1948 e Helsinki 1952) e i Campionati del mondo del 1954."}
{"id": "2829966", "revid": "300067", "url": "https://it.wikipedia.org/wiki?curid=2829966", "title": "Adesio Lombardo Rossi", "text": ""}
{"id": "2829967", "revid": "126257", "url": "https://it.wikipedia.org/wiki?curid=2829967", "title": "Sentiss ciam\u00e0 pap\u00e0", "text": "Sentiss Ciam\u00e0 Pap\u00e0 (tradotto: \"Sentirsi chiamare pap\u00e0\") \u00e8 una canzone in dialetto milanese scritta e composta dal duo Giovanni D'Anzi e Alfredo Bracchi.\nQuesta canzone esprime il suo desiderio di D'Anzi di avere un figlio, di avere una famiglia numerosa e sentirsi chiamare pap\u00e0, cosa che il maestro non riusc\u00ec a realizzare nella vita e visse in solitudine."}
{"id": "2829976", "revid": "599013", "url": "https://it.wikipedia.org/wiki?curid=2829976", "title": "H\u00e9ctor Costa", "text": "Carriera.\nCon l' ha disputato tre edizioni dei Giochi olimpici (Helsinki 1952, Melbourne 1956 e Roma 1960) e i Campionati del mondo del 1954."}
{"id": "2829978", "revid": "287204", "url": "https://it.wikipedia.org/wiki?curid=2829978", "title": "Hector Costa", "text": ""}
{"id": "2829979", "revid": "300067", "url": "https://it.wikipedia.org/wiki?curid=2829979", "title": "H\u00e9ctor Costa Massironi", "text": ""}
{"id": "2829980", "revid": "300067", "url": "https://it.wikipedia.org/wiki?curid=2829980", "title": "Hector Costa Massironi", "text": ""}
{"id": "2829986", "revid": "767487", "url": "https://it.wikipedia.org/wiki?curid=2829986", "title": "Coppa di Francia 1988-1989", "text": "La stagione 1988-89 \u00e8 stata la 72\u00aa edizione della Coppa di Francia."}
{"id": "2829989", "revid": "729019", "url": "https://it.wikipedia.org/wiki?curid=2829989", "title": "I Tusann de Milan", "text": "I Tusann de Milan (in italiano \"Le ragazze di Milano\") \u00e8 una canzone scritta e composta nel 1932 dal duo Giovanni D'Anzi e Alfredo Bracchi.\nLa canzone.\nD'Anzi e Bracchi scrissero il brano con il loro tradizionale stile ironico e ammiccante, componendo una dichiarazione d'amore per la donna milanese, il suo modo di essere, di amare, camminare, baciare e cantare.\nLa canzone prende anche in giro le donne francesi in quanto D'Anzi ha potuto fare il confronto con le milanesi, dopo aver vissuto a Parigi per un periodo della sua vita."}
{"id": "2829991", "revid": "599013", "url": "https://it.wikipedia.org/wiki?curid=2829991", "title": "Harry Kermode", "text": ""}
{"id": "2829995", "revid": "599013", "url": "https://it.wikipedia.org/wiki?curid=2829995", "title": "Charles Borck", "text": ""}
{"id": "2829996", "revid": "1305772", "url": "https://it.wikipedia.org/wiki?curid=2829996", "title": "Cop Out", "text": ""}
{"id": "2829998", "revid": "300067", "url": "https://it.wikipedia.org/wiki?curid=2829998", "title": "Rudy Larusso", "text": ""}
{"id": "2830000", "revid": "300067", "url": "https://it.wikipedia.org/wiki?curid=2830000", "title": "Fred Lacour", "text": ""}
{"id": "2830005", "revid": "287204", "url": "https://it.wikipedia.org/wiki?curid=2830005", "title": "Inaki de Miguel", "text": ""}
{"id": "2830006", "revid": "300067", "url": "https://it.wikipedia.org/wiki?curid=2830006", "title": "I\u00f1aki de Miguel Villa", "text": ""}
{"id": "2830007", "revid": "300067", "url": "https://it.wikipedia.org/wiki?curid=2830007", "title": "Inaki de Miguel Villa", "text": ""}
{"id": "2830008", "revid": "300067", "url": "https://it.wikipedia.org/wiki?curid=2830008", "title": "Juan Domingo de la Cruz Fermanelli", "text": ""}
{"id": "2830010", "revid": "123772850", "url": "https://it.wikipedia.org/wiki?curid=2830010", "title": "Umberto Scotti", "text": "Carriera.\nGiocatore del , fu titolare per un'unica stagione, nella quale i rossoneri furono eliminati in semifinale dalla , nonostante una marcatura segnata proprio da Scotti, che chiuse dunque la sua breve carriera con tre presenze ufficiali."}
{"id": "2830011", "revid": "1573940", "url": "https://it.wikipedia.org/wiki?curid=2830011", "title": "LoudBlog", "text": "LoudBlog \u00e8 un software di content management distribuito con licenza libera che consente la creazione di un blog semplice dedicato in particolare alla pubblicazione di documenti audio.\nIl programma \u00e8 scritto in PHP e usa come database MySQL. La prima versione del software \u00e8 stata distribuita il 25 aprile 2005."}
{"id": "2830012", "revid": "300067", "url": "https://it.wikipedia.org/wiki?curid=2830012", "title": "Roberto Due\u00f1as Hern\u00e1ndez", "text": ""}
{"id": "2830013", "revid": "287204", "url": "https://it.wikipedia.org/wiki?curid=2830013", "title": "Roberto Duenas Hernandez", "text": ""}
{"id": "2830014", "revid": "767487", "url": "https://it.wikipedia.org/wiki?curid=2830014", "title": "Elastasi neutrofila", "text": "L'elastasi neutrofila, chiamata anche \"elastasi leucocitaria\" o con la sigla \"ELA2\", \u00e8 un enzima appartenente alla famiglia delle proteasi seriniche costituita da una catena di 218 amminoacidi.\nL'elastasi neutrofila \u00e8 rilasciata dai neutrofili durante il processo infiammatorio e ha la funzione di coadiuvare la distruzione dei batteri e delle cellule estranee.\nCome altre proteasi possiede una triade catalitica composta da istidina, aspartato e serina."}
{"id": "2830018", "revid": "300067", "url": "https://it.wikipedia.org/wiki?curid=2830018", "title": "Antonio Diaz Miguel Sanz", "text": ""}
{"id": "2830019", "revid": "729019", "url": "https://it.wikipedia.org/wiki?curid=2830019", "title": "Enzo Ianni", "text": "Biografia.\nI primi anni nell'aviazione.\nSi forma alla Scuola Allievi Ufficiali di Pisa dove a ventitr\u00e9 anni consegue il brevetto di pilota d'aviazione.\nSi distingue presto per l'eccezionale abilit\u00e0 nelle tecniche acrobatiche ed \u00e8 inviato all'aeroporto di Campoformido (Udine), sede del 1\u00ba Stormo, celebre per aver dato origine alle Frecce Tricolori. A Campoformido si specializza come pilota nella guida degli apparecchi da caccia.\nIl conflitto mondiale.\nQuando scoppia la seconda guerra mondiale (1940) Enzo Ianni si trova in Eritrea, all'epoca colonia italiana, come pilota in S.P.E. (Servizio Permanente Effettivo).\nAssegnato alla XIII Squadriglia di Stato Maggiore dell'Asmara combatte sotto il comando del Vicer\u00e9 Amedeo di Savoia-Aosta, Comandante Superiore delle Forze Armate Italiane in A.O.I., meritandosi sul campo la medaglia d'argento e quella di bronzo al valor militare.\n\u00c8 in prima linea nella battaglia dell'Amba Alagi (1941), dove gli italiani, dopo una strenua resistenza, ricevono dalle truppe britanniche l'onore delle armi. Fatto prigioniero dagli inglesi riesce a pianificare e realizzare con i suoi commilitoni una fuga durante un trasferimento di prigionieri da Adi Caieh all'Asmara. Raggiunta Massaua, principale porto dell'Eritrea, sfugge ai controlli della Military Police britannica e riesce ad imbarcarsi con i suoi uomini su un'imbarcazione con la quale raggiunge l'Arabia Saudita\nL'Arabia Saudita.\nRaggiunta l'Arabia Saudita, trova rifugio presso la legazione diplomatica italiana, che lo avvia in un campo per profughi civili e militari italiani, organizzato dalle autorit\u00e0 saudite, nell'isola di Abu Saad, poco lontano da Gedda. In seguito, grazie all'intermediazione del Re Ibn Sa\u02bf\u016bd, fondatore e primo sovrano del moderno regno dell'Arabia Saudita, meglio noto in Europa come \"Napoleone del deserto\", riesce a tornare in Italia su una nave della Croce Rossa Internazionale.\n8 settembre 1943.\nTornato in Italia, dopo l'armistizio dell'8 settembre 1943, trova un Paese devastato dai bombardamenti, invaso dai tedeschi e privo di un'autorit\u00e0 di governo legittima. Enzo Ianni, non si rassegna al collasso politico e militare del Paese, aderisce al Comitato di Liberazione Nazionale (CLN) e diventa partigiano nella formazione di Giustizia e Libert\u00e0 del Partito d'Azione di Carrara, collaborando attivamente all'organizzazione dei primi nuclei partigiani sulle Alpi Apuane. \u00c8 su questi monti che passa la Linea Gotica, un complesso sistema di fortificazioni, bunker e campi minati che i tedeschi dell'Organizzazione Todt avevano realizzato per bloccare l'avanzata degli Alleati. Nel luglio 1944 Enzo Ianni si offre come volontario insieme a Fausto Chericoni (Partito d'Azione) per far pervenire al S.O.E. (Special Operations Executive), una copia dei piani della Linea Gotica, che i partigiani erano riusciti a realizzare nella clandestinit\u00e0. Riesce a superare i posti di blocco tedeschi e il 19 luglio 1944 porta a compimento la missione del Comitato di Liberazione (Missione della Linea Gotica), raggiungendo i reparti della V Armata (United States Army North), consegnando copia dei piani della Linea Gotica al S.O.E. britannico. \u00c8 quindi inviato al 4\u00ba Stormo Caccia Terrestre dove sotto il comando del maggiore Luigi Mariotti e successivamente del maggiore Ranieri Piccolomini Clementini Adami prende parte ad una serie di azioni con la Balkan Air Force fino alla fine del conflitto.\nI riconoscimenti.\nEnzo Ianni per meriti di guerra viene promosso nel 1945 al grado di Capitano. Nel 1953 il colonnello Vincenzo Lioy pubblic\u00f2 il libro \"Gloria senza allori\" in cui fece conoscere per la prima volta al grande pubblico la vicenda di Enzo Ianni. Nel 1958 il Presidente della Repubblica Giovanni Gronchi gli conferisce il titolo di Cavaliere al Merito della Repubblica Italiana; riceve importanti riconoscimenti per il contributo dato alla lotta di liberazione da parte del Maresciallo Harold Alexander, dal IV Stormo Caccia, dalla VIII Armata Britannica e dalla V Armata Americana.\nNel marzo 2005 il Consiglio regionale della Toscana ha ricordato il Generale dell'Aeronautica Militare Enzo Ianni tra i protagonisti della Resistenza toscana.\nIn occasione del 60\u00ba Anniversario della liberazione la Regione Toscana ha inserito nella propria Collana Storica il libro che ricostruisce la sua vita, intitolato \"Dai cieli del Mar Rosso all'Italia\", scritto dal nipote Pierpaolo Ianni. Il libro \u00e8 stato selezionato per partecipare alla 38\u00aa Edizione del Premio Nazionale Aqui Storia (Edizione 2005).\nIl 31 maggio 2006 la figura del Generale Enzo Ianni \u00e8 stata oggetto di un convegno svoltosi nella Sala del Gonfalone di Palazzo Panciatichi a Firenze presso il Consiglio regionale della Toscana.\nNel 2016 \u00e8 stato pubblicato il libro \"Oases of freedom\", basato su documenti d'archivio britannici (TNA di Londra), in cui si ricostruisce in modo completo la Missione della linea Gotica a cui il Generale Enzo Ianni prese parte. Il libro \"Oases of Freedom\" \u00e8 stato presentato 13 giugno 2016 presso l'Istituto della Enciclopedia Italiana Treccani nella Sala Igea di Palazzo Mattei di Paganica a Roma. L'iniziativa \u00e8 stata patrocinata dall'Istituto della Enciclopedia Italiana Treccani, dall'Ambasciata Britannica e dall'Aeronautica Militare."}
{"id": "2830023", "revid": "300067", "url": "https://it.wikipedia.org/wiki?curid=2830023", "title": "Roger Esteller Juyol", "text": ""}
{"id": "2830025", "revid": "300067", "url": "https://it.wikipedia.org/wiki?curid=2830025", "title": "Diego Fajardo Oc\u00f3n", "text": ""}
{"id": "2830027", "revid": "287204", "url": "https://it.wikipedia.org/wiki?curid=2830027", "title": "Diego Fajardo Ocon", "text": ""}
{"id": "2830030", "revid": "300067", "url": "https://it.wikipedia.org/wiki?curid=2830030", "title": "Manuel Flores S\u00e1nchez", "text": ""}
{"id": "2830033", "revid": "287204", "url": "https://it.wikipedia.org/wiki?curid=2830033", "title": "Manuel Flores Sanchez", "text": ""}
{"id": "2830037", "revid": "2130303", "url": "https://it.wikipedia.org/wiki?curid=2830037", "title": "Pieve di Santa Maria Assunta (San Leo)", "text": "La pieve di Santa Maria Assunta si trova a San Leo, in provincia di Rimini. \u00c8 il pi\u00f9 antico edificio di culto della citt\u00e0 e del Montefeltro, rappresentando la prima testimonianza materiale della cristianizzazione della zona, operata da San Leone tra il III e il IV secolo.\nStoria.\nSecondo la tradizione fu proprio il santo dalmata che, esercitando la professione di tagliapietre, edific\u00f2 la prima chiesa, dedicata all'Assunzione di Maria, la \"Dormitio Virginis\". Grazie alla sua posizione, su una protuberanza rocciosa, sotto le navate sono ricavati due ambienti: la cripta e il cosiddetto \"Sacello di San Leone\". Quest'ultimo, a cui si accede da una porta esterna, conserva tracce di un'abside scavata nella roccia. Custodisce inoltre il fronte di un sarcofago, decorato dalla raffigurazione di due pavoni che si abbeverano al cantaro, che rappresenta la pi\u00f9 antica testimonianza scultorea del complesso, probabilmente antecedente l'VIII secolo, utilizzato nello strombo di una monofora.\nLa datazione del ciborio presente nel presbiterio della pieve, (882), dedicato secondo tradizione dal Duca Orso alla Vergine, viene ritenuta valida per l'intera costruzione, anche se gli elementi romanici posticipano l'edificazione nell'attuale aspetto all'XI secolo. L'antica chiesa carolingia venne infatti danneggiata da un terremoto e ricostruita quasi completamente.\nDescrizione.\nLa pieve possiede un impianto basilicale a tre navate. Le mura, in conci di arenaria, calcare e pietre d'altro genere, sono scandite da lesene poggianti su ampi basamenti a zoccolo. Le tre absidi sono ornate da archetti pensili, realizzati con l'alternanza di conci e laterizi disposti a tre a tre tra le lesene. L'abside maggiore, notevolmente pi\u00f9 ampia delle altre due, ingloba queste ultime per circa un terzo del loro perimetro, similmente al vicino duomo. Non \u00e8 pervenuta l'archeggiatura delle fiancate e della facciata, che si affaccia a strapiombo sulla roccia sottostante e che \u00e8 movimentata da cinque contrafforti, di cui il mediano si interrompe in corrispondenza della bifora al centro. I portali sono quindi posti ai lati, entrambi con arco a tutto sesto ed entrambi sormontati da una loggetta cieca, nelle cui ghiere si alternano conci bicolore.\nL'interno, a pianta longitudinale, presenta tre navate separate da arcate a tutto sesto sostenute da pilastri e colonne che si alternano. Le colonne, sei in totale, costituiscono elementi di epoca romana o tardo antica appartenuti ad altre costruzioni reimpiegati nella pieve, come anche per i quattro capitelli corinzi che le sovrastano, risalenti al I-IV secolo.\nLe pareti interne erano un tempo intonacate e ricoperte in gran parte da affreschi le cui tracce sono andate cancellate con i restauri operati negli anni trenta.\nSulla cripta si innalza il presbiterio, che ospita nell'abside centrale un ciborio datato 882, la cui datazione, come gi\u00e0 affermato, \u00e8 ritenuta valida per l'intera struttura. Esso reca un'iscrizione, dedicata alla Vergine dal duca Orso, che recita:"}
{"id": "2830038", "revid": "300067", "url": "https://it.wikipedia.org/wiki?curid=2830038", "title": "Manolo Flores S\u00e1nchez", "text": ""}
{"id": "2830040", "revid": "300067", "url": "https://it.wikipedia.org/wiki?curid=2830040", "title": "Xavi Fern\u00e1ndez Fern\u00e1ndez", "text": ""}
{"id": "2830042", "revid": "287204", "url": "https://it.wikipedia.org/wiki?curid=2830042", "title": "Xavi Fernandez Fernandez", "text": ""}
{"id": "2830044", "revid": "300067", "url": "https://it.wikipedia.org/wiki?curid=2830044", "title": "Rudy Fern\u00e1ndez Farr\u00e9s", "text": ""}
{"id": "2830045", "revid": "300067", "url": "https://it.wikipedia.org/wiki?curid=2830045", "title": "Rudy Fernandez Farres", "text": ""}
{"id": "2830048", "revid": "93556", "url": "https://it.wikipedia.org/wiki?curid=2830048", "title": "The Amazing Race (quarta edizione)", "text": "The Amazing Race 4 \u00e8 la quarta edizione di \"The Amazing Race\". \u00c8 stata registrata dal 18 gennaio al 14 febbraio 2003 e trasmessa su CBS dal 29 maggio al 21 agosto dello stesso anno. Nel corso della gara, sono stati visitati quattro continenti e nove paesi diversi, per un totale di pi\u00f9 di 70.000\u00a0km percorsi. Sono due i paesi visitati per la prima volta in questa stagione: Paesi Bassi e Corea del Sud.\nEpisodi.\nI titoli degli episodi sono frasi pronunciate (generalmente, ma non sempre) dai concorrenti nel corso dell'episodio stesso.\nOrdine di arrivo ed eliminazioni.\nLa tabella indica l'ordine di eliminazione dalla gara delle squadre. Vengono elencate le squadre, il tipo di rapporto che lega i componenti di ogni squadra (secondo la definizione ufficiale usata all'interno del programma), la posizione di arrivo di ogni tappa e il numero di \"Roadblock\" completati da ogni concorrente. Un numero in rosso indica l'eliminazione della squadra in quella tappa, un numero blu l'arrivo all'ultimo posto in una tappa a non eliminazione, un numero verde l'uso di un \"Fast Forward\" da parte della squadra. Se il numero della tappa \u00e8 verde, il \"Fast Forward\" non \u00e8 stato usato da nessuna squadra.\nRiassunto della gara.\n1\u00aa tappa (Stati Uniti \u2192 Italia).\nNel \"Fast Forward\", le squadre hanno dovuto indossare racchette da neve e salire sulla cima di una collina innevata. Nel \"Detour\" la scelta \u00e8 stata tra \"Search\" (\"Ricerca\": usando un localizzatore satellitare, trovare le chiavi di una motoslitta per arrivare all'indizio successivo) e \"Rescue\" (\"Salvataggio\": attraversare un ponte di corda ed usare una zipline per attraversare una gola).\nProva aggiuntiva: alla Galleria, le squadre hanno dovuto cercare dei biglietti dell'autobus, per diverse corse in partenza il giorno successivo.\n2\u00aa tappa (Italia).\nNel \"Detour\", la scelta \u00e8 stata tra \"Waterway\" (\"Via d'acqua\": usando una mappa e senza poter chiedere aiuto, percorrere i canali di Venezia in gondola fino ad una piccola piazza, Campo Querini Stampella) e \"Pathway\" (\"Sentiero\": arrivare alla stessa piazza senza mappa, ma con la possibilit\u00e0 di chiedere indicazioni). Nel \"Fast Forward\", i concorrenti hanno dovuto esibirsi con una compagnia di Commedia dell'Arte, fino alla comparsa dell'indizio. Il \"Roadblock\" \u00e8 consistito nell'entrare a Ca' Da Mosto e abbinare una tipica maschera veneziana ricevuta all'ingresso con una indossata dai partecipanti a un ballo in maschera.\nProva aggiuntiva: al Trampolino olimpico di Cortina d'Ampezzo, i concorrenti hanno dovuto scendere da una collina innevata a bordo di un canotto.\n3\u00aa tappa (Italia \u2192 Austria).\nNel \"Detour\", la scelta \u00e8 stata tra \"Mozart\" (trasportare un contrabbasso per circa 10\u00a0km fino alla casa in cui Mozart ha scritto \"Le nozze di Figaro\") e \"Beethoven\" (trasportare degli spartiti per circa 18\u00a0km fino alla casa in cui Beethoven ha scritto il \"Testamento di Heiligenstadt\"). Nel \"Fast Forward\", una squadra ha dovuto trasportare un vassoio carico di bicchieri di cristallo attraverso una sala da ballo, passando attraverso decine di coppie danzanti, senza farne cadere neanche uno. Nel \"Roadblock\", le squadre hanno fatto un salto con l'elastico dalla cima della Donauturm, a 140 metri di altezza.\n4\u00aa tappa (Austria \u2192 Francia).\nNel \"Detour\", la scelta \u00e8 stata tra \"Ropes\" (\"Corde\": calarsi gi\u00f9 da un dirupo per 70 metri) e \"Slopes\" (\"Fianchi\": arrivare allo stesso punto su sentieri nei pressi del dirupo). Nel \"Fast Forward\", una squadra ha dovuto completare un puzzle raffigurante il \"Pit Stop\". Nel \"Roadblock\" un concorrente per squadra ha dovuto montare quattro ruote su un'auto da corsa, per poi fare un giro su pista.\n5\u00aa tappa (Francia \u2192 Paesi Bassi).\nNel \"Detour\" la scelta \u00e8 stata tra \"500 kilograms\" (\"500 chili\": usando una portantina in legno, trasportare forme di formaggio fino a una bilancia, fino a raggiungere il peso di 500 chili) e \"15 feet\" (\"15 piedi\": cercare l'indizio a mani nude in una montagna di letame alta quasi 5 metri). Nel \"Fast Forward\", i concorrenti sono stati legati alle pali di un mulino a vento, fatte girare per dieci giri completi. Il \"Roadblock\" \u00e8 consistito nel pescare 25 anguille e posizionarle in un contenitore.\n6\u00aa tappa (Paesi Bassi \u2192 India).\nNel \"Detour\", la scelta \u00e8 stata tra \"Suds\" (\"Schiuma\": lavare a mano un mucchio di vestiti fino a trovare un indizio stampato su uno di essi) e \"Duds\" (\"Vestiti\": trovare un negozio di abbigliamento e cercare fra centinaia di sari uno con un indizio stampato su di esso). Il \"Roadblock\" \u00e8 consistito nel trasportare 20 pesci attraverso un mercato, per poi consegnarli al direttore del mercato stesso.\n7\u00aa tappa (India).\nIl \"Roadblock\" \u00e8 consistito nel farsi trascinare da tori attraverso un campo fangoso, della lunghezza di un campo di football. Nel \"Detour\", la scelta \u00e8 stata tra \"Baskets\" (\"Ceste\": trasportare 10 galline fino ad una fattoria con una bici con rimorchio) e \"Trunks\" (\"Proboscidi\": trasportare due balle di fibra coir fino a un negozio a bordo di un elefante).\nProva aggiuntiva: sull'autostrada NH47, le squadre hanno dovuto cercare un grande cartellone pubblicitario con il segnale giallo e roso dell'indizio successivo.\n8\u00aa tappa (India \u2192 Malesia).\nNel \"Detour\", la scelta \u00e8 stata tra \"Net\" (\"Rete\": usando un retino, pescare 15 pesci in un allevamento) e \"Trap\" (\"Trappola\": tirare in superficie delle trappole per aragoste posizionate sul fondo dell'oceano, appesantite per l'occasione). Il \"Roadblock\" \u00e8 consistito nel colpire tre bersagli con delle armi tradizionali malesi: arco e frecce, cerbottana e giavellotto.\n9\u00aa tappa (Malesia).\nNel \"Detour\", la scelta \u00e8 stata tra \"Chop\" (\"Affettare\": usare attrezzi locali per staccare noci di palma con un indizio attaccato) e \"Haul\" (\"Trasportare\": portare 25 pezzi di legno di palma fino a un camion, usando una carriola). Il \"Fast Forward\" \u00e8 stato trovare un'area protetta nella giunga e dare due pezzi di frutta a un cucciolo di orango. Il \"Roadblock\" \u00e8 consistito nel salire una scala alta 15 metri per prendere l'indizio successivo, sospeso in aria.\n10\u00aa tappa (Malesia \u2192 Corea del Sud).\nNel \"Roadblock\" un concorrente per squadra ha dovuto immergersi nel fiume ghiacciato e nuotare sotto il ghiaccio fino a un foro di uscita. Nel \"Detour\", la scelta \u00e8 stata tra \"Strong Hands\" (\"Mani forti\": rompere tre tavolette di legno con le sole mani in una palestra di taekwondo) e \"Strong Stomach\" (\"Stomaco Forte\": andare in un ristorante e ordinare una prelibatezza tipica, il sannakji, costituito da polipi vivi).\nProva aggiuntiva: le squadre hanno dovuto cercare, fra migliaia, una statuetta di Buddha con incisi i loro nomi.\n11\u00aa tappa (Corea del Sud \u2192 Australia).\nNel \"Detour\", la scelta \u00e8 stata fra \"Face First\" (\"Prima la faccia\": calarsi dall'Holiday Inn di Brisbane con la faccia rivolta a terra, a partire da 10 metri di altezza) e \"Foot First\" (\"Prima i piedi\": individuare dall'alto un segnale posto sul tetto del palazzo, quindi raggiungerlo a piedi). Nel \"Fast Forward\", le squadre hanno dovuto compiere un salvataggio con surf in stile australiano. Il \"Roadblock\" \u00e8 consistito nel camminare sul fondo di una vasca popolata da un centinaio di squali per raggiungere un indizio.\nProva aggiuntiva: a Hangang Park le squadre hanno dovuto prendere l'indizio, attaccato a un aquilone.\n12\u00aa tappa (Australia).\nNel \"Detour\", la scelta \u00e8 stata tra \"Saddle\" (\"Sella\":cavalcare per circa 2,5\u00a0km e quindi cercare l'indizio successivo in un raggio di 8 metri da un segnale, tenendo conto che alcune buste non contengono alcun indizio) e \"Paddle\" (\"Rema\": gonfiare un canotto e remare fino a raggiungere una boa). Nel \"Roadblock\", un concorrente per squadra, accompagnato da un istruttore, ha dovuto guidare una dune buggy lungo un percorso fangoso di circa 12\u00a0km.\nProve aggiuntive: le squadre hanno dovuto cercare il primo indizio della tappa in un cumulo di lana. In seguito, al Wild World, hanno dovuto dare da mangiare a un coccodrillo e scattare una folto della prova.\n13\u00aa tappa (Australia \u2192 Stati Uniti).\nNel \"Detour\", la scelta \u00e8 stata tra \"Wing It\" (\"Con le ali\": paracadutarsi da un'altezza di 3000 metri con un istruttore) e \"Wander It\" (\"Vaga\": guidare fino a una foresta e trovare una barca che porter\u00e0 la squadra alla zona di atterraggio). Il \"Roadblock\" \u00e8 consistito nel nuotare fino alla testa di un tiki galleggiante, immergersi per recuperare una roccia riportarla a riva e romperla per prendere l'indizio nascosto all'interno.\nProve aggiuntive: al parco Tjapukai, i concorrenti hanno partecipato a una cerimonia del fuoco. In seguito, al Sun Devil Stadium, le squadre hanno dovuto risolvere un enigma per capire su quale posto dello stadio avrebbero trovato l'indizio successivo.\nCollegamenti esterni.\nSito ufficiale di \"The Amazing Race 4\" (versione archiviata)"}
{"id": "2830052", "revid": "1305772", "url": "https://it.wikipedia.org/wiki?curid=2830052", "title": "Rospigliosi (disambigua)", "text": ""}
{"id": "2830054", "revid": "300067", "url": "https://it.wikipedia.org/wiki?curid=2830054", "title": "Rusty Larue", "text": ""}
{"id": "2830055", "revid": "1516566", "url": "https://it.wikipedia.org/wiki?curid=2830055", "title": "Benna (Italia)", "text": "Benna (\"B\u00ebnna\" in piemontese) \u00e8 un comune italiano di abitanti della provincia di Biella in Piemonte.\nOrigini del nome.\nNel corso dei secoli, intanto, accanto ai cambiamenti imposti dall'avvicendarsi delle generazioni e dalle intemperie climatiche e politiche, lentamente si assesta anche un elemento minore, ma non per questo privo di interesse documentario qual \u00e8 il nome del luogo le cui vicende si trattano.\nLa localit\u00e0 \u00e8 chiamata, come si \u00e8 visto, \"Bayna\" nel diploma di Ottone III; \"Ben\u00e6\" in quello di Federico Barbarossa. Torna ad essere citata come \"Bayna\" nella Pergamena del Consegnamento del 1290 ed in successivi verbali di visita dei priori bennesi ai monasteri benedettini della Lombardia nel 1309.\nNel Giuramento di fedelt\u00e0 reso dagli uomini di Benna a Filiberto Ferrero, loro signore feudale il 13 luglio 1539, torna la versione latinizzata del nome del paese: \"Ben\u00e6\". A partire da un Atto di Lite dell'11 agosto 1583 della Comunit\u00e0 di Candelo viene usato il nome nella forma \"Bena\", e cos\u00ec si continuer\u00e0 ancora a fare fino al 1721.\nIl primo documento ufficiale che riporta il nome del Comune nella forma ancora oggi invalsa \u00e8 proprio quello oggetto di questa trattazione, datato 1774.\n\"Benna\" \u00e8 voce della lingua celtica, con un significato triplice attestato: \"cesta\", \"capanna\" e \"carretto\" (forse il pi\u00f9 tardo). Sebbene si tratti di oggetti differenti, esiste un elemento comune a tutti, se pensiamo al tipo di societ\u00e0, di civilt\u00e0, che si esprimeva nel linguaggio dei progenitori Celti. Tale comunanza \u00e8 data dai materiali che venivano usati per realizzare tali manufatti: il legno, le frasche, il vimini, la paglia.\nPassiamo al piemontese, e ritroviamo il termine \"b\u00ebnna\" che continua a mantenere una delle tre precedenti accezioni, quella di capanna, casupola di rami e paglia. Si tratta di un nome non infrequente nella toponomastica della nostra regione, come confermato \u2014 fra le altre a mo' di esempio \u2014 dalla localit\u00e0 Benne, frazione del comune di Corio in provincia di Torino. Val la pena di ricordare che, nel parlato locale, il nome del paese \u00e8 reso nella forma declinata Ben-a.\nLo stemma comunale (concesso al paese il 17 settembre 1689) viene considerato, in termini araldici, un'arma parlante, raffigurante il soggetto che d\u00e0 il nome al titolare del blasone: in questo caso una capanna, appunto.\nSebbene vi sia chi giudichi la prova costituita dallo stemma un elemento di scarso valore poich\u00e9 risalente ad un'epoca tarda, a giudizio di chi scrive, invece, almeno nel caso bennese possiamo considerare lo scudo araldico il suggello iconografico di un'etimologia ragionevolmente certa, per un piccolo borgo, cresciuto l\u00e0 dove sorgevano povere capanne di contadini, costruite in un tempo lontano e incognito, in una radura vicina ad un ruscello, fra le foreste delle Baragge.\nDifficilmente applicabili alle origini del nome del Comune considero invece quelle interpretazioni che partendo da toponimi quali Bagena, Bagiena, Baiena, ci conducono dritti a Bene Vagienna, comune in provincia di Cuneo, antica citt\u00e0 romana di Augusta Bagiennorum, ossia Augusta dei Bagienni (anche Vagienni): popolazione celtico-ligure insediata in quell'angolo del Piemonte e conquistata da Roma.\nStoria.\nLe origini del popolamento sul territorio di Benna sono ignote. Da un recente lavoro di ricerca toponomastica sono emersi degli approfondimenti etimologici su alcune denominazioni di localit\u00e0 che potrebbero far pensare che un primitivo insediamento dell'area potrebbe essere avvenuto in epoca longobarda. Si \u00e8 avuto infatti modo di individuare un gruppo di nomi derivati da antiche lingue tedesche. Di influenza germanica sono infatti i toponimi Fangazzo, Rigona e Giardino; e se \u00e8 probabile che l'ultimo nulla abbia a spartire con la storia sconosciuta di Benna avanti l'anno Mille, i due iniziali invece si pu\u00f2 supporre che siano testimonianza linguistica dell'VIII secolo, sviluppatisi insieme ad altri sei toponimi ascrivibili ad una radice longobarda. Cinque di essi: Bovarone (antico Muarono), Fornace, Gaggio, Lamazze e Margone che ancora compaiono nell'elenco dei toponimi esistenti, ed un sesto \u2013 Renga \u2013 riportato da una pergamena della fine del XIII secolo, per aree oggi differentemente denominate (Cantarana e Campobono).\nSi tratta, a ben vedere di frammenti, in grado per\u00f2 di prospettare l'esistenza di un insediamento su queste contrade in et\u00e0 anteriore al X-XI secolo, da parte di soggetti che avevano assorbito l'influenza culturale della civilizzazione longobarda.\nIl primo riferimento storico documentario \u00e8 invece un diploma di Ottone III di Sassonia. Nel 999 l'imperatore sta contrastando le aspirazioni egemoniche del marchese Arduino di Ivrea, che gli contende la corona d'Italia. Arduino ricorre con forza alle armi contro i fedeli di Ottone, specie contro i vescovi-conti: fra essi il potente vescovo di Vercelli. La lotta durer\u00e0 anni con alterne fortune. Proprio a favore del vescovo eusebiano, Ottone III emana una serie di diplomi per garantirgli il possesso di beni, terre, castelli, villaggi, gi\u00e0 appartenuti ad Arduino o a suoi fedeli. In uno di questi rescritti imperiali, redatto a Roma il 7 maggio 999, per la prima volta compare il nome della localit\u00e0 di Benna, legato ad uno dei partigiani di Arduino, Olrico, spogliato del patrimonio a favore del vescovo Leone. La citazione ci offre una testimonianza doppiamente importante, non solo per il fatto di menzionare il borgo, ma soprattutto perch\u00e9 ce ne lascia intendere una relativa importanza, per l'epoca, tanto da essere usato a mo' di predicato per identificare quell'Olrico, che di Benna poteva essere il signore feudale, o comunque che a Benna doveva avere cospicui possessi tali da giustificare che la definizione \u00abdi Benna\u00bb assurgesse quasi a suo cognome. Considerazioni queste dalle quali non pu\u00f2 non discendere la ragionevole supposizione che nell'anno del Signore 999 il villaggio di Benna esistesse gi\u00e0 da parecchio tempo.\nSono, quelli dell'XI secolo, gli anni in cui a Benna sorgono, oltre alla parrocchiale dedicata a san Pietro Apostolo, una chiesa ed un priorato benedettino, dipendenti direttamente da Cluny, intitolati a san Giovanni Evangelista. Contestualmente si sviluppa il castello.\nIl controllo di Benna, nel corso dei secoli passa a varie famiglie. Talvolta il feudo bennese \u00e8 assegnato ad un solo beneficiario, talaltra la signoria assume le forme dell'infeudazione consortile, con pi\u00f9 titolari di propriet\u00e0 e diritti feudali.\nNel 1155 Federico Barbarossa concede il luogo a Giovanni e Bonifacio di Biandrate. Nel corso delle sue numerose campagne in Italia, volte a imporre il predominio imperiale sui comuni riottosi, Federico ebbe necessit\u00e0 di premiare la fedelt\u00e0 dei nobili che si mantenevano obbedienti ai voleri della corona. Nel periodo in cui il suo esercito stava assediando Tortona, Federico, desiderando assicurarsi l'appoggio dell'importante famiglia dei conti di Biandrate, emana un diploma in cui concede il controllo su Benna ai fratelli Bonifacio e Giovanni.\nNel XIII secolo su Benna si intrecciano attribuzioni di diritti assegnati ad uno dei rami della famiglia Avogadro ed ai marchesi di Cavagli\u00e0. A questo periodo risale il documento pi\u00f9 antico conservato nell'archivio comunale, una pergamena, detta \"Del Consegnamento\" datata 2 novembre 1290, e relativa ai beni ed ai diritti spettanti al monastero benedettino di San Giovanni Evangelista. Si tratta di un'importante, ancorch\u00e9 parziale, immagine della realt\u00e0 locale medievale, dalla quale emerge con forza la cifra di un'epoca in cui era in corso lo scontro fra i contadini, mossi dai monaci in primo luogo, e la selva che ricopriva buona parte della vallicella (cos\u00ec come amplissime parti del Biellese e del Vercellese, per mantenerci alle aree prossime a chi scrive). Il nemus subiva i primi decisivi colpi, tanto che oggi a ricordarne le antiche estensioni sopravvivono poche denominazioni di localit\u00e0, il pi\u00f9 delle volte affiancate ai toponimi della \"conquista\" agricola del territorio (Bosco del Monastero, Bosco della Chiesa, accanto ad Armond\u00e0, Ronc\u00e0). Il quadro che si ricava dalla veneranda cartapecora \u00e8 quello di una comunit\u00e0 dedita alle attivit\u00e0 rurali. Negli usi della terra il campo si colloca a fianco del prato stabile quanto a numero di citazioni. Frequenti sono le menzioni di vigne \u2014 in localit\u00e0 dove gi\u00e0 nel Settecento se ne era perduta qualsiasi memoria \u2014 specie nella coltivazione ad alteno. Non mancano ovviamente le indicazioni sulla presenza di canapeti, frutteti e castagneti. Il tutto affiancato da aree di incolto (\"zerbij\") e bosco. Non viene menzionata la presenza di mulini sul territorio della Comunit\u00e0, la quale doveva probabilmente essere obbligata a far macinare in quelli di propriet\u00e0 della famiglia Avogadro esistenti nell'area di Candelo.\nLa presenza degli Avogadro, giunti in possesso di un ampio patrimonio fondiario nel territorio del Comune in virt\u00f9 della loro posizione di vassalli del vescovo-conte di Vercelli, si mantiene stabile nel paese, e fa nascere un ramo di questa famiglia con il predicato \"di Benna\", la cui prima attestazione risale al 1365.\nFra il 1335 ed il 1341, le lotte fra i Visconti da una parte ed il vescovo di Vercelli e gli Avogadro dall'altra, coinvolgeranno anche il villaggio di Benna, dove il complesso di San Giovanni sar\u00e0 devastato ed incendiato. Altri saccheggi si ebbero dopo il 1342.\nA tale epoca turbolenta ne segu\u00ec un'altra con le guerre fra i Savoia e i Visconti che coinvolgono anche il Biellese, come noto, e Benna subisce di nuovo gravi distruzioni e lutti nel corso di un'incursione dei mercenari guidati da Facino Cane, al soldo di Milano: \u00e8 il 1402. Due anni dopo gli Avogadro di Benna, prima, e la Comunit\u00e0 successivamente, faranno atto di sottomissione ai Savoia, fors'anche per ottenere maggiore protezione in caso di conflitto. L'entit\u00e0 delle perdite e dei danni subiti dal paese durante il sacco del 1402 \u00e8 testimoniato ancora cinque anni pi\u00f9 tardi, con provvedimenti di esonero dal pagamento della tassa di focatico.\nNel 1479, Sebastiano, finanziere dell'importante famiglia biellese dei Ferrero, acquista dal duca di Savoia l'investitura feudale di Benna, compresa nel territorio della contea detta di Gaglianico, Candelo e Sandigliano. Il legame fra Benna ed i Ferrero (poi Ferrero-Fieschi, prima marchesi ed in seguito principi di Masserano), durer\u00e0 sino all'estinzione del casato, e si svolger\u00e0 attraverso una serie di alti e bassi, con i rappresentanti della Comunit\u00e0 spesso obbligati a difendere gli interessi delle famiglie contro le velleit\u00e0 dei principi. Frequenti le liti e gli arbitrati per sanarle. Anche sulle nomine dei parroci di San Pietro si ebbero scontri potenti.\nSotto i Ferrero-Fieschi Benna vede profonde trasformazioni ai principali complessi edificati. Viene ricostruita e ampliata la chiesa parrocchiale romanica divenuta piccola e vetusta, che assume fattezze rinascimentali, dimensioni maggiori e, probabilmente, un nuovo orientamento verso ovest (vale a dire verso il castello che di fatto sorge sul bordo dell'abitato); ed anche il maniero si trasforma, gradualmente, da baluardo militare in dimora signorile di campagna e centro degli interessi agricoli della famiglia principesca.\nCommittenti di importanti monumenti nella citt\u00e0 di Biella (chiesa e chiostro di San Sebastiano, ai piedi del Piazzo dove sorgeva il loro palazzo), i Ferrero coinvolgono anche il loro possesso campagnolo nel programma edilizio, creando un comune denominatore artistico fra le memorie architettoniche di Benna e quelle della citt\u00e0.\nSempre sotto la signoria dei Ferrero Fieschi si sarebbe inoltre realizzato anche a Benna un ricetto la cui memoria, seppure non pi\u00f9 viva, \u00e8 per\u00f2 conservata sia in documenti che lo citano, sia dalla struttura a piccole cellule abitative tuttora presente in uno dei quartieri del centro abitato.\nFra il 1647 ed il 1650, nel contesto della guerra civile tra \"madamisti\" e \"principisti\", il borgo conosce ancora una volta saccheggi e distruzioni, da parte dell'esercito spagnolo. A tali ferite fisiche e morali vale la pena di aggiungere quella culturale irrimediabile derivante dalla perdita dell'archivio parrocchiale degli anni antecedenti il sacco.\nSimboli.\nLo stemma e il gonfalone sono stati concessi con l'apposito decreto del Presidente della Repubblica datato al 14 aprile 1992. La bandiera \u00e8 stata concessa con il D.P.R. del 15 luglio 2011.\nInfrastrutture e trasporti.\nTra il 1890 e il 1933 Benna fu servita dalla tranvia Vercelli-Biella."}
{"id": "2830059", "revid": "838137", "url": "https://it.wikipedia.org/wiki?curid=2830059", "title": "Carro spartineve FS Vnx.806", "text": ""}
{"id": "2830069", "revid": "1855146", "url": "https://it.wikipedia.org/wiki?curid=2830069", "title": "Episodi di Boris (terza stagione)", "text": "La terza stagione della serie televisiva Boris \u2013 intitolata Boris 3 \u2013 \u00e8 stata trasmessa in prima visione in Italia sul satellite da FX dal 1\u00ba marzo al 12 aprile 2010, ed in chiaro sul digitale terrestre da Cielo dal 17 dicembre 2010.\nUn'altra televisione \u00e8 possibile (prima parte).\nTrama.\nRen\u00e9 Ferretti si impegna con ogni forza per convincere la rete a produrre la serie \"Machiavelli\" gi\u00e0 al centro delle vicende della precedente stagione di Boris. I dirigenti si dimostrano disponibili ad accettare le richieste del regista ma prospettano un'attesa minima di due anni per iniziare la produzione. Ren\u00e9, deluso e a corto di soldi, decide di accettare segretamente la proposta di una rete concorrente e di dirigere una sit-com intitolata \"Troppo Frizzante\". Spostatosi a Milano assieme a Duccio ed Arianna per girare il primo episodio si trova ad affrontare un ambiente di lavoro completamente diverso. La serie \u00e8 incentrata sulla presenza di cinque famosi comici, ciascuno caratterizzato da un proprio tormentone. Quando Ren\u00e9 riceve una telefonata da Lopez che gli prefigura la possibilit\u00e0 di realizzare entro tempi brevi \"Machiavelli\" cerca in ogni modo di sganciarsi dal nuovo progetto ma incontra le resistenza della rete che considera la sit-com uno dei progetti di punta. Nel frattempo Alessandro \u00e8 ancora ospite a casa di Ren\u00e9 e in attesa di un nuovo lavoro gira un cortometraggio in collaborazione con Lorenzo, durante le riprese casalinghe l'acquario del regista si frantuma cadendo a terra e tutti i suoi pesci rossi si mischiano, compresi Boris e Federer.\nUn'altra televisione \u00e8 possibile (seconda parte).\nTrama.\nRen\u00e9 continua a lavorare sul set di \"Troppo Frizzante\" ma il suo intento \u00e8 quello di abbandonare al pi\u00f9 presto la serie. Le riprese della sit-com, completamente incentrata sull'umorismo dozzinale dei cinque comici, sono difficoltose poich\u00e9 i protagonisti cercano in ogni modo di mettersi in evidenza entrando in contrasto tra loro. Alla fine Ren\u00e9 riesce ad andarsene inscenando un finto discorso molto toccante rivolto al cast in cui afferma di non sentirsi degno di dirigere una sit-com di tale importanza. Rientrato in tutta fretta a Roma si presenta in grave ritardo alla riunione con i dirigenti e nell'ufficio incontra il solo Claudio che, incaricato dalla rete, gli propone un progetto innovativo chiamato \"Medical Dimension\". Ferretti, sorpreso dalla proposta, inizialmente la declina, ma quando legge le nuove sceneggiature preparate per \"Machiavelli\", realizzate dagli stessi tre sceneggiatori de \"Gli occhi del cuore\", si rende conto che il progetto iniziale \u00e8 stato completamente stravolto e trasformato in una serie dalla trama scontata e piena degli stereotipi tipici delle fiction televisive che tanto odia. Il regista accetta quindi di girare \"Medical Dimension\", una serie che si propone di raccontare in maniera cruda, realistica e senza moralismi i problemi della sanit\u00e0 pubblica italiana. L'unica nota negativa \u00e8 che la rete impone la presenza di Stanis come protagonista con lo scopo di non disperdere il pubblico dei fan di \"Occhi del Cuore\". Nel frattempo a Milano Alessandro si presenta a sorpresa nell'albergo dove alloggia Arianna, tuttavia la storia d'amore che sembrava avviata tra i due entra in crisi per motivi politici: lui \u00e8 dichiaratamente di sinistra, lei invece \u00e8 una convinta sostenitrice di Berlusconi.\nLa qualit\u00e0 non basta.\nTrama.\nIniziano le riprese di \"Medical Dimension\", Ren\u00e9 sprona tutta la troupe a dare il massimo per realizzare un prodotto di grande qualit\u00e0, completamente diverso da tutte le altre fiction girate da lui in passato. I membri dello staff di Ferretti sono gli stessi delle serie precedenti, l'unica novit\u00e0 \u00e8 l'avanzamento di carriera ottenuto da Lorenzo che abbandona il ruolo di \"schiavo\" per diventare operatore di ripresa grazie alla protezione politica avuta dallo zio diventato senatore. Per rendere il tutto ancor pi\u00f9 realistico il regista impone a Sergio di assumere come consulente Bruno Staffa, uno scrittore che ha denunciato nelle sue opere la malasanit\u00e0 italiana. Gi\u00e0 al primo ciak la differenza con \"Gli occhi del cuore\" \u00e8 abissale: il regista, scontento della prima ripresa, decide di rigirare la scena ottenendo l'ovazione di cast e troupe abituati ad accettare per buone anche le peggiori scene. Sul set nascono per\u00f2 due problemi: Bruno, il consulente, non \u00e8 soddisfatto della scenografia, troppo pulita e finta secondo lui, e d\u00e0 segni di squilibrio, inoltre la recitazione dell'attrice scelta come protagonista femminile non sembra soddisfare Ren\u00e9. La prima giornata di riprese si conclude con la cacciata di Bruno dal set e con il cambio della protagonista femminile, Ren\u00e9 decide di affidare il ruolo a Fabiana, sua figlia.\nLa clip.\nTrama.\nLa rete fa pressione su Ren\u00e9 affinch\u00e9 produca un trailer della serie prima ancora di aver girato tutte le puntate. Il motivo della richiesta \u00e8 che una rete concorrente sta preparando una serie medica molto simile intitolata \"Dimension Six\". Sul set arriva Fabiana, la nuova protagonista, e il regista impone ad Arianna di non rivelare a nessuno il suo legame di parentela con l'attrice per evitare pettegolezzi (\u00e8 la figlia). Intanto Biascica e gli altri della sua squadra sono preoccupati dalla presenza di una nuova macchina da presa altamente tecnologica montata su di un segway talmente efficiente che rischia di far perdere loro il posto di lavoro. Quando il nuovo macchinario sparisce misteriosamente Biascica si offre di mediare con i rumeni, falsamente accusati del furto, per la restituzione dell'oggetto facendo presente che una delle condizioni per la restituzione \u00e8 che non venga pi\u00f9 impiegata; si tratta ovviamente di un ricatto che alla fine Sergio accetta. Le riprese continuano e Fabiana si mette in mostra con un'ottima interpretazione di una crisi epilettica ma i membri della troupe non se ne accorgono distratti dalla presenza della loro ex collega Gloria in visita sul set. Alessandro non riesce a concentrarsi sul suo lavoro poich\u00e9 si sta esercitando a scrivere dei dialoghi per la fiction \"Libeccio\" nella speranza di venire assunto come sceneggiatore, Arianna lo rimprovera e lo richiama alle sue responsabilit\u00e0 ma a fine giornata gli d\u00e0 dei consigli utili per la stesura dei dialoghi.\nL'importanza di piacere ai notai.\nTrama.\nStanis convoca una riunione d'urgenza a cui partecipano Ren\u00e9, Lopez e altri dirigenti di rete. L'attore \u00e8 molto preoccupato per aver scoperto grazie a dei sondaggi che la sua popolarit\u00e0 \u00e8 molto diminuita tra gli spettatori appartenenti alle classi sociali pi\u00f9 abbienti. Per porre rimedio a questa situazione Stanis fa valere una clausola del contratto che gli consente di modificare a piacimento ogni aspetto del suo personaggio. Sul set arriva Valerio, che interpreta lo psicologo dell'ospedale; l'attore per immedesimarsi completamente nel suo personaggio che soffre di un handicap fisico decide di vivere tutta la giornata su di una sedia a rotelle e Alessandro ha il compito di assisterlo. Biascica \u00e8 molto nervoso per la mancanza di uno \"schiavo\" e Sergio gli promette di assumere un nuovo stagista da sfruttare. Le riprese sono rese molto difficili da Stanis che pretende di modificare le proprie battute e di introdurre un nuovo personaggio, la procace infermiera Lorena, entrando in contrasto con Ren\u00e9. Anche la scena successiva \u00e8 molto travagliata, l'interpretazione di Valerio e Fabiana viene criticata prima da Stanis, poi da Lopez giunto nel frattempo sul set. Quando la tensione tra i membri del cast sembra giungere il livello di guardia il regista, spronato da Itala, rivela a tutti che Fabiana \u00e8 sua figlia ricevendo un applauso generale.\nCoprolalia.\nTrama.\nI tre sceneggiatori, svogliati come sempre, per non doversi sforzare troppo nella creazione della trama decidono di riproporre uno dei personaggi de \"Gli occhi del cuore\" ovvero il notaio interpretato dal comico Nando Martellone. Ren\u00e9 \u00e8 preoccupato da questa scelta ma viene rassicurato da Lopez che inoltre lo esorta ad utilizzare un linguaggio molto pi\u00f9 scurrile nelle battute per rendere la serie ancor pi\u00f9 realistica e politicamente scorretta. Questa nuova direttiva viene accolta con troppo entusiasmo da Stanis che inserisce nei dialoghi imprecazioni molto colorite che per\u00f2 danno un effetto pi\u00f9 comico che realistico. Alla fine Martellone prende in mano la situazione e propone di modificare la trama del suo personaggio, cos\u00ec la scena che inizialmente prevedeva il risveglio dal coma del notaio diventa una toccante scena di eutanasia.\nDurante le riprese si presenta sul set Tyron, un amico americano di Arianna, e la prestanza fisica del ragazzo fa ingelosire Alessandro.\nDopo la bellissima e toccante scena che segna l'addio di Nando Martellone al mondo della fiction, lui rivela che si arranger\u00e0 in un altro modo. E infatti un mese dopo ritorna sulla cresta dell'onda in campo discografico, con un pezzo di musica dance dal titolo \"Bucio De Culo\".\nCome Durok.\nTrama.\n\"Medical Dimension\" sta per essere presentato al Roma Fiction Fest e tutta la troupe \u00e8 in fermento tranne Ren\u00e9 che non ama la mondanit\u00e0 e non vuole presenziare alla serata. Durante la giornata vengono girate le scene con protagonista Remo Arcangeli, un noto e altezzoso attore teatrale che accetta di malavoglia di lavorare per la televisione. La sceneggiatura \u00e8 carente come sempre, inoltre la rete ha dato disposizioni tassative affinch\u00e9 i personaggi anziani vengano a tutti i costi \"svecchiati\" e di conseguenza il personaggio di Arcangeli, Nonno Joe, \u00e8 completamente surreale (si veste da teenager, gira in moto, si imbottisce di viagra e ha un'avvenente fidanzata incinta di quarant'anni pi\u00f9 giovane). Sul set si alternano diverse vicende, Itala annuncia la sua decisione di abbandonare la troupe, Alessandro \u00e8 impegnato con i dialoghi di prova di \"Libeccio\" ed \u00e8 combattuto tra imbrogliare o meno per ottenere il lavoro. Alla fine delle riprese Ren\u00e9 accetta di presentarsi alla serata con Stanis e sale sul palco per presentare il suo lavoro.\nBuona festa del Grazie.\nTrama.\nLa troupe di \"Medical Dimension\" \u00e8 impegnata a girare fuori dal teatro di posa in una casa privata. Stanis deve girare una scena in cui in preda alla rabbia distrugge l'arredamento; per rendere pi\u00f9 credibile la recitazione assume delle anfetamine, diventando del tutto ingestibile. Nel frattempo Ren\u00e9 e i suoi collaboratori cercano di capire cosa sia la fantomatica \"Festa del Grazie\" inserita dagli sceneggiatori nella trama; dopo essersi consultato con Lopez scopre che si tratta semplicemente dell'italianizzazione della \"Festa del Ringraziamento\" inserita dagli autori, che hanno spudoratamente copiato una serie americana. Dopo una disastrosa giornata di riprese, la troupe si allontana in tutta fretta dalla casa prima che la proprietaria rientri e si accorga dei danni.\nPuzza di capolavoro.\nTrama.\nRen\u00e9 e Arianna sono molto preoccupati dopo aver scoperto che buona parte della trama di \"Medical Dimension\" \u00e8 un plagio di una serie americana; Lopez li rassicura e garantisce che le scene future saranno tutte originali (anche se in realt\u00e0 i tre sceneggiatori si limitano a visionare serie di diverse parti del mondo in cerca di idee da copiare). Intanto Valerio si presenta sul set senza lavarsi dopo aver corso molti chilometri in bicicletta per prepararsi ad interpretare il personaggio di Girardengo in un film e il suo odore \u00e8 tremendo. Remo Arcangeli, l'interprete di Nonno Joe, si rifiuta di girare con l'attore maleodorante e per convincere Valerio a farsi una doccia Arianna e Ren\u00e9 inseriscono nella lavorazione una finta scena in cui il suo personaggio si lava. Nel frattempo sulla loro barca i tre sceneggiatori si occupano di tutto tranne che della stesura delle nuove puntate.\nL'epifania.\nTrama.\nSergio \u00e8 in difficolt\u00e0 poich\u00e9 il budget settimanale per le riprese \u00e8 esaurito e quindi cerca di sostituire una comparsa spendendo il meno possibile. Dopo che Arianna si \u00e8 rifiutata di contattare qualche amica per lavorare gratis, il direttore di produzione ripiega su di una ragazza tossicodipendente trovata vicino alla stazione. Durante le riprese di una scena in esterno sullo sfondo viene inquadrata per sbaglio una signora che stende i panni, poich\u00e9 la ripresa piace molto al regista, Alessandro viene incaricato di recarsi a casa della signora e farle firmare la liberatoria. L'operazione si rivela molto pi\u00f9 complicata del previsto dato che la donna non vuole apparire in televisione e nonostante le continue insistenze dello stagista (accompagnato in uno dei tentativi anche da Stanis che cerca di convincerla utilizzando il suo fascino) la firma non viene ottenuta. Alla gi\u00e0 caotica situazione sul set si aggiunge la richiesta di Lopez di girare dei falsi ciak sbagliati da mandare in onda in una trasmissione umoristica come pubblicit\u00e0 per la serie. A fine giornata Ren\u00e9 riceve una telefonata da Claudio con la quale viene avvisato che \"Medical Dimension\" \u00e8 in realt\u00e0 \"una trappola\".\nStopper.\nTrama.\nSul set \u00e8 previsto l'arrivo di un famoso calciatore per interpretare un cameo nella serie: inizialmente il prescelto avrebbe dovuto essere uno tra Andrea Pirlo e Gennaro Gattuso, ma alla fine si presenta il cinquantenne Sergio Brio, ex stopper della . Ren\u00e9, del tutto inesperto di calcio, crede che si tratti di un atleta ancora in attivit\u00e0 e lo tratta come tale; invece Biascica, che aveva chiamato in fretta e furia sul set il figlio pensando che il giocatore in arrivo fosse il suo idolo Francesco Totti, rimane molto deluso quando scopre che si tratta di un vecchio calciatore bianconero, ma decide ugualmente di approfittarne per chiarire una storica contesa tra Juventus e . Nel frattempo Stanis si mette nei guai dopo aver prescritto dei medicinali a un'anziana barista, \"immedesimandosi\" troppo nel personaggio che interpreta nella fiction. Alla fine \u00e8 proprio Biascica a svelare a Ren\u00e9 la verit\u00e0 su Brio e, quando il regista chiede lumi a Sergio, scopre che la rete ha tagliato i fondi per le riprese. Ren\u00e9 insiste per avere spiegazioni da Lopez, che acconsente a un incontro e gli rivela che \"Medical Dimension\" \u00e8 in realt\u00e0 un progetto creato dalla rete con il preciso scopo di essere fallimentare, tanto che la sua prima messa in onda \u00e8 stata programmata per il 22 maggio, contemporaneamente alla finale di Champions League.\nNella rete.\nTrama.\nRen\u00e9 ottiene un incontro con il Dottor Cane, durante il colloquio il direttore di rete spiega che \"Medical Dimension\" \u00e8 stata creata dalla rete con lo scopo di fallire per zittire tutti coloro che vogliono una televisione innovativa e quindi tornare a produrre le solite fiction stereotipate e moraleggianti. Il giorno seguente il regista e Duccio si presentano sul set in grave ritardo e reduci da una notte di bevute. Ren\u00e9 si dimostra insolitamente svogliato, disinteressato alle riprese e si preoccupa principalmente di cocktail e di organizzare una partita di calcio tra i membri della troupe. Nel frattempo Fabiana \u00e8 stata scelta da Paolo Sorrentino per il suo nuovo film ma non vuole abbandonare la serie per non deludere il padre. L'unica scena girata in giornata ha per protagonista la stessa Fabiana, che ancora una volta mette il luce il suo talento recitativo, ma viene interrotta prima da un problema tecnico e poi da Valerio che stanco della serie decide di andarsene nel bel mezzo delle riprese. Improvvisamente Ren\u00e9 corre via dal set, inseguito da Alessandro, senza dire a nessuno la sua destinazione. Poco dopo si presenta sul set Paolo Sorrentino con l'intento di convincere Fabiana ad abbandonare la serie e rimane stupito dalla completa anarchia che regna sul set tanto che Stanis gli offre addirittura di girare alcune scene. Intanto Ren\u00e9 ed Alessandro, dopo aver preso un gommone, raggiungono la barca dei tre sceneggiatori ormeggiata al largo.\nRitorno al futuro (prima parte).\nTrama.\nRen\u00e9 giunto sulla barca obbliga gli sceneggiatori a mettersi al lavoro per scrivere nuove scene arrivando anche a minacciarli con una pistola pur di farli lavorare. Durante l'assenza del regista il set \u00e8 completamente bloccato: i tecnici non sanno cosa fare, Duccio, consapevole di non poter pi\u00f9 lavorare come direttore della fotografia dopo il flop annunciato della serie, medita di andare in Abruzzo a lavorare come guardia forestale e Stanis minaccia di andarsene. Quando finalmente Ren\u00e9 arriva sul set \u00e8 accompagnato da Alessandro e dagli sceneggiatori e si d\u00e0 immediatamente da fare per mettere in atto il suo piano per salvarsi dal fallimento. L'idea di Ferretti \u00e8 quella di sfruttare gli ultimi giorni di riprese per girare la prima puntata di \"Gli occhi del cuore 3\", mettendo insieme tutti i clich\u00e9 di cui gli sceneggiatori avevano gi\u00e0 ampiamente abusato nelle prime due stagioni creando cos\u00ec un prodotto scontato e banale come piace alla rete. Per realizzare il suo scopo il regista richiama sul set Karin e Cristina, inoltre incarica Glauco di girare per lui alcune scene con Corinna che in quel momento era impegnata a girare uno spot a Parigi proprio sotto la direzione dell'amico di Ren\u00e9.\nRitorno al futuro (seconda parte).\nTrama.\nLe riprese di \"Gli occhi del cuore 3\" procedono all'insegna di una trama insensata e piena di colpi di scena improbabili, ma gli sceneggiatori non sembrano soddisfatti: nemmeno l'inserimento di una scena di nudo di Karin sembra far raggiungere alla serie quel livello necessario per convincere la rete a produrla. Nel frattempo Lopez, giunto sul set per annunciare la fine delle riprese, scopre il progetto di Ren\u00e9 ma si limita a prenderlo in giro e non cerca di ostacolarlo. Gli sceneggiatori, dopo uno sforzo lavorativo per loro insolito, arrivano ad ideare la scena che potrebbe servire alla serie: si tratta di un intermezzo musicale in cui tutti gli attori cantano e ballano come in un musical. Ferretti riesce appena a terminare le riprese di questa scena quando il set viene definitivamente chiuso e le attrezzature smontate. Nonostante gli sforzi le scene girate non sono sufficienti per realizzare una puntata della durata standard e Ren\u00e9 si dispera per aver perso anche l'ultima occasione. A risolvere la situazione ci pensa Alessandro, che timidamente propone di riciclare alcuni spezzoni di \"Medical Dimension\" e inserirli in \"Gli occhi del cuore 3\" per utilizzarli come trama per Erik, il gemello cattivo del personaggio di Stanis. L'idea, apparentemente folle, viene accolta con entusiasmo dagli autori e Ren\u00e9 veste i panni dell'assistente sociale omosessuale (da lui interpretato in una vecchia puntata della prima stagione) per diventare la voce narrante che spiega la trama della puntata. Concluso il montaggio il regista si fionda nella sede della rete per proporre il progetto al Dottor Cane: riesce a consegnare il DVD della puntata a una delle collaboratrici del direttore, ma questa si limita a prenderlo e a inviarlo all'archivio. Sei mesi dopo la conclusione delle riprese Ren\u00e9 e Duccio hanno abbandonato il mondo della televisione e lavorano come guardie forestali in Abruzzo; nel frattempo il Dottor Cane \u00e8 entrato in possesso del DVD con la prima puntata della terza stagione de \"Gli occhi del cuore\" e dopo aver duramente rimproverato Lopez per averglielo nascosto si mostra entusiasta, invitando Lopez a contattare Ferretti per avviare la produzione della nuova stagione. La narrazione si interrompe senza far sapere allo spettatore se Ren\u00e9 e Duccio hanno risposto o meno alla telefonata che giunge loro dalla rete."}
{"id": "2830070", "revid": "486946", "url": "https://it.wikipedia.org/wiki?curid=2830070", "title": "Y\u00e1nnis R\u00edtsos", "text": ""}
{"id": "2830076", "revid": "1776051", "url": "https://it.wikipedia.org/wiki?curid=2830076", "title": "Pietro Sponziello", "text": "Biografia.\nDi professione avvocato, deputato alla Camera dei deputati ininterrottamente dalla II alla VII legislatura nelle file del Movimento Sociale Italiano, decise di passare al neonato movimento di Democrazia Nazionale - Costituente di Destra nella VII legislatura. Col fallimento per\u00f2 del nuovo movimento di centro-destra alle elezioni del 1979, Sponziello non verr\u00e0 riconfermato a Montecitorio.\nIl 7 marzo 2012 in occasione del suo centesimo compleanno il presidente della Camera dei deputati Gianfranco Fini gli ha rivolto un augurio mentre era presente alla seduta.\nMuore a Pescara il 16 agosto 2013 nella casa di cura Pierangeli all'et\u00e0 di 101 anni."}
{"id": "2830077", "revid": "149727", "url": "https://it.wikipedia.org/wiki?curid=2830077", "title": "Pieve di Valsolda", "text": ""}
{"id": "2830078", "revid": "121911189", "url": "https://it.wikipedia.org/wiki?curid=2830078", "title": "Luke Pasqualino", "text": "Biografia.\nNato a Peterborough, nel Cambridgeshire, il 19 febbraio 1990 da genitori di origini italiane, Luke ha frequentato la Walton Community School di Walton a Peterborough. Ha frequentato un corso di arti drammatiche, tenuto da Martin Tempest allo Stamford Art Center.\nCarriera.\nNel 2007, Luke ha recitato da protagonista in un film a basso costo intitolato \"Stingers Rule!\".\nNel 2008 \u00e8 stato scelto come interprete di Freddie McClair, personaggio della terza e quarta stagione del teen drama \"Skins\". Curiosamente, Luke in passato aveva gi\u00e0 fatto un'audizione per la prima serie di \"Skins\", presentandosi per il ruolo di \"Tony Stonem\", per il quale poi per\u00f2 era stato selezionato Nicholas Hoult. Il 12 e 13 settembre del 2009, ha fatto un'apparizione come ospite nella soap opera \"Casualty\". Nello stesso anno \u00e8 apparso nel ruolo di portiere d'albergo in un episodio di \"Miranda\", commedia della BBC con Miranda Hart.\nTra il 2011 e il 2012 partecipa a 7 episodi de \"I Borgia\", serie televisiva canadese di genere storico, creata da Neil Jordan. Sempre nel 2012, \u00e8 tra i protagonisti del film horror \"The Apparition\", insieme alla star di \"Twilight\" Ashley Greene, e di \"\", prequel di \"Battlestar Galactica\".\nIl 2013 \u00e8 l'anno della svolta perch\u00e9 viene scelto per il ruolo di D'Artagnan nella serie televisiva inglese \"The Musketeers\", basata sul celebre romanzo \"I tre moschettieri\" di Alexandre Dumas. La serie va in onda su BBC One dal 19 gennaio 2014.\nDoppiatori italiani.\nNelle versioni in italiano dei suoi film, Luke Pasqualino \u00e8 stato doppiato da:"}
{"id": "2830082", "revid": "287204", "url": "https://it.wikipedia.org/wiki?curid=2830082", "title": "Bernhard Minetti", "text": "Era considerato da molti il pi\u00f9 grande attore teatrale tedesco del secondo dopoguerra.\nBiografia.\nNacque da una famiglia italiana immigrata in Germania da Crusinallo, nel verbano. Negli anni venti, si trasfer\u00ec a Monaco di Baviera, dove studi\u00f2 germanistica e teatro, e si avvicin\u00f2 alla recitazione frequentando il M\u00fcnchner Kammerspiele, dove venne diretto da importanti registi teatrali tedeschi di quell'epoca come Hermine K\u00f6rner e Hans Schweikart. Venne scritturato per la prima volta nel 1926, al Teatro Nazionale di Gera e dal 1928, lavor\u00f2 al Landestheater di Darmstadt, dove interpret\u00f2 ruoli classici.\nLa sua consacrazione come attore avvenne nel 1930 dopo aver interpretato l\"'Amleto\" di Shakespeare. Nello stesso anno si trasfer\u00ec a Berlino, dove lavor\u00f2 allo Staatstheater, accanto ad importanti attori come Gustaf Gr\u00fcndgens e Werner Krauss. Pur non essendo particolarmente interessato al cinema, Minetti fece il suo esordio in tale ambito nel 1931, dove recit\u00f2 nella versione cinematografica del romanzo di Alfred D\u00f6blin, \"Berlin Alexanderplatz\", accanto ad Heinrich George. Tra il 1934 e il 1945, Minetti recit\u00f2 in 17 film.\nAlla fine della seconda guerra mondiale, nonostante le presunte collusioni con il regime nazista, gli fu permesso comunque di proseguire la carriera. Dal 1945 lavor\u00f2 nei teatri di Kiel (dove divenne direttore), Amburgo, Francoforte e D\u00fcsseldorf. Interpret\u00f2 sia i testi classici che quelli contemporanei, come Samuel Beckett, Genet, Anouihl e Luigi Pirandello. Dalla fine degli anni cinquanta lavor\u00f2 anche per la televisione in vari sceneggiati.\nNel 1965, torn\u00f2 Berlino e lavor\u00f2 al Teatro Schiller. A partire dagli anni settanta interpret\u00f2 ruoli da protagonista nelle opere di Thomas Bernhard, del quale divenne suo attore-feticcio. Lo stesso Bernhard in omaggio alla figura dell'artista e alla sua bravura, scrisse l'opera \"Minetti, ritratto di un artista da vecchio\".\nMolto significative le interpretazioni del \"Faust\" del 1982 al Freien Volksb\u00fchne, del \"Re Lear\" nel 1985 al Berliner Schaub\u00fchne e del \"Puck\" nel 1993 allo Schiller. L'ultima apparizione sul palco avvenne nel 1994 quando interpret\u00f2 un piccolo ruolo nella \"Resistibile ascesa di Arturo Ui\" di Brecht al Berliner Ensemble.\nMor\u00ec a Berlino nel 1998, all'et\u00e0 di 93 anni.\nNel 2008, in memoria dell'artista scomparso, a Bochum \u00e8 stato istituito il Bernhard-Minetti-Preis che viene assegnato ogni tre anni a un artista che, come lo stesso Minetti, abbia avuto legami con il \"Bochumer Schauspielhaus\", uno dei maggiori teatri tedeschi."}
{"id": "2830084", "revid": "149727", "url": "https://it.wikipedia.org/wiki?curid=2830084", "title": "Pieve di Valassina", "text": ""}
{"id": "2830088", "revid": "288300", "url": "https://it.wikipedia.org/wiki?curid=2830088", "title": "Dan Vesterby Thomassen", "text": ""}
{"id": "2830089", "revid": "339392", "url": "https://it.wikipedia.org/wiki?curid=2830089", "title": "Seminario Regionale di Assisi", "text": ""}
{"id": "2830091", "revid": "1601148", "url": "https://it.wikipedia.org/wiki?curid=2830091", "title": "Ralph Ceder", "text": "Come regista ha diretto oltre novanta film tra il 1922 ed il 1940, molti dei quali sono cortometraggi con l'attore Stan Laurel. Firm\u00f2 ventidue sceneggiature e fu anche aiuto regista. Nel 1921, gir\u00f2 la sua unica pellicola come attore.\nMor\u00ec di polmonite a Hollywood, in California, nel 1951. "}
{"id": "2830093", "revid": "1983214", "url": "https://it.wikipedia.org/wiki?curid=2830093", "title": "Melville Cooper", "text": "Biografia.\nDebutt\u00f2 all'et\u00e0 di 18 anni in teatro a Stratford-upon-Avon. Apparve per la prima volta sul grande schermo nel 1930 in un cortometraggio, mentre sostenne la sua seconda prova cinematografica nel ruolo dell'ispettore Japp, il contraltare di Scotland Yard di Hercule Poirot, in un giallo tratto da Agatha Christie. Dopo alcuni film in Gran Bretagna, tra cui \"La vita privata di Don Giovanni\" di Alexander Korda, accanto a Douglas Fairbanks, in cui interpret\u00f2 il ruolo di Leporello, si trasfer\u00ec negli Stati Uniti.\nLavor\u00f2 in piccole parti e poi si specializz\u00f2 in ruoli da caratterista, molte volte utilizzato per ritrarre personaggi di inglese o di snob o di maggiordomo. Viene ricordato per la sua interpretazione dello sceriffo di Nottingham in \"La leggenda di Robin Hood\" (1938) e per il ruolo di Collins in \"Orgoglio e pregiudizio\" (1940).\nNegli anni cinquanta, incontrando difficolt\u00e0 a proseguire la propria carriera cinematografica, ripieg\u00f2 sulla televisione e torn\u00f2 anche a recitare a teatro.\nMelville Cooper si spos\u00f2 tre volte: con Gladys Grice, con Elizabeth Sutherland e con Rita Page, dalla quale ebbe un figlio.\nMor\u00ec nel 1973 all'et\u00e0 di 77 anni e fu sepolto al Valhalla Memorial Park Cemetery di Los Angeles."}
{"id": "2830094", "revid": "300067", "url": "https://it.wikipedia.org/wiki?curid=2830094", "title": "Larue Martin", "text": ""}
{"id": "2830095", "revid": "300067", "url": "https://it.wikipedia.org/wiki?curid=2830095", "title": "Cincy Powell", "text": ""}
{"id": "2830097", "revid": "729019", "url": "https://it.wikipedia.org/wiki?curid=2830097", "title": "Biathlon ai XXI Giochi olimpici invernali - Staffetta 4x6 km femminile", "text": "La gara della staffetta 4x6 km femminile nel biathlon ai XXI Giochi olimpici invernali si disput\u00f2 nella giornata del 23 febbraio nella localit\u00e0 di Whistler sul comprensorio sciistico del Whistler Olympic Park.\nCampione olimpico uscente era il quartetto russo composto da Anna Bogalij-Titovec, Svetlana I\u0161muratova, Ol'ga Zajceva ed Al'bina Achatova che aveva conquistato l'oro nella precedente edizione di sopravanzando nell'ordine la squadra tedesca costituita da Martina Beck, Andrea Henkel, Katrin Apel e Kati Wilhelm ed il team francese formato da Delphyne Peretto, Florence Baverel-Robert, Sylvie Becaert e Sandrine Bailly; la stessa nazionale russa composta da Svetlana Slepcova, Anna Bulygina, Ol'ga Medvedceva ed Ol'ga Zajceva era la detentrice del titolo iridato di Pyeongchang 2009.\nLa squadra russa costituita da Svetlana Slepcova, Anna Bogalij-Titovec, Ol'ga Medvedceva ed Ol'ga Zajceva vinse la medaglia d'oro, quella francese formata da Marie-Laure Brunet, Sylvie Becaert, Marie Dorin e Sandrine Bailly quella d'argento e quella tedesca composta da Kati Wilhelm, Simone Hauswald, Martina Beck ed Andrea Henkel quella di bronzo.\nIl 18 dicembre 2017 il Comitato Olimpico Internazionale accert\u00f2 una violazione delle normative antidoping compiuta da Teja Gregorin in occasione delle Olimpiadi di Vancouver, annullando di conseguenza i risultati ottenuti dalla sciatrice e revocando dunque anche il piazzamento raggiunto nella staffetta dalla squadra slovena.\nRisultati.\nData: Marted\u00ec 23 febbraio 2010 \nOra locale: 11:30 \nPista: Whistler Olympic Park \nLegenda:"}
{"id": "2830098", "revid": "300067", "url": "https://it.wikipedia.org/wiki?curid=2830098", "title": "Dewayne Scales", "text": ""}
{"id": "2830103", "revid": "767487", "url": "https://it.wikipedia.org/wiki?curid=2830103", "title": "Bermuda Acoustic Trio", "text": "I Bermuda Acoustic Trio sono un gruppo musicale italiano in origine formato da Giorgio Buttazzo (chitarra e voce), Gabriele Monti (chitarra e voce) e \"Kamsin\" Giordano Urzino (contrabbasso, basso elettrico e voce). Dal 2009 quest'ultimo \u00e8 stato sostituito da Andrea \"Atto\" Alessi, a causa di gravi problemi di salute, che lo portarono ad una prematura scomparsa alla fine dello stesso anno.\nDa settembre del 2012 la formazione vede in organico Giorgio Buttazzo (chitarra e voce), Andrea \"Atto\" Alessi (basso e voce), Luciana Buttazzo (voce) e Lele Veronesi (batteria e percussioni).\nIl 19 aprile 2019, all'et\u00e0 di 60 anni, viene a mancare Gabriele (Lele) Monti a causa di un malore. In una intervista Giorgio Buttazzo esprime la possibilit\u00e0 di \u00abChiudere l'esperienza dei Bermuda\u00bb.\nStoria.\nLa nascita del gruppo avvenne casualmente nel 1995, durante il sound check di un concerto acustico del cantautore Pierangelo Bertoli che Giorgio Buttazzo e Gabriele Monti accompagnavano; la prova dest\u00f2 tra il pubblico un tale apprezzamento che i due, ai quali si un\u00ec il bassista \"Kamsin\" Giordano Urzino, iniziarono a suonare praticamente tutte le sere.\nAl 2019 vantano pi\u00f9 di 4500 concerti in Italia e all'estero e 55.000 CD venduti nei loro spettacoli e senza avere mai sottoscritto alcun contratto discografico.\nIl loro repertorio \u00e8 un contenitore dove trova spazio qualunque genere musicale, dal pop al rock, jazz, blues e persino classico in uno spettacolo che si svolge senza soluzione di continuit\u00e0 e nel quale l'elevato grado di improvvisazione rende ogni concerto diverso dal precedente.\nPartecipazioni.\nNel corso della loro carriera hanno partecipato: per due anni consecutivi a Venezia in una delle pi\u00f9 singolari manifestazioni musicali del mondo, \"Venezia suona\"; al festival \"Le nuits de la Guitare\" a Patrimonio in Corsica, in cartellone con Paco de Luc\u00eda, Jeff Beck, Buena Vista Social Club, S\u00e9rgio Assad e Robben Ford; al \"Salento Guitar Festival\", calcando la scena insieme ad importanti ospiti come Peter Finger, Harvey Reid, Armando Corsi; a sette edizioni del \"Soave Guitar Festival\" suonando assieme ad artisti come Tommy Emmanuel; al \"Douai Guitar Festival\" in Francia e, sempre in Francia, al \"Festival de Montereau\" in cartellone con Joe Satriani e Bonnie Tyler.\nNel luglio del 2009 hanno partecipato al \"Ravello Festival\", in cartellone con Chick Corea e Stefano Bollani.\nI loro \"curricula\" vantano inoltre collaborazioni con artisti come di Jeff Healey, Stanley Jordan, Lucio Fabbri, Stephen Bennett e partecipazioni a trasmissioni radiofoniche e televisive, in Italia e all'Estero, da \"Area protetta in tour\" del 2006 di Sergio Mancinelli, trasmessa su Radio Capital, a Maurizio Crozza e \"Mai dire mai\" 2008 e 2009 con la Gialappa's Band.\nIl 10 agosto 2010 hanno partecipato alla trasmissione Baobab, in onda su Radio 1 RAI, nella quale hanno eseguito alcuni brani del loro repertorio."}
{"id": "2830106", "revid": "104458", "url": "https://it.wikipedia.org/wiki?curid=2830106", "title": "Aleksej Konstantinovi\u010d Jagudin", "text": ""}
{"id": "2830107", "revid": "339392", "url": "https://it.wikipedia.org/wiki?curid=2830107", "title": "Regina viarum", "text": ""}
{"id": "2830111", "revid": "292162", "url": "https://it.wikipedia.org/wiki?curid=2830111", "title": "Mausoleo di Monte del Grano", "text": ""}
{"id": "2830112", "revid": "92723", "url": "https://it.wikipedia.org/wiki?curid=2830112", "title": "Kenema", "text": "Kenema \u00e8 una citt\u00e0 della Sierra Leone, capoluogo della provincia dell'Est nel distretto di Kenema.\n\u00c8 sede vescovile cattolica ed \u00e8 servita dall'Aeroporto di Kenema."}
{"id": "2830117", "revid": "300067", "url": "https://it.wikipedia.org/wiki?curid=2830117", "title": "Kyle Tyrrel Hines", "text": ""}
{"id": "2830118", "revid": "300067", "url": "https://it.wikipedia.org/wiki?curid=2830118", "title": "Deandre Jordan", "text": ""}
{"id": "2830120", "revid": "697352", "url": "https://it.wikipedia.org/wiki?curid=2830120", "title": "Orlando Zapata Tamayo", "text": "Vita politica.\nZapata era membro del [Movimiento Alternativa Republicana] e fu arrestato il 6 dicembre 2002 dagli agenti della polizia cubana e imprigionato per oltre tre mesi. Il 20 marzo 2003, dopo appena 13 giorni di libert\u00e0, fu arrestato una seconda volta durante una repressione e inviato alla prigione Kilo 8 di Camag\u00fcey. Al tempo del suo secondo arresto stava partecipando a uno sciopero della fame organizzato dall'\u00abAssemblea per la promozione di una societ\u00e0 civile\u00bb (\"Assembly to Promote a Civil Society\"), che si svolgeva a casa di Marta Beatriz Roque Cabello, che aveva il valore di petizione per la liberazione di prigionieri politici. Fu accusato di vilipendio della figura di Fidel Castro, disordine civile e disobbedienza e fu condannato a 36 anni di carcere, dopo diversi procedimenti giudiziari. Amnesty International lo ha riconosciuto come prigioniero per motivi di opinione.\nLo sciopero della fame e la morte.\nIl 2 dicembre 2009 Zapata inizi\u00f2 un durissimo sciopero della fame per protestare contro il governo cubano per avergli negato di indossare l'abito bianco simbolo dei dissidenti invece dell'uniforme carceraria e per denunciare le condizioni di vita degli altri prigionieri. Si rifiut\u00f2 di mangiare perfino il cibo che gli portava la madre, che lo andava a visitare ogni tre mesi. Secondo la Direzione Democratica Cubana, le autorit\u00e0 carcerarie negarono l'acqua a Zapata per 18 giorni, ci\u00f2 caus\u00f2 un deterioramento della sua salute e l'insufficienza renale.\nZapata continu\u00f2 comunque lo sciopero della fame e fu ricoverato in data imprecisata all'ospedale di Camag\u00fcey, dove gli furono iniettati fluidi per via endovenosa contro la sua volont\u00e0. Il 16 febbraio 2010 le sue condizioni peggiorarono ulteriormente e fu trasferito all'Hermanos Ameijeiras Ospedalede L'Avana, dove mor\u00ec il 23 febbraio 2010 all'et\u00e0 di 44 anni. \u00c8 il primo oppositore cubano a morire per sciopero della fame dopo la morte, avvenuta nel 1972, di Pedro Luis Boitel.\nIl 26 febbraio 2010 per protestare contro questa morte, ha iniziato uno sciopero della fame anche il dissidente giornalista e scrittore Guillermo Fari\u00f1as, detto \"El Coco\"."}
{"id": "2830121", "revid": "30389777", "url": "https://it.wikipedia.org/wiki?curid=2830121", "title": "Tot capita tot Christi", "text": ""}
{"id": "2830122", "revid": "30389784", "url": "https://it.wikipedia.org/wiki?curid=2830122", "title": "Tot Christi tot capita", "text": ""}
{"id": "2830124", "revid": "1543377", "url": "https://it.wikipedia.org/wiki?curid=2830124", "title": "Sexting", "text": "Il termine sexting, derivato dalla fusione delle parole inglesi \"sex\" (sesso) e \"texting\" (inviare messaggi elettronici), \u00e8 un neologismo utilizzato per indicare l'invio di messaggi, testi e/o immagini sessualmente espliciti, principalmente tramite il telefono cellulare o tramite internet. \nIl termine fu utilizzato per la prima volta nel 2005 in un articolo sulla rivista australiana \"Sunday Telegraph Magazine\" e apparve ufficialmente sul Merriam/Webster's Collegiate Dictionary nell'agosto 2012.\nCaratteristiche e definizione del fenomeno.\nSecondo uno studio commissionato nel 2009 dal Pew Research Center di Washington, il sexting pu\u00f2 essere suddiviso nelle seguenti tipologie: \nIl sexting, divenuto rapidamente una vera e propria moda fra i giovani soprattutto occidentali, consiste principalmente nello scambio di messaggi sessualmente espliciti e di foto e video a sfondo sessuale, spesso realizzate con il telefono cellulare, o nella pubblicazione tramite via telematica, attraverso canali come chat, social network, internet e varie app. Tali immagini, anche se inviate in origine a una ristretta cerchia di persone, in seguito si possono diffondere in modo incontrollabile e creare problemi seri alla persona ritratta.\nAspetti sociologici e cause.\nLe indagini sociologiche e statistiche condotte sul tema sono numerose, specie negli Stati Uniti, e ci aiutano a inquadrare meglio la portata e le dimensioni del fenomeno. Uno studio condotto nel 2012 dal dipartimento di Psicologia dell'Universit\u00e0 dello Utah (ricercatori Donald S. Strassberg, Ryan Kelly McKinnon, Michael A. Susta\u00edta e Jordan Rullo) condotta su 606 adolescenti tra i 14 e i 18 anni ha rilevato che circa il 20% degli studenti affermava di aver inviato una propria immagine sessualmente esplicita attraverso il telefono cellulare e quasi il doppio di averla ricevuta. Oltre il 25% di coloro che avevano ricevuto immagini affermava di averle inoltrate ad altri; di questi, pi\u00f9 di un terzo l'avevano fatto pur consapevoli delle gravi conseguenze legali dell'atto.\nIn un'indagine di Associated Press e MTV (2009) su 1.247 intervistati di et\u00e0 compresa tra i 14 e i 24 anni risultava che il 13% delle donne e il 9% dei maschi avevano inviato una foto di nudo o un video di se stessi nudi o semi-nudi. Inoltre, utilizzando un campione rappresentativo a livello nazionale di ragazzi di et\u00e0 compresa tra i 12 e i 17 anni, riferendosi in particolare al telefono cellulare e agli SMS, il Pew Research Center (2009) ha evidenziato che il 4% degli adolescenti che possedeva telefoni cellulari riferiva esplicitamente l'invio di immagini sessualmente esplicite di nudo o semi-nudo a un'altra persona.\nMcDaniel e Drouin hanno pubblicato un interessante studio nel novembre 2015 che ha esaminato un campione di coppie sposate o conviventi (180 mogli e 175 mariti). Gli adulti sposati praticano sexting tra loro, ma \u00e8 molto meno comune rispetto alle relazioni tra giovani adulti, e consiste principalmente di conversazioni a sfondo sessuale o intimo (il 29% ha riferito di instaurare conversazioni di sesso con il partner) o di foto o video sessualmente espliciti (il 12% ha segnalato l'invio di foto di nudo o semi-nudo). L'invio di messaggi a sfondo sessuale \u00e8 stato positivamente correlato a un rapporto soddisfacente solo tra quelli con alti livelli di evasione.\nL'invio di immagini sessualmente esplicite era legato alla soddisfazione per gli uomini, mentre per le donne si collegava con alti livelli di ansia. Inoltre, l'invio di immagini sessualmente esplicite era legato a una maggiore indecisione sia tra gli uomini che tra le donne.\nObiettivo di un'altra interessante ricerca svolta dal Dipartimento di Scienze della Salute dell'Universit\u00e0 dell'Arkansas Centrale di Conway \u00e8 stato quello di evidenziare una sorta di algoritmo per identificare e monitorare i comportamenti di sexting tra gli universitari. I partecipanti erano 697 studenti di una universit\u00e0 pubblica del Midwest e il metodo un questionario in 111 punti che misurava l'attivit\u00e0 sessuale dei partecipanti (ad esempio, la gamma di comportamenti diversi dal sexting) per quanto riguarda i costrutti dalla cosiddetta Teoria dell'Azione Ragionata (attitudini, norme soggettive, intenzioni comportamentali, comportamenti), i livelli di autostima a livello globale e la demografia dei selezionati.\nSono stati ottenuti questi algoritmi e le conclusioni sono state che le norme sociali e i tratti della personalit\u00e0 possono aiutare a prevedere quali fra i giovani adulti considerati dimostrino inclinazioni a compiere atti di sexting e per quali scopi. Molti studenti universitari praticano il sexting per differenti ragioni e quelli che hanno iniziato a fare sexting molto probabilmente lo rifaranno di nuovo. Non solo, ma anche fra quelli che non avevano compiuto mai atti di sexting, molti semplicemente affermavano che gliene era mancata l'occasione.\nUn interessante studio riferito primariamente alla realt\u00e0 australiana condotto nel 2011 da Shelley Walker, Lena Sanci e Meredith Temple-Smith e promosso dall'Australian Government Department of Health and Ageing descrive il sexting come un fenomeno sociale largamente diffuso tra la giovent\u00f9 locale, sostenuto e incentivato da uno scenario di diffusissima abitudine alle nuove tecnologie della comunicazione, come dimostra il possesso di almeno un telefono cellulare da parte dei giovani australiani (circa il 90% per la fascia di et\u00e0 15-17 anni). Dall'indagine citata, alla quale si rinvia per i dati statistici, si delinea un fenomeno di ampia portata, diffuso maggiormente in alcune fasce etniche, che tuttavia i giovani intervistati, maschi e femmine, non sembrano riconoscere come un vero e proprio problema ma come una semplice modalit\u00e0 di relazione che non desta preoccupazioni particolari.\nGli autori e numerosi altri studi citati nel rapporto della Walker convergono nel riconoscere quali cause di questo orientamento sia la naturale ricerca dell'identit\u00e0 sessuale propria degli adolescenti (agevolata e velocizzata nella sua espressione dalle nuove tecnologie), sia una sorta di familiarit\u00e0 e di assuefazione ai contenuti sessualmente espliciti favorito dalla facilit\u00e0 di accesso a tali dati (immagini, filmati e testi) sul web in assenza di reali sbarramenti al libero accesso a tale fonte. Ma soprattutto il principale fronte di riflessione e di spunto per azioni educative correttive sembra l'assenza di informazione dei giovani sulle conseguenze del fenomeno da parte delle famiglie e delle istituzioni scolastiche che dovrebbero agire a loro tutela.\nI ragazzi spesso non sembrano consapevoli di scambiare materiale pedopornografico che potrebbe arrivare nelle mani sbagliate e causare gravi conseguenze emotive per i protagonisti delle immagini e dei video. Giovanni Boccia Artieri e Piermarco Aroldi, docenti e sociologi italiani, affermano che, nonostante non si abbiano sufficienti dati certi, questo fenomeno sia in realt\u00e0 abbastanza diffuso, per certi aspetti pi\u00f9 fra gli adulti che non fra i ragazzi. Questo perch\u00e9 i ragazzi hanno una vita che non \u00e8 ancora incanalata in schemi talvolta ripetitivi e fortemente stressanti. I giovani adulti, sempre pi\u00f9 a contatto con responsabilit\u00e0 e pesanti carichi lavorativi, con tempi e ritmi sempre pi\u00f9 innaturali, sembrano pi\u00f9 inclini al sexting. Sostengono, inoltre, che gli adulti, attraverso l'uso del web per incontri occasionali, utilizzino applicazioni e siti vari per il contatto iniziale e, successivamente, procedono con lo scambio di un recapito con il quale potersi scambiare immagini esplicitamente sessuali, oppure tramite sistemi di webcam che collegano in maniera casuale e in tempo reale due degli utenti online.\nIniziative per un utilizzo sicuro di internet e dei cellulari da parte dei minori.\nConsiderando i rischi della Rete in cui bambini e adolescenti si possono imbattere, il network europeo INSAFE, che promuove la sicurezza e l'utilizzo responsabile di internet e cellulari da parte dei minori, promuove ogni anno nel mese di febbraio il Safer Internet Day.\nTra le varie associazioni che si occupano di diffondere una presa di consapevolezza sui rischi delle nuove tecnologie per bambini e ragazzi, in Italia Telefono Azzurro \u00e8 impegnato nella promozione di un uso sicuro di Internet e cellulari nelle scuole, e partecipa al Safer Internet Day con varie iniziative. \nPer diffondere una cultura della sicurezza in rete, un ruolo centrale \u00e8 svolto dalla sensibilizzazione delle figure educative (in primo luogo genitori e insegnanti) e dei ragazzi stessi a un utilizzo consapevole delle nuove tecnologie. \nPer questo sono disponibili consigli per i genitori, che si trovano ad affrontare nuove problematiche nell'educazione dei loro figli, legate all'utilizzo delle nuove tecnologie; consigli per gli insegnanti, che aiutino i docenti a indirizzare gli alunni verso un utilizzo consapevole di Internet, e consigli per i ragazzi, per navigare in sicurezza. \nA questo proposito, l'organizzazione Save the Children, insieme alla Commissione europea, promuove ogni anno una campagna denominata \"Posta con la testa\", al fine di sensibilizzare i pi\u00f9 giovani su questo argomento, al fine di renderli consapevoli dei rischi legati alla pubblicazione di immagini che dovrebbero rimanere private.\nSia Telefono Azzurro, sia Save the Children fanno parte di INHOPE. l'associazione internazionale che promuove la cooperazione tra le hotlines del mondo, la cui mission \u00e8 la protezione dei giovani dagli usi illegali e dannosi del web e la lotta alla pedopornografia su Internet.\nCasi celebri.\nDest\u00f2 scalpore negli Stati Uniti il caso del politico Anthony Weiner, coinvolto in due scandali sessuali legati al sexting. Il caso venne denominato Weinergate: Weiner avrebbe inviato un'immagine fortemente esplicita a una donna di 21 anni, Lisa Weiss, a Bellingham, attraverso il social Twitter, successivamente diffusa in pubblico. Il secondo scandalo ha avuto luogo nel 2013 attraverso foto esplicite da lui inviate sotto lo pseudonimo di \"Carlos Pericolo\" a una donna di 22 anni. Il forte impatto sull'opinione pubblica port\u00f2 Weiner alle dimissioni. Ebbero una certa notoriet\u00e0 tra il pubblico statunitense anche altri scandali, tra i quali ricordiamo quello che coinvolse Alexander Rodriguez, il famoso giocatore di baseball dei New York Yankees.\nIn Italia ricordiamo per esempio il caso di Chiara Fantoni, Miss Modena 2008, che fu scartata nelle selezioni di Miss Italia poich\u00e9 apparsa in foto in pose sconvenienti.\nAspetti legali.\nIl fenomeno del sexting in Italia non ha ancora una sua collocazione precisa nelle norme giuridiche. Si procede al giudizio per analogia con le leggi sulla violazione della privacy, sullo stalking, sulle molestie, sulla produzione e la divulgazione di materiale pedopornografico. \nIl possesso, la produzione, l'invio di materiale a sfondo sessuale in Italia \u00e8 considerato reato quando vede coinvolti minori di 18 anni (artt. 600-ter e 600-quater cod. pen.).\nL'Unione Europea in diversi suoi documenti (Parere del Comitato economico e sociale europeo sul tema \u00abUtilizzo responsabile delle reti sociali e prevenzione dei disturbi a queste associati\u00bb, motivazioni della \u00abRisoluzione del Parlamento Europeo sulla tutela dei minori nel mondo digitale\u00bb) colloca il sexting tra i rischi legati alla rete e rimanda agli Stati membri l'autoregolamentazione della legislazione.\nNegli USA non esiste omogeneit\u00e0 legislativa per quanto riguarda il sexting. Negli Stati in cui non esiste una legislazione specifica sul fenomeno, si applicano generalmente le leggi sulla pornografia e sulla pedopornografia. Tra il 2009 e il 2013, 42 Stati americani hanno discusso proposte di legge sul sexting ma non tutte sono state rese esecutive. Nel 2012 Hawaii, New York, Pennsylvania e South Dakota hanno approvato leggi sul sexting e nel 2013 anche Arkansas, Georgia e West Virginia hanno promulgato leggi che disciplinano il crescente fenomeno. Al luglio 2015, 20 Stati americani hanno approvato leggi relative al sexting.\nI casi giudiziari relativi a situazioni di sexting sono stati svariati in tutto il mondo; possono essere citati per esempio il caso di 32 adolescenti australiani dello Stato di Victoria perseguiti per attivit\u00e0 di sexting nel 2007.\nNel 2009 a Greensborough, Pennsylvania, sei adolescenti (tre maschi e tre femmine) furono processati per pedopornografia per essersi scambiati fotografie esplicite. Risulta interessante la condotta del procuratore distrettuale del Wyoming Skumanick che, nel caso Miller, riguardante un episodio di sexting tra minorenni, invece di procedere penalmente richiese l'impegno dei soggetti coinvolti a partecipare a un programma rieducativo."}
{"id": "2830126", "revid": "322321", "url": "https://it.wikipedia.org/wiki?curid=2830126", "title": "Antonin Drapier", "text": ""}
{"id": "2830129", "revid": "1963073", "url": "https://it.wikipedia.org/wiki?curid=2830129", "title": "Merveille Lukeba", "text": "Biografia.\nNato a Kinshasa, nella Repubblica Democratica del Congo, egli \u00e8 tuttavia cresciuto a Woolwich, nella zona sudorientale di Londra, allevato da madre cantante che gli ha trasmesso la passione per il mondo dello spettacolo. Anche sua sorella quindicenne, Jolene, \u00e8 attrice e cantante.\nMerveille parla fluentemente francese e lingala.\nCarriera.\nIl suo debutto sugli schermi \u00e8 avvenuto nel 2006, anno nel quale \u00e8 stato scelto per interpretare il soldato bambino della Sierra Leone Moses nel film \"Ezra\", vincitore del Gran Premio FESPACO. L'anno seguente \u00e8 stata la volta della sua prima apparizione televisiva, nel ruolo di Tre Douglas nella serie televisiva \"The Bill\" della ITV. \nAttualmente, egli interpreta il ruolo di Thomas nella quarta stagione della serie televisiva britannica \"Skins\", oltre ad apparire in un certo numero di spot pubblicitari, in particolare per la Ford Mondeo, la Trident e la UEFA. \nA febbraio del 2008, egli \u00e8 apparso sulla copertina del \"The New York Sun\", rappresentando comunque non se stesso ma il suo personaggio. L'anno successivo \u00e8 tornato sugli schermi, per un cortometraggio di Sky1 intitolato \"Perfect Day\", facente parte di una serie di corti dal titolo \"10 Minutes Tales\". Merveille ha recitato insieme a Katie Jarvis, ed il suo corto \u00e8 stato diretto da Jeremy Brock."}
{"id": "2830130", "revid": "838137", "url": "https://it.wikipedia.org/wiki?curid=2830130", "title": "Elif A\u011fca", "text": "Gioca nel ruolo di palleggiatrice nel Fenerbah\u00e7e Spor Kul\u00fcb\u00fc.\nCarriera.\nLa carriera di Elif A\u011fca Yarar inizia nel 2001 tra le file del Vak\u0131fBank G\u00fcne\u015f Sigorta Spor Kul\u00fcb\u00fc. Nella stagione 2003-04 riesce a vincere Campionato turco e Top Teams Cup. Nella stagione successiva trionfa ancora in campionato. Nell'estate del 2005 partecipa ai Giochi del Mediterraneo di Almeria, dove vince la medaglia d'oro.\nNella stagione 2007-08 interrompe la lunga militanza nel Vak\u0131fBank G\u00fcne\u015f Sigorta Spor Kul\u00fcb\u00fc, si reca in Francia per giocare nel RC Cannes. Durante l'esperienza francese vince Campionato e Coppa di Francia.\nNella stagione 2008-09 ritorna in Turchia per giocare nuovamente nel Vak\u0131fBank G\u00fcne\u015f Sigorta Spor Kul\u00fcb\u00fc. Questa volta rester\u00e0 legata al club per una sola stagione, infatti dalla stagione 2009-10 \u00e8 una giocatrice del Galatasaray Spor Kul\u00fcb\u00fc.\nNella stagione 2010-11 viene ingaggiata dal Eczac\u0131ba\u015f\u0131 Spor Kul\u00fcb\u00fc, con il quale vince un campionato, due Coppe di Turchia e una Supercoppa turca.\nNella stagione 2012-13 si trasferisce al Fenerbah\u00e7e Spor Kul\u00fcb\u00fc, con cui vince la Coppa CEV 2013-14, la Coppa di Turchia 2014-2015 e lo scudetto 2014-15."}
{"id": "2830131", "revid": "288300", "url": "https://it.wikipedia.org/wiki?curid=2830131", "title": "Vinicio Edwards Espinal Marte", "text": ""}
{"id": "2830132", "revid": "122974176", "url": "https://it.wikipedia.org/wiki?curid=2830132", "title": "Julius Schnorr von Carolsfeld", "text": ""}
{"id": "2830135", "revid": "287204", "url": "https://it.wikipedia.org/wiki?curid=2830135", "title": "Alvaro Gonzalez De Galdeano", "text": ""}
{"id": "2830145", "revid": "125182582", "url": "https://it.wikipedia.org/wiki?curid=2830145", "title": "Il padrone del mondo (Robert Hugh Benson)", "text": "Il padrone del mondo (\"Lord of the World\"), tradotto anche come Padrone del mondo e Il dominatore del mondo, \u00e8 un romanzo di fantascienza distopica di Robert Hugh Benson, pubblicato nel 1907.\nNarra di un mondo attorno all'anno 2000, governato in pace da tre grandi potenze a carattere liberale, socialista e massonico, in cui i cattolici, ai margini della societ\u00e0, vengono infine sottoposti a persecuzione. L'autore contrappone un mondo evoluto dal punto di vista tecnologico e intellettuale, dominato dai principi dell'umanitarismo e il mondo della Chiesa in declino, caratterizzato dalla fede.\nIl romanzo \u00e8 stato citato in numerose occasioni da papa Francesco, che ne ha consigliato la lettura.\nAmbientazione.\nIl mondo attorno all'anno 2000 \u00e8 diviso in due grandi blocchi di potere: l'Occidente, costituito in prevalenza dall'Europa, e l'Oriente, costituito dalle nazioni asiatiche e in particolare dall'Impero unico formatosi dall'unione tra Cina e Giappone. Un terzo blocco, in declino e meno determinante nello scacchiere mondiale \u00e8 costituito dalle Americhe.\nL'Occidente \u00e8 retto da governi di stampo socialista e massonico. Il romanzo presenta come testimonianza diretta la Gran Bretagna e in particolare la citt\u00e0 di Londra. Il resto del mondo non viene descritto al lettore tramite immagini: del resto i personaggi stessi sembrano conoscerlo soltanto tramite notizie testuali sui giornali. Il mondo diviso in tre grandi potenze secondo approssimativamente i tre principali continenti sar\u00e0 una caratteristica anche del romanzo \"distopico\" per eccellenza, \"1984\" di George Orwell.\nPer quanto riguarda la citt\u00e0 di Londra, essa \u00e8 cresciuta da un punto di vista qualitativo e si \u00e8 evoluta anche sotto aspetti del benessere (legge sui fumi). Esplicita la propria raggiunta vocazione massonica. In piazza Trafalgar al centro \u00e8 stata eretta la statua di un defunto massone del XX secolo. L'inno della Gran Bretagna \u00e8 l'Inno massonico. Il dissenso sembra essere pressoch\u00e9 assente. Anche il partito conservatore sembra in buona parte allineato con i laburisti al potere.\nLe religioni sono in fase di decadenza. Le religioni orientali sono in buona parte asservite alle autorit\u00e0 dell'Impero Orientale, mentre le varie correnti del Cristianesimo sono tornate, nel corso dei decenni, di nuovo in seno alla Chiesa Cattolica.\nLa citt\u00e0 di Roma ha ottenuto l'indipendenza dall'Italia ed \u00e8 retta dal Papa. Nei quartieri interni vicino al Vaticano \u00e8 suddivisa in quattro aree in base all'origine geografica della popolazione e ai loro gusti in termini di fruizione del cattolicesimo (l'area latina, per esempio, ha chiese barocche, mentre l'area germanica ha chiese di gusto gotico).\nDal punto di vista della tecnologia, la previsione di Benson nel 1907 \u00e8 di un mondo in grado di comunicare attraverso telegrafi senza fili, capaci di attraversare l'etere per trasmissioni di carattere testuale, oltrech\u00e9 telefoni per le comunicazioni urbane. Gli aerei hanno funzionalit\u00e0 simili al treno, con fermate nei principali capoluoghi e suddivisione in scompartimenti.\nI rapporti sociali sono differenti rispetto alla futura letteratura distopica: i mezzi di telecomunicazione non trasmettono immagini e pertanto non \u00e8 ancora concepita la televisione, che sar\u00e0 invece estremamente presente nelle altre opere di genere (v. \"1984\" di George Orwell). La comunicazione avviene attraverso cartellonistica e giornali, ma soprattutto la si svolge nelle piazze. La forza persuasiva di Felsemburgh non consiste quindi in un potere mediatico, bens\u00ec un carisma innato.\nTrama.\nApprossimativamente attorno all'anno 2000 il mondo \u00e8 diviso in tre principali blocchi politici: Occidente, Oriente e Americhe. Occidente e Oriente sono da sempre in contrapposizione. All'inizio della narrazione emerge una figura estremamente carismatica in oriente, quella di Julian Felsemburgh, dapprima poco definibile. In breve tuttavia si riconoscer\u00e0 in lui un pacificatore tra i due blocchi e la persona capace di definire un nuovo ordine mondiale.\nCaratteristica peculiare di Julian Felsemburgh \u00e8 di attrarre le persone con un carisma magnetico eccezionale, e di essere estremamente somigliante come aspetto fisico al protagonista, il prete cattolico londinese Percy Franklin.\nIl libro mantiene per tutta la propria durata una tensione particolare, mai definitivamente sciolta, relativamente alla somiglianza dei due personaggi.\nIl mondo, visto per buona parte attraverso l'occhio dei personaggi londinesi, \u00e8 sempre pi\u00f9 condizionato dalla figura di Felsemburgh. I politici fanno a gara a rendergli onori e incarichi politici, che Felsemburgh rifiuter\u00e0 per accettare soltanto ruoli di carattere unitario e internazionale: prima Presidente d'Europa, infine Presidente del Mondo. Il personaggio \u00e8 oggetto di un vero e proprio culto della personalit\u00e0 e giunger\u00e0 fino a essere considerato un dio.\nIl romanzo riporta in alcuni capitoli la vita di un deputato inglese, di sua madre convertitasi in punto di morte al Cattolicesimo e della moglie, Mabel, che manifester\u00e0 sensibilit\u00e0 diverse rispetto a quelle della popolazione.\nLa Chiesa Cattolica, completamente demassificata, combattuta a livello ideale e filosofico e infine anche con strumenti politici e di polizia, regredisce nel proprio aspetto di entit\u00e0 politica e ritorna gradatamente a un insieme di fedeli. Il rafforzamento della fede nei pochi cristiani rimasti \u00e8 incentivato anche dalla creazione di un nuovo ordine religioso, l'Ordine di Cristo Crocifisso.\nVenute a sapere di una congiura di cattolici a danno dell'Abbazia di Londra, appena convertita a tempio massonico, le nazioni di Gran Bretagna e Germania inviano la propria aviazione a radere al suolo Roma. Gli unici a salvarsi saranno proprio Percy Franklin, appena eletto cardinale, e un cardinale tedesco, diretti proprio a Londra per impedire la congiura. A Roma, al momento del bombardamento, si trova la quasi totalit\u00e0 dei cardinali del mondo, oltrech\u00e9 il Papa: la distruzione della citt\u00e0 coincide con l'eliminazione di gran parte della struttura della Chiesa Cattolica.\nPercy Franklin viene eletto papa col nome di Silvestro III dai due cardinali superstiti e si ritira in incognito a Nazaret. Ricostruisce la struttura cattolica, sempre pi\u00f9 priva di rigore formale e sempre pi\u00f9 votata alla semplicit\u00e0, ed elegge 12 cardinali. La stima dei cattolici rimasti nel mondo \u00e8 di una decina di milioni.\nRatificato l'atto di eliminazione fisica tramite eutanasia di chiunque dichiari di professare la religione cattolica, il cardinale di Mosca tradisce il nuovo papa (proprio come Giuda, questo \u00e8 il paragone fatto dal segretario di Julian Felsemburgh) e rende noto il suo nascondiglio a Nazaret.\nNel momento in cui tutte le forze dell'aviazione mondiale, comandate dal Presidente del Mondo Julian Felsemburgh in persona, convergono verso Nazaret dove il papa, in stato prossimo alla beatitudine sta officiando messa coi suoi cardinali, il mondo s'avvia all'Apocalisse.\nRiferimenti storici.\nIl nome di Felsemburgh \u00e8 Julian, come l'imperatore Giuliano l'Apostata. Il termine apostasia ricorre in diversi punti dell'opera in particolare nel momento di affermazione di Felsemburgh a guida dell'Europa.\nPercy Franklin viene eletto col nome di Silvestro III (fino ai primi anni del XX secolo Papa Silvestro III non era considerato legittimo, bens\u00ec un Antipapa). Il predecessore di Franklin \u00e8 Giovanni XXIV (gli antipapi Alessandro V e Giovanni XXIII, invece, fino ad allora erano considerato veri papi).\nNella prima edizione italiana del romanzo, del 1920, il traduttore Corrado Raspini, curiosamente, non rende \"Pope John XXIV\" in \"Papa Giovanni XXIV\" ma \"Papa Benedetto XVI\". Ci\u00f2 pu\u00f2 essere spiegato, forse, col fatto che il papa regnante allora era Benedetto XV e Giovanni XXIII era di ben cinque secoli prima."}
{"id": "2830146", "revid": "1226", "url": "https://it.wikipedia.org/wiki?curid=2830146", "title": "R.H. Benson", "text": ""}
{"id": "2830147", "revid": "133248", "url": "https://it.wikipedia.org/wiki?curid=2830147", "title": "Leslie Poles Hartley", "text": ""}
{"id": "2830150", "revid": "76963", "url": "https://it.wikipedia.org/wiki?curid=2830150", "title": "Anthony Rapp", "text": "Biografia.\nFiglio di Mary Lee Baird e Douglas Rapp, fratello di Adam Rapp, dopo il divorzio dei genitori (avvenuto quando aveva 2 anni) ha vissuto l'infanzia con la madre, morta nel 1997. Ha incominciato la sua attivit\u00e0 ancora ragazzino, acquistando progressivamente fama e notoriet\u00e0 durante gli anni ottanta e gli anni novanta. Molti i film che lo hanno visto come protagonista e come interprete nel corso della sua carriera.\nTra i ruoli pi\u00f9 celebri da lui interpretati nella sua infanzia e adolescenza vanno ricordati \"Tutto quella notte\" (1987), \"Lontano da casa\" (1989), \"Scuola d'onore\" (1992) e \"6 gradi di separazione\" (1993). Nel 1996 ha interpretato il ruolo di Mark Cohen nel musical \"Rent\", a Broadway, che gli ha portato notoriet\u00e0 negli Stati Uniti. In seguito, ha interpretato ancora lo stesso personaggio nella versione cinematografica del 2005 e di nuovo sul palcoscenico nel 2009.\nLa sua carriera teatrale lo ha visto recitare anche nei musical \"You're a Good Man, Charlie Brown\" (1999) e \"If/Then\" (2014). Nel 2010, ha pubblicato l'album \"Look Around\". Interpreta il ruolo dell'ufficiale scientifico nella nuova serie televisiva di fantascienza \"\" (2017 - in corso). Nel 2017 accusa Kevin Spacey di molestie sessuali nei suoi confronti, dando il via ad una serie di accuse verso l'attore."}
{"id": "2830152", "revid": "123458428", "url": "https://it.wikipedia.org/wiki?curid=2830152", "title": "La vita autentica", "text": "La vita autentica \u00e8 un saggio di Vito Mancuso del 2009.\nPer capire appieno quest'ultima opera \u00e8 necessario chiarire cosa s'intenda per autenticit\u00e0, sia nel significato pi\u00f9 generico, sia in quello specifico della filosofia e della teologia.\nL'autenticit\u00e0.\nIl primo immediato significato di autenticit\u00e0 \u00e8 nell'uso pi\u00f9 comune quello riferito ad un oggetto, ad esempio l'autenticit\u00e0 di un'opera d'arte giudicata come prodotta da un sicuro autore, o ad una persona, che viene riconosciuta come genuina, schietta, spontanea nel suo essere e nei suoi comportamenti.\nNella terminologia giuridica l'autenticit\u00e0 riguarda la verit\u00e0 di un atto legale non per il suo contenuto ma per la forma e per l'origine dell'atto stesso. Un documento ad esempio \u00e8 autentico quando \u00e8 stato compilato nelle forme prescritte dalla legge o da chi ha l'autorit\u00e0 per redigerlo, non per le considerazioni in esso contenute.\nNella filosofia dell'esistenzialismo si parla di autenticit\u00e0 riferita a quel tipo di esistenza che rispecchia la vera realt\u00e0 interiore dell'individuo caratterizzato dalla singolarit\u00e0, dal possibile, dalla scelta angosciosa contrapposta alla falsa sicurezza e a quell'esistenza condotta secondo la scialba, abituale quotidianit\u00e0 di una vita superficiale o che rispecchia ipocritamente i comportamenti sociali. Di segno diverso \u00e8 l'autenticit\u00e0 nella filosofia nicciana che pu\u00f2 essere riportata ad una vita vissuta secondo l'ideale dionisiaco.\nNella teologia cattolica l'autenticit\u00e0 esistenziale \u00e8 quella determinata dall'incarnazione di Dio che ha dato il senso vero, autentico alla vita dell'uomo: \u00abl'autenticit\u00e0 esistenziale \u00e8 stata resa possibile dall'incarnazione di Dio, dalla stessa esistenza concreta di Cristo Salvatore. E tale modo di esistere \u00e8 l'unit\u00e0 e la comunione delle persone nel Corpo mistico divino-umano della Chiesa, \u00e8 l'unit\u00e0 della Chiesa Una e Cattolica, l'icona del Prototipo Trinitario dell'esistenza umana.\u00bb\nL'autenticit\u00e0 soggettiva e oggettiva.\nSe \u00e8 difficile determinare l'autenticit\u00e0 di un oggetto, ad esempio di un'opera d'arte tanto pi\u00f9 deve esserlo per definire una vita come autentica cio\u00e8 chiedersi che cos'\u00e8 che fa di un uomo un vero uomo \u00abal di l\u00e0 di quello che possiede, di quello che sa, e anche al di l\u00e0 di quello che compie. Che un uomo non sia autentico grazie alle sue ricchezze o alla sua erudizione, penso non ci sia bisogno di rimarcare. Ma io aggiungo che non bastano neppure le azioni, perch\u00e9 persino dietro atti eroici e gesti sublimi di carit\u00e0 ci pu\u00f2 essere solo narcisismo. Lo sottolineava gi\u00e0 san Paolo: 'Se anche dessi in cibo tutti i miei beni ma non avessi l'amore, a nulla mi servirebbe'\u00bb.\nIl concetto di autenticit\u00e0 ha una connotazione soggettiva e una oggettiva. Per la prima l'autenticit\u00e0 \u00e8 la sincerit\u00e0 che l'uomo ha con s\u00e9 stesso, quando cio\u00e8 non si finge di essere quello che non \u00e8, quando \u00e8 genuinamente quello che il suo carattere lo fa essere. A questa interiorit\u00e0 spontanea e autentica deve per\u00f2 corrispondere un coerente comportamento esterno: vi deve essere un accordo tra le vere caratteristiche interiori e il rapporto con gli altri: nel senso che l'uomo soggettivamente autentico accorda il suo temperamento a ci\u00f2 che dice e fa: dice ci\u00f2 che pensa, fa quello in cui crede.\nPer una vita autentica per\u00f2 occorre definire anche la dimensione oggettiva. Un individuo cio\u00e8 pu\u00f2 essere in armonia con s\u00e9 stesso ma tuttavia condurre una vita sbagliata. Essere coerenti con s\u00e9 stessi non basta quando la vita viene condotta alla luce di un ideale sbagliato: quando ad esempio un fanatico religioso ispira il suo comportamento alla sua fede conducendo una vita di rinunce e di preghiera \u00e8 soggettivamente autentico \u00abMa l'ideale a cui un uomo \u00e8 fedele pu\u00f2 essere distruttivo per gli altri e una prigione per lui. Occorre quindi un secondo livello per una vita realmente autentica, il livello che concerne la qualit\u00e0 dell\u00b4ideale che attrae e modella l'energia vitale.\u00bb\nLa vita autentica.\nBisogna cio\u00e8 rinunciare e modificare i propri convincementi e passioni per adeguarli a ci\u00f2 che \u00e8 vero e giusto non solo per s\u00e9 ma anche per gli altri. Approfondire in questo modo la sua dimensione soggettiva \u00abdivenendo un vero uomo. \u00c8 la vita autentica. Il vero uomo \u00e8 colui che ha trovato qualcosa pi\u00f9 grande di s\u00e9 per cui vivere, ma che proprio per questo acquisisce un timbro personale inconfondibile. Si consegna a qualcosa pi\u00f9 grande, ma lungi dall\u00b4alienarsi diviene veramente se stesso\u00bb.\nLe critiche della teologia cattolica.\nL'opera di Mancuso \u00e8 stata variamente criticata dalla rivista dei gesuiti \"Civilt\u00e0 cattolica\" che contesta al teologo che \u00abla conduzione del discorso risulta molto ambigua ed equivoca , per non dire contraddittoria\u00bb e che alla fine Mancuso non risponda alla domanda fondamentale, se cio\u00e8 per una vita autentica Dio sia necessario o no.\nIn vero da quanto scritto nell'opera la risposta \u00e8 stata data senza equivoci:\n\u00abPer una vita autentica \u00e8 necessario credere in Dio? Sono convinto di no.\u00bb\nIl non credente pu\u00f2 condurre una vita autentica escludendo ogni riferimento alla trascendenza quando agisca secondo il bene e la giustizia: come del resto \u00e8 nelle parole di Cristo: \u00abNon chi dice 'Signore, Signore' entrer\u00e0 nel Regno dei cieli, ma chi fa la volont\u00e0 del Padre.\u00bb Ci\u00f2 che conta cio\u00e8 \u00e8 un comportamento morale pratico piuttosto che il professarsi credente e agire contro il bene e la giustizia.\nTuttavia continua Mancuso appare chiaro come nel nostro mondo questi ideali di bene e giustizia siano continuamente calpestati e perci\u00f2 occorre per chi conduce una vita autentica \"credere\", nonostante tutto, in quegli ideali. \u00abPer praticare il bene e la giustizia e risultare interiormente puliti occorre una certa \"fede\" in questi valori, senza la quale \u00e8 quasi inevitabile che la sola verifica sperimentale porti al cinismo, e al non credere pi\u00f9 a nulla...\u00bb\nQuesta dimensione soggettiva nel vivere una vita autentica nel segno del bene e della giustizia pu\u00f2 essere un primo passo, afferma Mancuso, che porta alla fede in Dio poich\u00e9 se l'uomo \u00e8 convinto che occorra fare il bene per il bene, secondo quella morale autonoma kantiana che imposta la morale sul dovere, se l'uomo giusto fa il bene perch\u00e9 sente che \u00e8 giusto farlo questo accade perch\u00e9 quel bene deriva ed \u00e8 il fine di una oggettivit\u00e0 del bene e della giustizia propria di quella dimensione eterna dell'essere che chiamiamo Dio."}
{"id": "2830153", "revid": "188402", "url": "https://it.wikipedia.org/wiki?curid=2830153", "title": "Orlando Zapata", "text": ""}
{"id": "2830155", "revid": "767487", "url": "https://it.wikipedia.org/wiki?curid=2830155", "title": "Safashahr", "text": "Saf\u0101shahr (farsi \u0635\u0641\u0627\u0634\u0647\u0631) \u00e8 il capoluogo dello shahrest\u0101n di Khorrambid, circoscrizione Centrale, nella provincia di Fars. Aveva, nel 2006, una popolazione di 22.254 abitanti."}
{"id": "2830156", "revid": "1573940", "url": "https://it.wikipedia.org/wiki?curid=2830156", "title": "Qaderabad", "text": "Q\u0101der\u0101b\u0101d (farsi \u0642\u0627\u062f\u0631\u0622\u0628\u0627\u062f) \u00e8 il capoluogo della circoscrizione di Mashad Marghab, shahrest\u0101n di Khorrambid, nella provincia di Fars. Aveva, nel 2006, una popolazione di 14.095 abitanti. "}
{"id": "2830161", "revid": "287204", "url": "https://it.wikipedia.org/wiki?curid=2830161", "title": "Unterfeld", "text": "Unterfeld \u00e8 la localit\u00e0 dove sorse per poco meno di un decennio (non molto distante dalla latina \"Abusina\") una fortezza legionaria di \"vexillationes\". Era posizionata nella parte orientale del limes germanico-retico e fu \"castrum\" della \"legio III Italica\" dal 172 al 179 durante il periodo delle guerre marcomanniche ai tempi dell'imperatore Marco Aurelio.\nStoria.\nLa fortezza fu costruita durante la prima fase delle guerre marcomanniche (nel 172), e rimase \"attiva\" almeno fino alla fase finale (nel 179), quando una nuova fortezza fu costruita in localit\u00e0 \"Castra Regina\". L'antico \"castrum\" romano sorse a protezione del tratto di \"limes\" della provincia romana di Rezia, subito dopo aver subito negli anni 170-172 una serie di invasioni e distruzioni a causa delle vicine popolazioni germaniche di Naristi, Catti ed Ermunduri. Qui furono alloggiati circa 3.000 uomini della Legio III Italica per rafforzare il tratto di \"limes\" nei pressi del forte gi\u00e0 esistente di \"Abusina\" ed effettuare, probabilmente, quelle operazioni necessarie contro il nemico germanico. La \"vexillatio\" della legione in questione fu inoltre coinvolta nella costruzione sia della fortezza, sia nella ri-costruzione del vicino \"vicus\" di \"Abusina\" e del forte \"coortale\".\nLocalit\u00e0.\nL'attuale area dove sorse l'antico \"castrum\" si trova a circa 1 km a sud del forte \"coortale\" di \"Abusina\" e del vicino \"vicus\". La localit\u00e0 cominci\u00f2 ad essere frequentata dai Romani a partire dal principato di Domiziano (attorno al 79), subendo per\u00f2 gravi distruzioni durante le guerre marcomanniche. La sua posizione strategica fu molto importante lungo il fronte retico del limes germanico-retico. Le dimensioni originali della fortezza non possono essere del tutto ricostruiti, poich\u00e9 l'ex lato Nord-Ovest del muro in tempi recenti \u00e8 stato \"portato via\" dal vicino Danubio.\nFortezza.\nI primi scavi del sito furono effettuati nel 1900 da un ufficiale in pensione, un certo Karl Popp, iniziando ad indagare ci\u00f2 che rimaneva dei \"Principia\". Ma fu solo nel 1968 che la campagna di scavi cominci\u00f2 a farsi interessante, grazie all'archeologo Hans Schonberger. Quest'ultimo, nel 1970, scrisse in un saggio, dove per\u00f2 sembrava avere dei dubbi sul fatto che il sito potesse essere realmente un'installazione militare romana. Poco pi\u00f9 tardi ulteriori sondaggi dell'area rivelarono, invece, che si trattava di una fortezza di \"vexillationes\" legionarie romane, supportata da successive indagini aeree compiute da Otto Braasch dal 1977. \u00c8 anche vero che ad oggi non sono stati effettuati sufficienti scavi su tutta l'area, che riserva agli archeologi per il futuro, nuove ed importanti scoperte.\nPer intanto basti sapere che la fortezza era tutt'intorno circondata da un triplice fossato, la cui profondit\u00e0 variava dal pi\u00f9 esterno era di 2.8 m, a quello medio di 2.4 m, fino a quello pi\u00f9 interno di 2,8 m. La larghezza era invece di circa di 6.5 m, 4.5 m e 4.0 m, sempre dal pi\u00f9 esterno fino a quello pi\u00f9 interno. Ci\u00f2 significa che il fossato esterno era pi\u00f9 profondo di quello \"medio\" ma meno ripido, mentre quello pi\u00f9 interno era il pi\u00f9 profondo e ripido. I fossati esterno e medio erano separati tra loro da 4.5 metri, mentre quello di mezzo con il pi\u00f9 interno da soli 2.5 metri. Ovviamente il materiale dello scavo di questi fossati fu utilizzato per la costruzione del \"vallum\" interno sul quale fu montata una palizzata a protezione del campo militare interno."}
{"id": "2830165", "revid": "1305772", "url": "https://it.wikipedia.org/wiki?curid=2830165", "title": "Lamerd", "text": "L\u0101merd (farsi \u0644\u0627\u0645\u0631\u062f) \u00e8 il capoluogo dello shahrest\u0101n di Lamerd, circoscrizione Centrale, nella provincia di Fars. Aveva, nel 2006, una popolazione di 21.365 abitanti. L'industria maggiore \u00e8 collegata alle importanti riserve di gas naturale della zona: Tabnak, Homa, Shanol e Varavi. Le coltivazioni comprendono grano, tabacco e datteri."}
{"id": "2830166", "revid": "1573940", "url": "https://it.wikipedia.org/wiki?curid=2830166", "title": "Eshkenan", "text": "Eshken\u0101n (farsi \u0627\u0634\u06a9\u0646\u0627\u0646) \u00e8 una citt\u00e0 dello shahrest\u0101n di Lamerd, circoscrizione di Eshkenan, nella provincia di Fars. Aveva, nel 2006, una popolazione di 7.513 abitanti. "}
{"id": "2830172", "revid": "647919", "url": "https://it.wikipedia.org/wiki?curid=2830172", "title": "Pastore del Brie", "text": ""}
{"id": "2830182", "revid": "486946", "url": "https://it.wikipedia.org/wiki?curid=2830182", "title": "Pastore di Piccardia", "text": ""}
{"id": "2830198", "revid": "125173821", "url": "https://it.wikipedia.org/wiki?curid=2830198", "title": "Maria Thayer", "text": "Biografia.\nConosciuta principalmente per i suoi diversi ruoli televisivi, Maria Thayer \u00e8 apparsa in numerose serie televisive come \"Law &amp; Order - Unit\u00e0 vittime speciali\", \"Dr. House - Medical Division\", \"Louie\", \"New Girl\", \"Miss Match\", \"Arrested Development - Ti presento i miei\", \"Harry's Law\", \"30 Rock\", \"Gotham\", \"The League\", \"Lipstick Jungle\", \"Cougar Town\", \"Traffic Light\" e \"Will &amp; Grace\". Nel 2006 prende parte al film \"Ammesso\" di Steve Pink recitando al fianco di Justin Long. Prende parte, nel 2008, al film di Nicholas Stoller \"Non mi scaricare\", mentre nel 2009 recita in \"State of Play\" di Kevin Macdonald.\nDoppiatrici italiane.\nNelle verisioni in italiano dei suoi film, Maria Thayer \u00e8 stata doppiata da:"}
{"id": "2830203", "revid": "1456895", "url": "https://it.wikipedia.org/wiki?curid=2830203", "title": "Croix de guerre 1914-1918 (Belgio)", "text": "La Oorlogskruis 1914\u20131918 (\"Croce di guerra 1914-1918\") \u00e8 una medaglia belga creata nel 1915 in concomitanza con quella francese per onorare quanti, assieme agli alleati, avessero combattuto contro gli Imperi centrali durante la prima guerra mondiale. Essa si rifaceva nel disegno alla croce di guerra francese.\nLa \"Croix de guerre\", poteva essere completata anche da un segno distintivo di menzione speciale, ovvero di segnalazione dell'insignito per coraggio e forza dimostrati sul campo, rappresentati da un leone o da una palma come spiegato in seguito.\nSegni distintivi.\nPer quanti si fossero distinti in dispacci si applicavano i seguenti segni distintivi"}
{"id": "2830207", "revid": "709565", "url": "https://it.wikipedia.org/wiki?curid=2830207", "title": "Croix de guerre", "text": ""}
{"id": "2830217", "revid": "287204", "url": "https://it.wikipedia.org/wiki?curid=2830217", "title": "Albing", "text": "Albing fu un antico insediamento militare della provincia romana del Norico nei pressi di Sankt Pantaleon-Erla (sobborgo di Enns, nell'Austria superiore), ai tempi dell'imperatore Marco Aurelio.\nStoria.\nDa Marco Aurelio a Commodo.\nSi rivel\u00f2 un importante centro militare durante le guerre marcomanniche, tanto che a partire dal 173 circa, un'intera legione (la Legio II Italica, proveniente da Lo\u010dica, nei pressi della latina \"Celeia\") fu posizionata qui ad Albing, proprio lungo il fronte occidentale/meridionale della nuova provincia romana di \"Marcomannia\" (progetto realizzato da Marco Aurelio, ma abbandonato dal figlio Commodo).\nPochi anni pi\u00f9 tardi, durante il regno dell'imperatore Commodo o di Settimio Severo, la legione fu trasferita nel nuovo accampamento della vicina \"Lauriacum\" (che misurava 539x398 metri, pari a circa 22,40 ha), con conseguente chiusura del vicino castrum di Albing. Il motivo principale di questo spostamento fu che \"Albing\" fu spesso soggetta, nel suo quindicennio di \"vita\", a continui allagamenti dovuti al vicino corso fluviale del Danubio. La nuova localit\u00e0 di \"Lauriacum\" fu, pertanto, costruita in posizione pi\u00f9 elevata e protetta. Da questo momento il nuovo sito militare accoglieva, oltre al \"legatus legionis\", anche il comando della \"classis Lauriacensis\", pronta a presidiare quel tratto di Danubio a monte della flotta della Pannonia (\"Classis Pannonica\")."}
{"id": "2830221", "revid": "117556716", "url": "https://it.wikipedia.org/wiki?curid=2830221", "title": "Ruffo", "text": ""}
{"id": "2830230", "revid": "599013", "url": "https://it.wikipedia.org/wiki?curid=2830230", "title": "\u00c9rika Coimbra", "text": "Carriera.\n\u00c9rika Coimbra inizia a giocare a pallavolo all'et\u00e0 di 14 anni nel Mackenzie per motivi estetici: il suo sogno era infatti quello di diventare una modella e molte volte ha dichiarato che dopo la fine della sua attivit\u00e0 agonistica vorrebbe aprire una propria casa di moda. Nel 1997 approda in nazionale e nella Superliga brasiliana indossando la maglia del Paran\u00e1 V\u00f4lei Clube, con il quale vince subito uno scudetto. Nello stesso anno per\u00f2 poco prima di partecipare al campionato mondiale Under-20 non supera alcun test imposti dall'FIVB e viene esclusa dalla squadra nazionale: ritorner\u00e0 l'anno successivo dopo aver fatto una cura ormanale e subito un intervento chirurgico vincendo la medaglia d'oro ai XIII Giochi panamericani e il bronzo alla Coppa del Mondo. Nel 2000 si laurea nuovamente campione del Brasile con il suo club e vince la medaglia di bronzo alle olimpiadi di Sidney.\nNel 2002 si trasferisce al Minas T\u011bnis Clube con il quale vince altri uno scudetto nel 2002, anno in cui lascia la nazionale per disaccordi con l'allenatore Marco Aurelio Motta, ma ritorner\u00e0 nel 2003 con l'arrivo di Jos\u00e9 Roberto Guimar\u00e3es. Nel 2003 passa nell'Osasco Voleibol Clube dove resta per due stagioni vincendo altrettanti scudetti.\nDopo un'annata nel Clube Desportivo Maca\u00e8 Sports nella stagione 2006-07 fa la sua prima esperienza estera, nella serie A1 italiana, col Chieri Volley. Dal 2007 torna in Brasile prima nel Brusque per poi ritornare al Paran\u00e0, che ha cambiato la denominazione in Rio de Janeiro V\u00f4lei Clube, dove vince per l'ennesima volta lo scudetto. Nel 2007 ha dato l'addio alla nazionale dopo la vittoria della medaglia d'oro ai XV Giochi panamericani.\nNella stagione 2010-11 viene ingaggiata dal Galatasaray ed in quella successiva dalla squadra azera dell'\u0130qtisad\u00e7\u0131. Nella stagione 2012-13 passa all'Atom Trefl Sopot nel campionato polacco, con cui vince lo scudetto. Nella stagione 2013-14 ritorna in Brasile, con l'Amigos do V\u00f4lei, restandovi per due annate, prima di approdare nella stagione 2015-16 al .\nTorna in campo per la Superliga S\u00e9rie B 2017 col Barueri, vincendo il torneo e centrando cos\u00ec la promozione in Superliga S\u00e9rie A."}
{"id": "2830231", "revid": "1305772", "url": "https://it.wikipedia.org/wiki?curid=2830231", "title": "Cicognani", "text": ""}
{"id": "2830232", "revid": "287204", "url": "https://it.wikipedia.org/wiki?curid=2830232", "title": "Tomba del milite ignoto (Mosca)", "text": "La tomba del Milite ignoto () \u00e8 un monumento dedicato ai soldati sovietici caduti durante la seconda guerra mondiale, nota in Russia come la \"grande guerra patriottica\". \u00c8 situata ai piedi delle mura del Cremlino di Mosca, all'interno dei giardini di Alessandro.\nLe spoglie dei soldati senza nome caduti durante la battaglia di Mosca del 1941 erano state seppellite in una fossa comune al km 41 della strada per Leningrado; nel dicembre del 1966, 25\u00ba anniversario della battaglia furono invece trasferite ai piedi delle mura del Cremlino. Il monumento attuale fu inaugurato l'8 maggio dell'anno successivo. La torcia della fiamma perpetua fu trasportata dall'allora Leningrado, dove era stata accesa con il fuoco della fiamma perpetua del locale Campo di Marte.\nLa tomba del Milite ignoto \u00e8 stata disegnata dagli architetti D. I. Burdin, V. A. Klimov, Yu. R. Rabayev e dallo scultore N. V. Tomsky. Il corpo centrale del memoriale \u00e8 costituito da una piattaforma, composta da grandi lastre di lucido granito rosso. La pietra tombale vera e propria, installata nel 1975, \u00e8 decorata da bronzei rami d'alloro e da un elmetto militare posti sopra una bandiera.\nDinanzi alla pietra tombale vi \u00e8 una stella a cinque punte, posta in una rientranza quadrata, dal cui centro si diparte la fiamma perpetua. La fiamma illumina l'iscrizione in bronzo \"Il tuo nome \u00e8 sconosciuto, le tue gesta sono immortali\" ().\nA sinistra della tomba si trova un muro di granito, con intarsiata la scritta \"1941 - A coloro che sono caduti per la madrepatria - 1945\". A destra si diparte un viale in granito costeggiato da lapidi in porfido contenenti terra provenienti dalle citt\u00e0 eroine () di Leningrado, Kiev, Volgograd, Odessa, Sebastopoli, Minsk, Ker\u010d', Novorossijsk, Tula e Br\u0117st. Il cippo di Volgograd \u00e8 stato posizionato a nome Stalingrado, denominazione della citt\u00e0 all'epoca della seconda guerra mondiale.\nNel 1997 la guardia d'onore, (che aveva vigilato sul mausoleo di Lenin) fu ripristinata alla tomba del Milite ignoto con la legge federale dell'8 dicembre, per \"Immortalare la vittoria del popolo sovietico durante la grande guerra patriottica del 1941-1945\"."}
{"id": "2830234", "revid": "1305772", "url": "https://it.wikipedia.org/wiki?curid=2830234", "title": "Cosbana", "text": "Cosbana (o \"Cosbano\", gi\u00e0 \"Cosbana nel C\u00f2llio\", in sloveno Ko\u017ebana) \u00e8 un paese della Slovenia, frazione del comune di C\u00f2llio.\nGeografia fisica.\nLa localit\u00e0 si trova a 8,4 chilometri a nord del capoluogo comunale e a 7,9 chilometri dal confine italiano, nella parte nord-occidentale del C\u00f2llio sloveno.\nCosbana nel Collio \u00e8 rappresentata nella carta IGM al 25.000: 26-III-SO.\n\u00c8 attraversata dai seguenti corsi d'acqua: torrente Cosbana (\"Ko\u017ebanj\u0161\u010dek\") e \"Mo\u010dilnik\".\nStoria.\nDopo la caduta dell'Impero romano, e la parentesi del Regno ostrogoto, a seguito della Guerra gotica (553) promossa dall'imperatore Giustiniano I il suo territorio entr\u00f2 a far parte dei domini bizantini.\nDopo la calata, nel 568, attraverso la Valle del Vipacco nell'Italia settentrionale dei Longobardi, seguiti poi da popolazioni slave, entr\u00f2 a far parte del Ducato del Friuli.\nIn seguito alla caduta del regno longobardo e alla sua inclusione nei domini Franchi da parte di Carlo Magno, nel 781 entr\u00f2 nel Regnum Italiae affidato da Carlo al figlio Pipino; nell'803 venne istituita la \"Marchia Austriae et Italiae\" che comprendeva il Friuli, la Carinzia, la Carniola e l'Istria. Alla morte di Pipino nell'810, il territorio pass\u00f2 in mano al figlio Bernardo.\nCon la morte di Carlo Magno nell'814 la carica imperiale pass\u00f2 a Ludovico I che affid\u00f2 il Regno d'Italia al suo primogenito Lotario, il quale gi\u00e0 nell'828 (dopo aver deposto Baldrico, ultimo duca del Friuli, per non aver saputo difendere le frontiere orientali dagli Slavi) divise la parte orientale del Regno, ossia la Marca Orientale, in quattro contee: Verona, Friuli, Carniola e Istria (comprendente il Carso e parte della Carniola interna).\nIn seguito al Trattato di Verdun, nell'843, il suo territorio entr\u00f2 a far parte della Lotaringia in mano a Lotario I e pi\u00f9 specificatamente dall'846 della Marca del Friuli divenuta nel 951 Marca di Verona e Friuli.\nNel 952 l'imperatore Ottone I obblig\u00f2 il re d'Italia Berengario II a rinunciare alle contee \u201cFriuli et Istria\u201d, unendole al Impero romano-germanico e subordinandole al ducato di Baviera tenuto dal suo fratellastro Enrico I a cui successe il figlio Enrico II. Nel 976 pass\u00f2 al Ducato di Carinzia appena costituito dall'imperatore Ottone II.\nDal 1027 il suo territorio fece parte del Patriarcato di Aquileia, che da quell'anno venne proclamato da Corrado II, nella dieta di Verona, \u201cfeudo immediato dell'impero\u201d, venendo cos\u00ec tolto dalla dipendenza dei duchi di Carinzia; nel 1077 il Patriarcato venne innalzato (e costituito dall'imperatore Enrico IV) a Principato ecclesiastico di Aquileia, che ebbe influenza, mediante apposito diploma emesso lo stesso anno dall'imperatore, anche sulla marca di Carniola e sulla contea dell'Istria.\nTutto il Collio rest\u00f2 in mani patriarcali fino al 1330 quando la sua parte orientale venne annessa dalla Contea di Gorizia, mentre la sua parte occidentale (comprendente anche San Lorenzo di Brizza, San Lorenzo di N\u00e8bola e la maggior parte di N\u00e8bola) rimase ai Patriarchi e passando a sua volta, dopo il 1420, sotto l'autorit\u00e0 della Repubblica di Venezia.\nNel 1500 gli Asburgo s'impossessano della Contea di Gorizia, di cui Cosbana faceva parte, e quindi di territori fortemente ambiti dalla Serenissima la quale mirava ad espandersi ad est dell'Isonzo; l'assetto territoriale tra le due potenze, stabilito dal Trattato di Noyon (1516) e sancito da quello di Worms (1521), diede luogo a una linea di confine tortuosa ed incerta, con enclavi arciducali in territorio veneziano e viceversa; anche la pace firmata a Madrid dopo la sanguinosa Guerra di Gradisca ristabil\u00ec con meticolosa precisione il confine preesistente. Cosbana confinava ad ovest con Verc\u00f2glia di Cosbana che era sotto dominio veneziano.\nCon la Convenzione di Fontainebleau del 1807, pass\u00f2, per un breve periodo fino al 1814, assieme a tutti i territori sulla sponda destra del fiume Isonzo, nel Regno d\u2019Italia napoleonico sotto il Dipartimento di Passariano.\nCol Congresso di Vienna nel 1815 rientr\u00f2 in mano austriaca nel Regno d'Illiria; pass\u00f2 in seguito sotto il profilo amministrativo al Litorale austriaco nel 1849 come comune autonomo che comprendeva gli insediamenti (\"naselja\") di Bella (\"Bela\"), Bresovico (\"Brezovk\"), Claunico (\"Hlevnik\"), Collobrida (\"Golo Brdo\"), N\u00f2sena (\"Nozno\"), Prestava (\"Pristava\"), Senico (\"Senik\"), Slapenico (\"Slapnik\") e Verc\u00f2glia di Cosbana (\"Vrhovlje pri Ko\u017ebani\") dell'attuale comune di C\u00f2llio e Mernico e Scri\u00f2 dell'attuale comune di Dolegna del Collio.\nDopo la prima guerra mondiale, con le medesime frazioni del periodo asburgico, fu comune della Provincia del Friuli per poi passare, nel 1927, alla ricostituita Provincia di Gorizia e divenire l'anno successivo frazione del comune di Dolegna del Collio.\nFu soggetto alla Zona d'operazioni del Litorale adriatico (OZAK) tra il settembre 1943 e il 1945 e tra il 1945 e il 1947, trovandosi a ovest della Linea Morgan, fece parte della Zona A della Venezia Giulia sotto il controllo Britannico-Americano del Governo Militare Alleato (AMG); pass\u00f2 poi per la quasi totalit\u00e0 alla Jugoslavia e quindi alla Slovenia. Rimasero all'Italia le sole frazioni di Mernico e Scri\u00f2 dell'attuale comune di Dolegna del Collio."}
{"id": "2830237", "revid": "84184", "url": "https://it.wikipedia.org/wiki?curid=2830237", "title": "Petrucci", "text": "Persone.\nIl cognome Petrucci \u00e8 relativamente diffuso in Italia; tra gli altri i Petrucci di Siena furono una nobile famiglia toscana che tenne la Signoria di quella citt\u00e0 a cavallo dei secoli XV e XVI."}
{"id": "2830239", "revid": "1573940", "url": "https://it.wikipedia.org/wiki?curid=2830239", "title": "Augustus Hill Garland", "text": "Biografia.\nFu il 39\u00ba procuratore generale degli Stati Uniti sotto il presidente degli Stati Uniti d'America Grover Cleveland (22\u00ba presidente).\nNato da Rufus e Barbara Hill Garland nello Stato del Tennessee, si trasfer\u00ec per lavoro con la famiglia (aveva un fratello di nome Rufus e una sorella) nell'Arkansas nel 1833.\nDurante la Guerra di secessione si schier\u00f2 dalla parte degli Stati Confederati d'America.\nFu senatore degli Stati Uniti rappresentando lo Stato dell'Arkansas dal 4 marzo 1877 al 6 marzo 1885, spos\u00f2 Sarah Virginia Sanders.\nRiconoscimenti.\nLa contea di Garland, il comune situato nella contea di Dallas, nello Stato del Texas Garland, e la citt\u00e0 di Garland nello Stato dell'Arkansas devono tutte a lui il loro nome."}
{"id": "2830242", "revid": "290948", "url": "https://it.wikipedia.org/wiki?curid=2830242", "title": "Scambiatori di calore", "text": ""}
{"id": "2830245", "revid": "290948", "url": "https://it.wikipedia.org/wiki?curid=2830245", "title": "Caschi", "text": ""}
{"id": "2830247", "revid": "105760902", "url": "https://it.wikipedia.org/wiki?curid=2830247", "title": "Valentyn Rudenko", "text": "Dal 1952 ha composto oltre 700 problemi di tutti i tipi. \u00c8 stato un allievo di Lev Lo\u0161inskij, al cui stile si \u00e8 sempre ispirato per le sue composizioni.\nNel 1960 \u00e8 stato nominato dalla PCCC Giudice internazionale della composizione, e nel 1980 Grande Maestro della composizione. Ha vinto diverse volte il campionato sovietico di composizione, e per tre volte il campionato di composizione dell'Ucraina.\nDal 1976 \u00e8 stato per molti anni il capo allenatore della squadra sovietica di composizione scacchistica. Nell'Album FIDE 1974-76 ha ottenuto 196 punti, il maggior risultato mai raggiunto negli Album FIDE. Ha fondato a Dnipro la \u00abScuola di composizione Valentyn Rudenko\u00bb.\nDi professione era un ingegnere meccanico.\nIl seguente problema \u00e8 stato proposto per la soluzione nel 1970 all'equipaggio della navicella spaziale Sojuz 9. Si trova ora nel museo di astronautica di \u010ceboksary."}
{"id": "2830248", "revid": "767487", "url": "https://it.wikipedia.org/wiki?curid=2830248", "title": "Miguel Company", "text": "Carriera.\nClub.\nGioc\u00f2 dal 1965 al 1973 in squadre come Juan Aurich e Jos\u00e9 G\u00e1lvez, non riscuotendo un grande successo come calciatore e ritirandosi prima dei trent'anni d'et\u00e0.\nAllenatore.\nNel 1985 allen\u00f2 la sua prima squadra, il Tarma, per poi passare prima alla Juventud La Joya e successivamente al Colegio Nacional de Iquitos: nel 1987 allen\u00f2 per la prima volta una squadra titolata peruviana, lo Sporting Cristal, lasciando il club un anno e mezzo dopo. Passato all'Alianza Lima, non riusc\u00ec a mantenere costanti le prestazioni della squadra e pertanto pass\u00f2 allo Sport Boys nel 1990 dopo le dimissioni di Miguel \u00c1ngel Arru\u00e9.\nIn occasione della Copa Am\u00e9rica 1991 fu chiamato per la prima volta ad allenare la Nazionale di calcio peruviana, e si rese protagonista di episodi particolari: prima aggred\u00ec il giornalista di La Rep\u00fablica Jorge Ego\u00e1vil, e successivamente litig\u00f2 con l'attaccante Andr\u00e9s Aurelio Gonz\u00e1lez, che venne escluso dalla squadra perch\u00e9 aveva chiesto al CT di non giocare contro il a causa di un'indisposizione. Nel 1995, invece, dopo aver allenato in Colombia e Messico, venne assunto per la seconda volta dalla Federazione calcistica del Per\u00f9 in vista di : il tecnico imput\u00f2 gli scarsi risultati della squadra ad un'epidemia di salmonellosi. Nel 1999 vinse il titolo con l'Universitario de Deportes, mentre dal 2000 al 2004 fu alla guida della Nazionale di calcio di Cuba. Nell'aprile 2010 \u00e8 tornato ad allenare, venendo assunto dallo Sport Boys."}
{"id": "2830249", "revid": "619191", "url": "https://it.wikipedia.org/wiki?curid=2830249", "title": "Terremoto del Cile del 2010", "text": "Il terremoto in Cile del 2010 \u00e8 stato un evento sismico verificatosi al largo della costa del Maule in Cile il 27 febbraio 2010 alle ore 3:34 locali, (6:34 UTC) con una magnitudo di 8,8 M durato per circa tre minuti. \u00c8 stato il pi\u00f9 forte terremoto che ha colpito il Cile dal 1960 (9,5 M, il pi\u00f9 forte mai registrato), ed era il pi\u00f9 forte al mondo dal Maremoto dell'Oceano Indiano del 2004. Il sisma ha liberato un'energia circa 500 volte maggiore rispetto al terremoto di Haiti dello stesso anno ed \u00e8 stato 30.000 volte pi\u00f9 potente del terremoto dell'Aquila del 2009.\nGli scienziati della NASA hanno appurato che il terremoto \u00e8 stato cos\u00ec potente che ha spostato l'asse di rotazione terrestre di 2,7 millisecondi di arco, pari a 8 centimetri e di conseguenza ha accorciato la durata delle giornate: il cambiamento, seppur minimo, sarebbe permanente, con una riduzione di 1,26 microsecondi della durata del giorno.\nLe citt\u00e0 che maggiormente hanno avvertito la scossa (IX grado della scala Mercalli, rovinosa) sono state Talcahuano, Arauco, Lota, Chiguayante, Ca\u00f1ete e San Antonio. Nella capitale Santiago del Cile il sisma \u00e8 stato avvertito con una forza pari al VIII grado della scala Mercalli, distruttiva. Il sisma \u00e8 stato anche percepito in molte citt\u00e0 argentine come Buenos Aires, C\u00f3rdoba, Mendoza e La Rioja. L'allerta tsunami ha interessato ben 53 paesi. Il presidente Michelle Bachelet ha dichiarato lo \"stato di catastrofe\". I morti accertati ed identificati per il sisma sono 521, mentre i dispersi 52. Due milioni gli sfollati.\nL'epicentro \u00e8 stato calcolato nell'oceano Pacifico, al largo della costa di Maule; a circa 97\u00a0km a nord-nordovest dalla citt\u00e0 di Chill\u00e1n e a 115\u00a0km nord-nordest dalla seconda citt\u00e0 cilena per abitanti, Concepci\u00f3n. Il terremoto ha generato una sessa nel lago Pontchartrain, a nord di New Orleans (USA), che si trova a circa 7600\u00a0km di distanza dall'epicentro.\nGeologia.\nIl sisma si \u00e8 verificato lungo la linea di contatto tra la placca di Nazca e quella sudamericana, in un punto dove la prima si converge di circa 80\u00a0mm/anno. Il terremoto \u00e8 stato generato dalla forte spinta causata dalla subduzione della placca di Nazca con la placca sudamericana.\nLa costa cilena \u00e8 da sempre interessata da terremoti indotti da subduzione di placche, come il Grande Terremoto Cileno del 1960. Pi\u00f9 recentemente la costa \u00e8 stata interessata da un terremoto di 7,7 M che ha interessato la regione di Antofagasta nel Cile settentrionale.\nIl segmento della spaccatura \u00e8 stato stimato in una lunghezza di oltre 700\u00a0km, situato immediatamente a nord della spaccatura di 1000\u00a0km che gener\u00f2 il terremoto del 1960.\nScosse di assestamento.\nUna scossa di assestamento di 6,2 M \u00e8 stata registrata 20 minuti dopo la principale. Alle ore 00:00 UTC del 1\u00ba marzo erano state registrate pi\u00f9 di 100 scosse di assestamento, incluse otto con magnitudo superiore ai 6,0 gradi. Anche nei giorni successivi si sono avute scosse tra il quinto e il sesto grado.\nUn terremoto sottomarino di 6,9 M \u00e8 stato registrato circa 90 minuti dopo la scossa iniziale a circa 300\u00a0km a sud-ovest dall'epicentro della precedente, ma non \u00e8 chiaro se correlato al terremoto principale. L'11 marzo 2010 tre scosse rispettivamente di magnitudo 6.9 (MW 7.2), 6.7 (MW 6.9) e 6.0 colpiscono la zona di Valpara\u00edso. Gli eventi sono stati avvertiti in gran parte del Cile con nuovo allarme tsunami per alcune isole del Pacifico revocato alcune ore dopo l'evento pi\u00f9 forte.\nDanni e morti.\nNella capitale, Santiago del Cile, i danni sono stati evidenti con alcuni edifici crollati, linee elettriche saltate e vari incendi causati dai crolli. L'aeroporto internazionale della capitale ha riportato alcuni danni ed \u00e8 rimasto chiuso alle operazioni di volo per circa tre giorni. Ben tre ospedali sono risultati completamente crollati. Anche il Museo Nazionale delle Belle Arti ha riportato gravi danni.\nA Concepci\u00f3n sono crollati edifici e sono scoppiati incendi. I mezzi di soccorso hanno incontrato difficolt\u00e0 ad entrare nel centro cittadino a causa del crollo di diverse infrastrutture. Un edificio di 15 piani, denominato \"Alto R\u00edo\", si \u00e8 accasciato orizzontalmente al suolo, intrappolando molti degli inquilini. L'area metropolitana di Gran Concepci\u00f3n \u00e8 stata anche colpita direttamente dalle onde dello tsunami. Un'onda di oltre due metri si \u00e8 abbattuta sul porto della conubarzione, Talcahuano, causando gravi danni alle attrezzature portuali e alle barche ormeggiate.\nIn Cile sono rimasti danneggiati dal sisma circa 500.000 edifici, sono state identificate 451 vittime e ci sono stati 52 dispersi.\nAiuti umanitari.\nAll'inizio il presidente cileno Michelle Bachelet dichiar\u00f2 in una conferenza stampa di non aver bisogno di aiuti internazionali. Leader di vari paesi e organizzazioni internazionali, come l'ONU o l'Unione europea hanno prontamente inviato al governo cileno messaggi di solidariet\u00e0 e di condoglianze. Argentina, Stati Uniti d'America, Regno Unito, Cina, Singapore, Haiti e Pakistan sono stati i primi paesi che hanno voluto far sapere la loro eventuale attivit\u00e0 d'aiuto.\nCaos e disordini.\nQuasi la met\u00e0 della regione cilena \u00e8 stata dichiarata \"Zona di Catastrofe\" ed \u00e8 stato ordinato il coprifuoco in alcune aree, per evitare disordini. Il giorno dopo il sisma alcune citt\u00e0 erano in stato di caos, molti supermercati sono stati presi d'assalto dalla popolazione. Per controllare i saccheggi il GOPE, un nucleo di forze speciali dei carabinieri cileni autorizzato dal governo, ha usato lacrimogeni e cannoni ad acqua. Questa e altre azioni governative sono state pressoch\u00e9 inutili. Ben 160 persone sono state arrestate a Concepci\u00f3n tra il 1\u00b0 e il 2 marzo. Soltanto il successivo invio di 14.000 militari nella citt\u00e0 \u00e8 riuscito a riportare l'ordine.\nTsunami.\n\u00c8 stata anche lanciato un allarme tsunami per le coste del Cile e del Per\u00f9, poi esteso alle coste di Ecuador, Colombia, Antartide, Panama e Costa Rica, ed infine a tutte le coste pacifiche, ad eccezione di quelle statunitensi e canadesi. Alle isole Hawaii le sirene hanno suonato l'allarme alle ore 6:00 locali.\nL'allarme tsunami \u00e8 stato poi definitivamente cancellato per tutti i paesi, tranne Giappone e Russia, alle ore 00:12 (UTC) del 28 febbraio 2010.\nIn linea generale la maggioranza delle onde previste come potenzialmente pericolose si sono rivelate deboli."}
{"id": "2830265", "revid": "287204", "url": "https://it.wikipedia.org/wiki?curid=2830265", "title": "Lo\u010dica", "text": "Lo\u010dica fu un antico insediamento militare della provincia romana del Norico nei pressi di Polzela (nell'attuale Slovenia), al centro della costituenda \"Praetentura Italiae et Alpium\", voluta fortemente dall'imperatore Marco Aurelio quale forma di difesa dei valichi alpini orientali dalle genti barbare, che stazionavano a nord del medio corso del Danubio.\nStoria.\nDa Marco Aurelio a Commodo.\nSi rivel\u00f2 un importante centro militare all'inizio delle guerre marcomanniche, tanto che a partire dal 170, un'intera legione, la Legio II Italica, fu posizionata a Lo\u010dica, nei pressi della latina \"Celeia\" lungo la via dell'Ambra, a difesa dei valichi alpini dell'Italia romana. Si \u00e8 discusso molto sul fatto se tale \"castrum\", al centro della \"Praetentura Italiae et Alpium\", sia stato aperto prima o dopo la calata delle genti barabare di Marcomanni e Quadi fino ad assediare Aquileia. Nel primo caso sarebbe stata una forma preventiva, rivelatasi purtroppo poco efficace, nel secondo caso fu rimedio di poco successivo allo \"sfondamento\", avvenuto verso la fine del 169/inizi del 170. Pochi anni pi\u00f9 tardi (attorno al 173-174), superato il pericolo di una nuova invasione, grazie all'offensiva messa in atto da parte di Marco Aurelio, e l'occupazione della \"Marcomannia\", la legione fu trasferita nel nuovo accampamento lungo il Danubio di Albing, mentre il comando militare della \"Praetentura Italiae et Alpium\" cessava definitivamente di esistere."}
{"id": "2830267", "revid": "484362", "url": "https://it.wikipedia.org/wiki?curid=2830267", "title": "Coihaique", "text": ""}
{"id": "2830270", "revid": "36426", "url": "https://it.wikipedia.org/wiki?curid=2830270", "title": "Collezione Johnson", "text": ""}
{"id": "2830276", "revid": "2233942", "url": "https://it.wikipedia.org/wiki?curid=2830276", "title": "Stati con armi nucleari", "text": "Con l'espressione \"Stati con armi nucleari\" si indicano quelle nazioni che hanno costruito, hanno testato e sono attualmente in possesso di armi nucleari di qualunque tipo; in termini colloquiali, spesso ci si riferisce a questi Stati con l'espressione \"club nucleare\". In base ai termini del Trattato di non proliferazione nucleare (TNP), entrato in vigore il 5 marzo 1970, sono considerate ufficialmente \"Stati con armi nucleari\" (\"nuclear weapons states\" o NWS) quelle nazioni che hanno assemblato e testato ordigni nucleari prima del 1\u00ba gennaio 1967: Stati Uniti d'America, Russia (succeduta all'Unione Sovietica), Regno Unito, Francia e Cina, ovvero i cinque membri permanenti del Consiglio di sicurezza delle Nazioni Unite.\nOltre a queste, altre quattro nazioni, non aderenti al TNP, hanno sviluppato e sono in possesso di armamenti nucleari: India, Pakistan, Corea del Nord (aderente al TNP nel 1985 ma ritiratasi da esso nel 2001) ed Israele (sebbene il governo israeliano non abbia mai confermato ufficialmente di possedere un arsenale nucleare); lo status di queste nazioni circa gli armamenti nucleari non \u00e8 formalmente riconosciuto dagli organismi internazionali, ma \u00e8 contemplato nelle pianificazioni strategiche dei principali Stati nucleari. Il Sudafrica allest\u00ec un arsenale nucleare tra la met\u00e0 degli anni settanta e la fine degli anni ottanta ma scelse spontaneamente di smantellarlo nel 1991; i neo indipendenti Stati di Bielorussia, Kazakistan ed Ucraina si ritrovarono a gestire armi nucleari ex sovietiche dopo la dissoluzione dell'URSS, smantellandole o restituendole alla Russia entro il 1997.\nOltre a questi, svariati altri Stati hanno avviato e sviluppato, soprattutto negli anni della guerra fredda, programmi nucleari militari, senza per\u00f2 arrivare mai alla costruzione ed alla sperimentazione di un ordigno atomico.\nStati con armi nucleari.\nIl numero esatto di testate nucleari a disposizione di ciascuno Stato \u00e8 un segreto nazionale: per la maggior parte degli Stati con armi nucleari esistono solo stime basate su analisi di esperti, dichiarazioni pubbliche e fughe di notizie; a ci\u00f2 fanno eccezione gli Stati Uniti e la Russia che, sulla base della serie di trattati START, devono sottoporre i propri arsenali nucleari a periodiche ispezioni pubbliche. Il numero di testate nucleari totali comprende sia le testate effettivamente attive e funzionanti, sia quelle poste in riserva e stoccate in arsenale.\nDa una punta massima di 65.000 testate nucleari attive nel 1985, si \u00e8 passati a circa 17.300 testate nucleari totali alla fine del 2012, di cui 4.300 operative ed il resto in riserva; la distinzione tra testate \"operative\" ed \"in riserva\" \u00e8 molto esile, visto che le seconde possono essere portate a livelli operativi nel giro di pochi giorni o settimane.\nStati aderenti al TNP.\nStati Uniti.\nGli Stati Uniti d'America furono la prima nazione al mondo a costruire e testare un'arma nucleare: il 16 luglio 1945, durante il cosiddetto test \"Trinity\", un ordigno sperimentale a base di plutonio (\"The Gadget\") fu fatto detonare nel deserto fuori dalla base militare di Alamogordo, nel Nuovo Messico, generando un'esplosione atomica di 19-21 chilotoni; il programma nucleare statunitense (progetto Manhattan) era stato avviato gi\u00e0 nel 1939. Gli Stati Uniti sono anche l'unica nazione ad aver impiegato in guerra armi nucleari: il 6 agosto 1945 un ordigno all'uranio (\"Little Boy\") fu fatto detonare sopra la citt\u00e0 giapponese di Hiroshima, esplodendo con la forza di 15 chilotoni ed uccidendo un totale di 118.661 persone; il 9 agosto seguente, un secondo ordigno al plutonio (\"Fat Man\") fu fatto detonare sopra la citt\u00e0 di Nagasaki, generando un'esplosione di 21 chilotoni ed uccidendo 73.884 persone. Gli Stati Uniti testarono la loro prima bomba all'idrogeno (\"Ivy Mike\") il 1\u00ba novembre 1952 sopra l'atollo di Enewetak; esperimenti per la costruzione di una bomba al neutrone furono avviati nel 1962, ma il programma fu sospeso dal presidente Jimmy Carter nel 1978.\nNel 1966, in piena guerra fredda, l'arsenale nucleare statunitense raggiunse il suo massimo con 32.000 testate disponibili; da allora il numero totale and\u00f2 progressivamente calando, fino alle 7.700 testate disponibili alla fine del 2012. Dopo esserne stati i promotori e i negoziatori, il 7 ottobre 1963 gli Stati Uniti firmarono e successivamente ratificarono il Partial Test Ban Treaty (PTBT), che proibiva i test nucleari in atmosfera, mentre il 24 settembre 1996 firmarono ma non ratificarono il Comprehensive Test Ban Treaty (CTBT), che mise al bando qualsiasi tipo di test nucleare; fino al 1963 gli Stati Uniti avevano condotto 1.054 test nucleari, di cui 278 in atmosfera.\nRussia (Unione Sovietica).\nIl programma nucleare militare sovietico fu avviato all'inizio del 1943, anche se le esigenze belliche della seconda guerra mondiale ne ritardarono lo svolgimento iniziale: nuovi laboratori di ricerca furono stabiliti nel 1946 nella citt\u00e0 chiusa di Arzamas-16 (oggi Sarov) ed il programma sub\u00ec un'accelerazione sotto la direzione di Lavrentij Pavlovi\u010d Berija, capo dell'NKVD, anche grazie ad una massiccia attivit\u00e0 di spionaggio ai danni del progetto Manhattan statunitense. Il primo test nucleare sovietico (\"RDS-1\" o \"Pervaya Molniya\", \"primo fulmine\") fu eseguito il 29 agosto 1949 nel poligono di Semipalatinsk, oggi in Kazakistan: l'ordigno al plutonio, una copia fedele di \"Fat Man\", esplose con una forza di 22 chilotoni. Il primo congegno all'idrogeno sovietico fu testato a Semipalatinsk il 12 agosto 1953, anche se la prima vera e propria bomba all'idrogeno fu fatta detonare il 22 novembre 1955 (\"RDS-37\"); il 30 ottobre 1961 i sovietici testarono il pi\u00f9 potente ordigno nucleare mai realizzato, una bomba all'idrogeno (\"Bomba Zar\") che esplose nel poligono di Mitju\u0161icha, sull'isola di Novaja Zemlja, con una potenza di 57 megatoni.\nNel 1988 l'arsenale sovietico raggiunse il suo massimo con 45.000 testate nucleari disponibili, per poi calare progressivamente negli anni seguenti anche per via delle limitazioni imposte dai trattati START; con la dissoluzione dell'URSS nel dicembre del 1991, la responsabilit\u00e0 del rimanente arsenale sovietico \u00e8 passata alla Federazione russa, la quale disponeva ancora di 8.500 testate alla fine del 2012. Nel 1963 l'URSS fu tra gli Stati negoziatori del PTBT, che firm\u00f2 e ratific\u00f2, mentre l'odierna Federazione russa firm\u00f2 e ratific\u00f2 il CTBT nel 1996, dopo che l'ultimo test nucleare fu effettuato il 24 ottobre 1990; in totale i sovietici eseguirono 715 esperimenti nucleari, di cui 177 atmosferici.\nRegno Unito.\nScienziati ed esperti nucleari britannici collaborarono al progetto Manhattan statunitense durante gli anni della seconda guerra mondiale, ma nell'agosto del 1946 la legge MacMahon viet\u00f2 agli Stati Uniti qualsiasi collaborazione in campo nucleare con Stati esteri, compresi gli alleati; il governo di Clement Attlee avvi\u00f2 quindi un autonomo programma nucleare militare britannico nel gennaio del 1947. Il primo test nucleare britannico si ebbe il 3 ottobre 1952 (\"operazione Hurricane\"), quando un dispositivo al plutonio del tipo di \"Fat Man\" fu fatto detonare sopra una vecchia imbarcazione militare ancorata vicino alla piccola isola di Trimouille, nell'arcipelago australiano di Montebello, generando un'esplosione di 25 chilotoni; i primi esemplari di ordigni all'idrogeno britannici furono invece sperimentati durante la serie di test dell'operazione Grapple, tra il 1956 ed il 1958, al largo delle isole di Malden e Christmas nell'oceano Pacifico: Grapple X, la prima vera bomba all'idrogeno britannica, deton\u00f2 l'8 novembre 1957 con una carica esplosiva di 1,8 megatoni.\nNel luglio del 1958 il presidente Dwight D. Eisenhower apport\u00f2 modifiche alla legge sull'energia atomica statunitense e diede avvio ad una ripresa dei contatti tra Stati Uniti e Regno Unito sullo sviluppo delle armi nucleari, comportando ad esempio lo scambio di tecnologie belliche tra i due paesi e l'accesso da parte dei britannici al Nevada Test Site per i loro esperimenti; durante il periodo della guerra fredda i centri di produzione britannici assemblarono un totale di 1.100 ordigni nucleari, anche se alla fine del 2012 il Regno Unito disponeva di sole 225 testate. Insieme a Stati Uniti ed URSS, il Regno Unito fu tra i negoziatori del PTBT nel 1963, che firm\u00f2 e ratific\u00f2, oltre a ratificare il CTBT il 24 settembre 1996, dopo che l'ultimo test (\"Julin Bristol\") era stato eseguito il 26 novembre 1991; in totale i britannici eseguirono 49 test nucleari di cui 25 atmosferici: 12 in territorio australiano, 9 nelle isole del Pacifico ed il resto in territorio statunitense.\nFrancia.\nEsperti francesi collaborarono al progetto Manhattan statunitense durante gli anni della seconda guerra mondiale, ma nel dopoguerra la Francia non avvi\u00f2 immediatamente un programma nucleare militare, concentrandosi invece sullo sviluppo del nucleare civile; la situazione cambi\u00f2 sul finire del 1956, quando la crisi di Suez dimostr\u00f2 la perdita di importanza della Francia sul piano internazionale e la scarsa collaborazione degli Stati Uniti per le questioni coloniali europee. Il programma nucleare militare francese fu avviato dal presidente Ren\u00e9 Coty nel 1957, ma conobbe un'impennata dopo il ritorno alla presidenza di Charles de Gaulle; il primo test nucleare francese (\"Gerboise bleue\") fu eseguito il 13 febbraio 1960 nel deserto fuori della base militare di Reggane, nel Sahara algerino: l'ordigno al plutonio deton\u00f2 con una forza di 70 chilotoni, il pi\u00f9 potente \"primo test nucleare\" mai realizzato. La prima bomba all'idrogeno francese (\"Canopus\") fu invece testata il 24 agosto 1968 nell'atollo di Fangataufa, nel Pacifico, generando un'esplosione di 2,6 megatoni; secondo alcune fonti la Francia avrebbe portato avanti un avanzato programma per la realizzazione di bombe al neutrone gi\u00e0 dal 1967, anche se nessun tipo di tale ordigno sarebbe mai stato testato.\nL'arsenale nucleare francese disponeva alla fine del 2012 di circa 300 testate. La Francia non ader\u00ec al PTBT ma abbandon\u00f2 autonomamente i test atmosferici nel 1974; dopo una moratoria imposta dal presidente Fran\u00e7ois Mitterrand nel 1992, i test nucleari ripresero nel giugno del 1995 sotto la presidenza di Jacques Chirac: sei test furono eseguiti nell'atollo di Mururoa fino al 27 gennaio 1996, prima che la Francia siglasse e ratificasse il CTBT il 24 settembre 1996. In totale furono eseguiti 211 esperimenti francesi con armi nucleari, di cui 59 in atmosfera.\nCina.\nIl programma nucleare cinese fu avviato alla met\u00e0 degli anni cinquanta in collaborazione con i sovietici, ma a partire dal 1960, con l'acuirsi delle tensioni tra i due paesi, questo prosegu\u00ec in maniera autonoma, concentrandosi sulla rapida realizzazione di una forza deterrente da opporre ad URSS e Stati Uniti. Il primo test nucleare cinese (noto semplicemente come \"596\") fu eseguito il 16 ottobre 1964 nel poligono di Lop Nur, nella zona nord-occidentale del paese, con un ordigno a fissione d'uranio che gener\u00f2 una potenza di 22 chilotoni; lo sviluppo del programma prosegu\u00ec spedito, e gi\u00e0 il 17 giugno 1967 fu testato sempre a Lop Nur il primo congegno all'idrogeno da 3,3 megatoni (\"Test numero 6\"), appena 32 mesi dopo il primo test nucleare (il pi\u00f9 breve passaggio bomba a fissione - bomba a fusione mai registrato). Sembra ormai certo che l'arsenale nucleare cinese comprenda anche bombe al neutrone, sebbene nessun congegno di questo tipo sia mai stato testato. L'arsenale cinese ha raggiunto il suo picco nel 2001 con 540 testate operative, cifra poi scesa a circa 240 nel giugno 2011 e rimasta inalterata alla fine del 2012; a causa dell'elevato grado di riservatezza circa il programma nucleare militare cinese, le stime sul numero di testate operative variano molto, andando da un minimo di 100 ad un massimo di 400\nLa Cina \u00e8 l'unica tra le nazioni firmatarie del TNP ad aver esplicitamente aderito alla politica del \"non primo uso\", dichiarando ufficialmente che non user\u00e0 mai le armi nucleari contro qualsiasi altro Stato a meno di non essere attaccata con le medesime; analogamente, la Cina segue ufficialmente la dottrina del \"minimo deterrente\", realizzando un arsenale nucleare finalizzato esclusivamente a fare da deterrente credibile contro un attacco nemico. La Cina non ha mai aderito al PTBT, continuando con i test atmosferici fino al 16 ottobre 1980, ma in seguito ha firmato ma non ratificato il CTBT il 24 settembre 1996; in totale i cinesi hanno eseguito 45 esperimenti nucleari di cui 23 in atmosfera.\nStati non aderenti al TNP.\nIndia.\nIl primo reattore nucleare indiano fu costruito nel 1964 in collaborazione con un'agenzia canadese, mentre la produzione di plutonio inizi\u00f2 nel 1966 sfruttando apparati tecnici di produzione francese; il programma nucleare militare indiano si svilupp\u00f2 nel periodo immediatamente seguente, con lo scopo di costruire una forza deterrente contro gli ostili paesi vicini, la Cina ed il Pakistan, oltre che per riaffermare il ruolo di potenza regionale della nazione. Il primo test nucleare indiano (\"Smiling Buddha\") fu eseguito il 18 maggio 1974 nel sottosuolo del deserto fuori Pokaran: vi \u00e8 molto dibattito circa l'esatta energia prodotta dalla detonazione del dispositivo al plutonio, con un valore ufficiale fissato a 12 chilotoni ma con stime che variano da un minimo di 4 chilotoni ad un massimo di 20 chilotoni. Il test, il primo dall'entrata in vigore del TNP il 5 marzo 1970, gener\u00f2 reazioni sostanzialmente negative, portando all'interruzione della collaborazione in campo nucleare tra l'India e gli altri paesi (in primo luogo il Canada) e pi\u00f9 in generale generando una maggiore attenzione internazionale sul problema della proliferazione nucleare; gli Stati Uniti, tuttavia, non assunsero una posizione critica ma lavorarono per migliorare le relazioni tra le due nazioni.\nUna nuova serie di cinque test nucleari sotterranei (\"operazione Shakti\"), durante i quali furono sperimentati anche dispositivi all'idrogeno, si ebbe tra l'11 ed il 13 maggio 1998, sempre nel poligono di Pokaran; questa volta la reazione della comunit\u00e0 internazionale fu pi\u00f9 dura, e con la risoluzione 1172 del Consiglio di sicurezza delle Nazioni Unite al paese furono inflitte sanzioni finalizzate ad impedirgli l'acquisizione di tecnologie o materiali per il suo programma nucleare. Il regime delle sanzioni and\u00f2 attenuandosi a partire dal luglio 2005, quando una serie di accordi tra Stati Uniti ed India, approvati dall'AIEA, riapr\u00ec la collaborazione tra le due nazioni nel campo del nucleare civile; il Dipartimento di Stato statunitense sottoline\u00f2 comunque che gli Stati Uniti non riconoscevano l'India come uno \"Stato con armi nucleari\".\nCome la Cina, il governo indiano ha ufficialmente adottato sia la politica del \"non primo uso\" che la dottrina del \"minimo deterrente\"; l'India ha firmato il PTBT ma non il CTBT, realizzando un totale di sei test nucleari tutti sotterranei. Alla fine del 2020 le stime davano un totale di 140 - 150 testate nucleari disponibili nell'arsenale indiano.\nPakistan.\nIl programma nucleare pakistano fu avviato dal presidente Zulfiqar Ali Bhutto nel 1972, come risposta alla sconfitta del Pakistan ad opera dell'India nella precedente guerra indo-pakistana del 1971; il test nucleare indiano del 1974 non fece altro che accelerare il programma pakistano, passato nel 1975 sotto la direzione dell'ingegnere Abdul Qadeer Khan, formatosi in Germania: il Pakistan pot\u00e9 beneficiare ampiamente del supporto della Cina, che forn\u00ec progetti, componenti e tecnologie. Secondo fonti pakistane il paese costru\u00ec le sue prime armi nucleari nel 1987, anche se il primo test (\"Chagai-I\") si svolse solo il 28 maggio 1998, quando un ordigno all'uranio fu fatto detonare nel sottosuolo del poligono delle Chagai Hills, nell'omonimo distretto del Pakistan occidentale, generando un'esplosione da 30 - 35 chilotoni; il test fu immediatamente seguito da altre quattro detonazioni quello stesso 28 maggio, pi\u00f9 un sesto test eseguito il 30 maggio nel poligono secondario del deserto di Kharan (sempre nell'ovest del paese).\nLe reazioni della comunit\u00e0 internazionale allo sviluppo del programma nucleare pakistano furono severe: gli Stati Uniti, che fino a poco prima avevano negato il possesso di armi nucleari da parte del Pakistan, sospesero gli aiuti militari ed economici al paese nel 1990, in forza di un emendamento presentato dal senatore Larry Pressler; dopo i test del maggio 1998, il Pakistan fu oggetto insieme all'India della risoluzione 1172 del Consiglio di sicurezza delle Nazioni Unite, subendo sanzioni economiche volte ad impedirgli lo sviluppo del suo programma nucleare. Alla fine del 2012 l'arsenale pakistano comprendeva tra 90 e 110 testate nucleari; il Pakistan non ha mai testato ordigni all'idrogeno, anche se secondo alcune fonti potrebbe aver portato avanti un programma per costruire bombe al neutrone. Il Pakistan ha firmato PTBT ma non il CTBT, realizzando sei test nucleari tutti sotterranei.\nIsraele.\nIl governo israeliano non ha n\u00e9 negato n\u00e9 confermato ufficialmente di possedere armi nucleari: questa politica dell'\"ambiguit\u00e0 strategica\" serve al paese per mantenere un livello di deterrenza nucleare al prezzo del minimo costo politico possibile. In ogni caso tutti gli analisti e gli esperti del settore concordano nel ritenere Israele uno Stato possessore di armi nucleari: informazioni in tal senso sono state raccolte da varie fonti, ma soprattutto dalle dichiarazioni rilasciate al \"The Sunday Times\" nel 1986 da Mordechai Vanunu, ex tecnico nucleare israeliano. Il programma nucleare militare israeliano sarebbe stato avviato a partire dal 1968, sfruttando il reattore ed il centro di ricerca nucleare di Dimona costruito con l'aiuto dei francesi; sotto pressione da parte del governo di Washington, Israele consent\u00ec che esperti nucleari statunitensi ispezionassero Dimona sul finire degli anni sessanta, ma il programma prosegu\u00ec indisturbato negli anni seguenti.\nIsraele non ha mai condotto test nucleari ufficiali, n\u00e9 essi sono stati rilevati da fonti terze; tuttavia, una delle possibili spiegazioni attribuite all'\"incidente Vela\" del 22 settembre 1979 (un satellite statunitense di tipo Vela rilev\u00f2 quella che sembrava un'esplosione nucleare nell'oceano Indiano, a sud delle coste sudafricane) \u00e8 quella di un test nucleare segreto condotto da Israele con la collaborazione delle autorit\u00e0 sudafricane. Alla fine del 2012 l'arsenale israeliano comprendeva un totale di circa 80 testate anche se alcune stime arrivano fino ad un massimo di 200 ordigni, comprese armi all'idrogeno e forse al neutrone; Israele ha ratificato il PTBT ma ha solo firmato il CTBT.\nCorea del Nord.\nIl programma nucleare civile nordcoreano fu avviato all'inizio degli anni sessanta, quando con la collaborazione dell'URSS furono realizzati un reattore ed un centro di ricerca nucleare a Yongbyon: il sito fu alla base del successivo programma militare, avviato nel 1980; sottoposta a forti pressioni internazionali, la Corea del Nord firm\u00f2 e ratific\u00f2 il TNP il 12 dicembre 1985, siglando poi nel settembre del 1991 un trattato con la Corea del Sud volto a vietare lo sviluppo, la sperimentazione ed il possesso di armi nucleari nella penisola coreana. Nell'aprile del 1992 il paese sottoscrisse un accordo con l'AIEA per sottoporre i suoi impianti nucleari a periodiche ispezioni da parte degli esperti dell'agenzia, cos\u00ec come voleva il TNP: nel febbraio del 1993 tuttavia ai tecnici dell'AIEA fu vietato l'accesso a due sospetti siti nucleari nordcoreani, provocando proteste internazionali a cui il paese rispose minacciando l'uscita dal TNP; la crisi fu poi risolta nell'ottobre del 1994 tramite la negoziazione di un accordo quadro tra Stati Uniti e Corea del Nord, in base al quale la seconda promise di arrestare il suo programma nucleare in cambio della fornitura di combustibili da parte del primo.\nL'accordo non blocc\u00f2 definitivamente il programma nucleare nordcoreano, che continu\u00f2 in segreto: nel novembre del 2002 uno studio della CIA denunci\u00f2 la cooperazione tra Pakistan e Corea del Nord nel campo delle tecnologie nucleari e dei missili balistici, una violazione dell'accordo quadro che port\u00f2 alla sua sospensione da parte degli Stati Uniti; in risposta, la Corea del Nord si ritir\u00f2 dal TNP il 10 aprile 2003, riavviando ufficialmente il suo programma nucleare militare. Il 9 ottobre 2006 il governo nordcoreano annunci\u00f2 di aver eseguito il suo primo test nucleare sotterraneo: l'analisi delle onde sismiche permise di localizzare il sito del test nella contea di Kilju, nel nord-est del paese, ma la bassa potenza generata dalla detonazione (stimata da esperti terzi in meno di 1 chilotone) fece supporre che l'esperimento si risolse in definitiva in un \"fizzle\" (letteralmente \"sibilo\", in gergo un test nucleare fallito totalmente o parzialmente). Il test fu seguito dall'imposizione al paese di sanzioni economiche da parte dell'ONU (risoluzione 1718) e dall'avvio di nuovi negoziati, che tuttavia non portarono a nulla; il 25 maggio 2009 la Corea del Nord esegu\u00ec un secondo test nucleare sotterraneo nella contea di Kilju, questa volta stimato tra i 2 e gli 8 chilotoni. Alla fine del 2012 l'arsenale nucleare nordcoreano era stimato in meno di dieci testate disponibili; la Corea del Nord non ha firmato n\u00e9 il PTBT n\u00e9 il CTBT. Nel 2013 \u00e8 avvenuto il terzo test nucleare sotterraneo, anche se non \u00e8 chiaro se in realt\u00e0 si sia trattato di una vera esplosione nucleare o di un \"bluff\".\nStati aderenti alla condivisione nucleare.\nLa \"condivisione nucleare\" (\"nuclear sharing\") \u00e8 una dottrina messa a punto dalla NATO per preparare gli Stati aderenti non dotati di propri arsenali nucleari all'uso di armi atomiche tattiche e strategiche in caso di conflitto. In sostanza una delle nazioni NATO, dotata di un proprio arsenale atomico, disloca un certo numero di sue testate sul territorio di un alleato che ne \u00e8 sprovvisto, al fine di fornire preparazione ed addestramento al personale militare di esso circa la manipolazione e l'impiego di tali armi. Dei tre paesi NATO dotati di un proprio arsenale nucleare (USA, Regno Unito e Francia), solo gli Stati Uniti hanno fornito testate per il programma di \"nuclear sharing\" sotto forma di bombe aeronautiche tipo B61: la bomba, configurabile in varie versioni di diversa potenza, \u00e8 classificabile sia come arma nucleare tattica che come arma strategica. Al 2018 i paesi NATO che aderiscono al programma sono il Belgio (10 - 20 testate dislocate nella base aerea di Kleine Brogel), la Germania (10 - 20 testate nella base aerea di B\u00fcchel), l'Italia (50 testate nella base aerea di Aviano e 20 - 40 testate in quella di Ghedi), i Paesi Bassi (10 - 20 testate nella base aerea di Volkel) e la Turchia (50 - 90 testate nella base aerea di Adana). Armi nucleari statunitensi sono inoltre state dislocate in Canada fino al 1984, in Corea del Sud fino al 1991, in Grecia fino al 2001 e nel Regno Unito fino al 2008.\nIl programma della \"condivisione nucleare\" ha attirato pesanti critiche da varie parti perch\u00e9 violerebbe o quantomeno aggirerebbe i divieti imposti dal TNP, sottoscritto dagli USA e da tutti gli Stati della NATO. La NATO ha replicato a tali accuse sostenendo che le testate sono sempre sotto il controllo del personale militare statunitense, che ne sorveglia lo stoccaggio e ne detiene i codici di attivazione; in caso di guerra, inoltre, il TNP decadrebbe immediatamente e l'utilizzo diretto degli arsenali condivisi da parte degli Stati ospitanti sarebbe ammesso.\nStati con armi nucleari in passato.\nSudafrica.\nIl programma nucleare militare sudafricano fu avviato nel 1974 sotto il governo del primo ministro Balthazar Johannes Vorster, come risposta all'appoggio dato da Unione Sovietica e Cuba ai movimenti indipendentisti nelle colonie africane confinanti con il paese; gi\u00e0 tre anni dopo i sudafricani realizzarono un centro di ricerca nucleare militare a Pelindaba, oltre ad un sito per gli esperimenti nucleari vicino alla base militare di Vastrap, nel deserto del Kalahari. Quest'ultimo fu individuato da spie sovietiche nel 1977 e successivamente rilevato anche dai satelliti statunitensi: le due potenze si fecero promotrici di una forte pressione diplomatica sul Sudafrica perch\u00e9 non procedesse con i progettati test nucleari, ed il sito di Vastrap fu smantellato poco dopo. Il programma nucleare del Sudafrica godette di un certo appoggio da parte di Israele, che forn\u00ec tecnologie e progetti in cambio di una grossa fornitura di uranio; tra la fine degli anni settanta e la fine degli anni ottanta il Sudafrica assembl\u00f2 sei dispositivi nucleari completi (pi\u00f9 un settimo mai completato): nessuno di essi fu mai testato, sebbene tra le spiegazioni dell'incidente Vela del settembre 1979 vi \u00e8 anche quella di un test segreto sudafricano.\nCon la fine della guerra fredda ed il crollo del regime dell'apartheid, il Sudafrica decise spontaneamente di rinunciare al suo programma nucleare militare: le armi realizzate e gli impianti di ricerca militari furono tutti smantellati nel 1990, prima che il paese sottoscrivesse il TNP il 10 luglio 1991; successivamente il paese ader\u00ec al trattato di Pelindaba (istitutivo di una zona libera da armi nucleari in tutto il continente africano) nel 1996 e ratific\u00f2 il CTBT nel 1999. Ad oggi il Sudafrica rimane l'unico tra i paesi che hanno costruito armi nucleari ad aver completamente smantellato di sua volont\u00e0 il proprio arsenale.\nBielorussia, Kazakistan ed Ucraina.\nLa dissoluzione dell'Unione Sovietica nel 1991 comport\u00f2 l'abbandono di un considerevole numero di testate nucleari in nazioni ora indipendenti; in particolare, tre dei nuovi Stati nati dalla dissoluzione si ritrovarono a gestire armi nucleari ex-sovietiche: la Bielorussia, il Kazakistan e l'Ucraina.\nLa Bielorussia si ritrov\u00f2 a gestire 81 missili balistici RT-2PM a testata singola ed un numero ignoto di armi nucleari tattiche; gi\u00e0 nella sua dichiarazione d'indipendenza il paese proclam\u00f2 l'intenzione di diventare uno Stato libero da armi nucleari, e nel maggio del 1992 sottoscrisse il protocollo di Lisbona con cui si impegnava ad aderire al TNP (cosa avvenuta nel luglio del 1993) ed al trattato START I (siglato nel febbraio del 1993). Le testate nucleari passarono sotto il controllo delle Forze armate russe, che provvidero al loro smantellamento o al loro trasferimento in Russia: le armi nucleari tattiche furono eliminate entro il maggio del 1992, mentre gli ultimi missili balistici lasciarono il territorio bielorusso nel novembre del 1996. La Bielorussia ha ratificato anche il CTBT.\nIl Kazakistan si ritrov\u00f2 in eredit\u00e0 un totale di 1.410 testate nucleari tra missili balistici R-36M e bombe per i bombardieri Tupolev Tu-95, il quarto arsenale nucleare del pianeta. Tutte le testate nucleari e i loro vettori furono smantellati o trasferiti in Russia entro il maggio del 1995: gli Stati Uniti collaborarono all'operazione con il Project Sapphire, trasferendo sotto il loro controllo un considerevole quantitativo di uranio arricchito custodito nel sito di Ust-Kamenogorsk; in aggiunta, il poligono nucleare ex-sovietico di Semipalatinsk fu reso inattivo entro il luglio del 2000. Il Kazakistan ha sottoscritto il TNP, il CTBT ed il trattato START I; l'11 dicembre 2008 il paese ha ratificato il trattato di Semey, che istituisce una zona libera da armi nucleari nel territorio delle ex repubbliche sovietiche dell'Asia centrale.\nNel 1991 l'Ucraina si ritrov\u00f2 a controllare circa 5.000 testate nucleari tra armi strategiche e tattiche, il terzo arsenale nucleare mondiale dopo Russia e Stati Uniti; a discapito di una certa opposizione interna, il Paese scelse fin dall'inizio la denuclearizzazione ed entro il giugno del 1996 tutte le armi nucleari (ed i loro vettori) furono smantellate o trasferite in Russia. L'Ucraina ha ratificato il TNP, il CTBT ed il trattato START I.\nStati che hanno pianificato di dotarsi di armi nucleari.\nIl programma nucleare militare tedesco fu avviato nell'aprile del 1939 sotto il nome di \"progetto Uranverein\", coinvolgendo i massimi esperti di fisica nucleare del paese come Werner Karl Heisenberg, Kurt Diebner, Otto Hahn ed altri; nonostante il progetto fosse sotto il controllo delle autorit\u00e0 militari, esso si svilupp\u00f2 lentamente sia a causa delle difficolt\u00e0 di approvvigionamento e produzione del materiale fissile, sia per lo scarso sostegno da parte delle autorit\u00e0 naziste, che vi destinarono poche risorse. Generalmente si ritiene che il programma non arriv\u00f2 mai a realizzare un reattore nucleare funzionante, e di conseguenza ad assemblare un'arma atomica; tuttavia vi sono varie testimonianze circa la conduzione di test nucleari da parte dei tedeschi: secondo lo storico tedesco Rainer Karlsch, tra il 3 ed il 4 marzo 1945 un test fu condotto ad Ohrdruf, in Turingia, ma con una potenza cos\u00ec bassa (circa 0,1 chilotoni) da far supporre che si sia trattato di una \"bomba sporca\" piuttosto che di un vero e proprio ordigno nucleare. La caduta della Germania nazista alla fine della seconda guerra mondiale port\u00f2 allo smantellamento del programma tedesco, e scienziati e documentazione relativi ad esso furono catturati da agenti americani nell'ambito dell'operazione Alsos; la successiva Repubblica Federale Tedesca ratific\u00f2 il TNP il 2 maggio 1975.\nIl Giappone avvi\u00f2 due distinti programmi militari nucleari: il primo fu avviato nel luglio del 1941 negli istituti della RIKEN a Tokyo, sotto la direzione del professor Yoshio Nishima per conto dell'esercito imperiale giapponese, allo scopo di assemblare un ordigno nucleare; un secondo programma fu avviato nel 1942 a Ky\u014dto, sotto il professor Bunsaku Arakatsu per conto della Marina imperiale giapponese, mirante pi\u00f9 che altro alla costruzione di un reattore nucleare. La scarsit\u00e0 di fondi, tecnologie e materiali fissili rallent\u00f2 i programmi, che non arrivarono mai a raggiungere i loro obiettivi; la resa del Giappone alla fine della seconda guerra mondiale pose fine ai progetti, e tutte le apparecchiature realizzate furono distrutte dagli americani. Il Giappone odierno ha ratificato il TNP l'8 giugno 1976: la legge nucleare nazionale impone al paese di sviluppare solo tecnologie nucleari civili, vietandogli il possesso, la costruzione e l'introduzione sul suolo nazionale di qualsiasi tipo di ordigno atomico.\nSotto il governo di Josip Broz Tito, la Jugoslavia avvi\u00f2 un programma nucleare militare sul finire degli anni quaranta, parallelamente allo sviluppo dell'analogo programma civile; lo scopo principale era quello di realizzare un arsenale deterrente contro una possibile invasione sovietica del paese. Ristrettezze economiche e la nuova posizione assunta dal paese contro la proliferazione nucleare (sancita dall'adesione della Jugoslavia al TNP il 10 luglio del 1968), portarono al congelamento del programma militare nei primi anni sessanta; questi tuttavia riprese per volere di Tito nel 1974, come risposta ai test nucleari indiani e per riguadagnare una posizione di prestigio tra gli Stati non allineati. Il programma militare continu\u00f2 anche dopo la morte di Tito nel 1980, anche se nessun ordigno fu mai assemblato; nel 1987, anche nell'ambito del ripensamento del nucleare civile nazionale dopo il disastro di \u010cernobyl', il programma fu definitivamente cancellato dal nuovo governo jugoslavo.\nNel 1955 il governo della neutrale Svezia valut\u00f2 la possibilit\u00e0 di avviare un programma nucleare militare parallelamente allo sviluppo dell'analogo programma civile: lo scopo era quello di dotarsi di una forza deterrente contro la minaccia potenziale rappresentata dall'arsenale nucleare sovietico, in pieno sviluppo. Fu ammassato abbastanza materiale fissile per produrre ordigni da 20 chilotoni, ma il programma incontr\u00f2 forti opposizioni in seno al governo anche per gli alti costi di sviluppo; il programma fu poi abbandonato alla met\u00e0 degli anni sessanta, ed il 19 agosto 1968 la Svezia sottoscrisse il TNP.\nIntorno al 1957 il governo svizzero prese in considerazione l'idea di dotarsi di armi nucleari come deterrente per garantire la propria neutralit\u00e0; l'esercito svizzero stil\u00f2 un dettagliato piano per la progettazione e la costruzione di armi nucleari tattiche come bombe d'aereo e proiettili d'artiglieria dotati di carica nucleare, ma gli altissimi costi di sviluppo (valutati in poco meno di tre miliardi di franchi svizzeri) portarono all'annullamento del programma nei primi anni sessanta. La Svizzera sigl\u00f2 il TNP il 27 novembre 1969.\nProgetti per lo sviluppo di un programma nucleare militare italiano furono elaborati da ambienti delle Forze armate italiane tra la fine degli anni 1960 e l'inizio degli anni 1970, in seguito al fallimento della proposta di istituire un programma condiviso con gli alleati della NATO, e inclusero anche la sperimentazione di un missile balistico (l'Alfa); gli ambienti politici italiani furono tuttavia poco propensi a dare seguito a simili progetti, e nessun programma per l'assemblaggio di armi nucleari fu mai concretamente messo in atto. Ogni interesse italiano per lo sviluppo di un proprio deterrente nucleare nazionale cess\u00f2 del tutto nel 1975, con l'adesione dell'Italia al Trattato di non proliferazione nucleare. Attualmente l'Italia non produce n\u00e9 possiede armi nucleari ma partecipa al programma di \"condivisione nucleare\" della NATO.\nIl presidente Gamal Abd el-Nasser avvi\u00f2 un programma militare nucleare egiziano alla met\u00e0 degli anni sessanta, dopo la scoperta della costruzione del primo reattore nucleare israeliano di Dimona; il governo egiziano tent\u00f2 di acquisire tecnologie nucleari da URSS e Cina ma and\u00f2 incontro ad un fallimento ed il suo programma militare non approd\u00f2 a niente. Dopo la caduta di Nasser, al fine di migliorare le relazioni tra Egitto ed USA il suo successore Anwar al-Sadat ratific\u00f2 il TNP il 26 febbraio 1981, ponendo fine al programma nucleare militare egiziano.\nNonostante la firma del TNP il 1\u00ba luglio 1967, il leader cinese Chiang Kai-shek avvi\u00f2 il programma nucleare militare di Taiwan nel 1970, come risposta allo sviluppo dell'arsenale atomico della vicina Repubblica Popolare Cinese; sotto il nome in codice di \"Hsin Chu\" (dal nome dell'omonima citt\u00e0 sede del primo reattore nucleare nazionale), il programma port\u00f2 alla realizzazione di un sito per la produzione di plutonio, ma il pericolo che il suo sviluppo potesse innescare una guerra con la Cina spinse gli Stati Uniti a fare forti pressioni sul governo di Taipei perch\u00e9 vi rinunciasse, cosa avvenuta nel 1978. Il programma militare fu riavviato in segreto nel 1987, ma la defezione in favore degli Stati Uniti del colonnello Chang Hsien-yi (direttore del centro di ricerca nucleare) port\u00f2 alla sua scoperta, ed esso fu definitivamente chiuso nel 1988 quando le scorte di plutonio prodotto furono consegnate agli americani ed all'AIEA.\nLa Corea del Sud avvi\u00f2 un proprio programma nucleare militare nel 1971, anche come reazione al parziale ritiro di truppe americane dalla penisola; per evitare tensioni con il vicino settentrionale, gli Stati Uniti si fecero promotori di forti pressioni diplomatiche perch\u00e9 il governo di Seul abbandonasse il progetto, cosa avvenuta nell'aprile del 1975 con la ratifica del TNP. Nel 2004 il paese fu oggetto di una campagna di ispezioni da parte dell'AIEA dopo che alcuni scienziati avevano condotto esperimenti non autorizzati per la produzione di plutonio: il governo sudcoreano collabor\u00f2 alle ispezioni e nel giugno del 2008 l'AIEA conferm\u00f2 che il programma nucleare di Seoul rispettava gli standard per un uso pacifico.\nFirmatario del TNP il 1\u00ba luglio 1968, l'Iraq di Saddam Hussein avvi\u00f2 un proprio programma nucleare militare all'inizio degli anni settanta, principalmente come risposta all'arsenale nucleare israeliano nonch\u00e9 come mezzo per affermare la nazione come potenza regionale; a partire dal 1980, con lo scoppio della guerra Iran-Iraq, lo sviluppo del programma divenne anche un forte strumento di pressione militare e diplomatica. Inizialmente il paese si concentr\u00f2 sull'importazione di grossi quantitativi di uranio da Portogallo, Brasile e Nigeria, a cui segu\u00ec la costruzione di un rettore nucleare acquistato dalla Francia (chiamato \"Osirak\") nei pressi di Baghdad a partire dal 1979; questo sito fu danneggiato da un bombardamento aereo iraniano il 30 settembre 1980, e poi definitivamente reso inoperativo da un secondo attacco aereo condotto da caccia israeliani il 7 giugno 1981. Il programma nucleare iracheno prosegu\u00ec per tutti gli anni ottanta, concentrandosi sulla produzione di uranio arricchito e sulla progettazione di un semplice ordigno ad implosione; per i primi anni novanta l'Iraq disponeva ormai delle conoscenze necessarie per assemblare un ordigno atomico, ed era ostacolato solo dalla mancanza di sufficiente materiale fissile. La sconfitta irachena nella guerra del Golfo port\u00f2 ad un forzato stop del programma nucleare nazionale: la risoluzione 687 del Consiglio di sicurezza delle Nazioni Unite impose al paese di smantellare qualsiasi programma concernente armi di distruzione di massa e di distruggerne i componenti; fu istituita una commissione congiunta di esperti delle Nazioni Unite e dell'AIEA per provvedere allo smantellamento del programma nucleare dell'Iraq e, nonostante la scarsa collaborazione irachena, entro l'ottobre del 1997 l'operazione fu portata a termine con la rimozione di tutti i componenti utilizzabili per l'assemblaggio di armi e i materiali fissili. Le ispezioni dell'AIEA cessarono nel dicembre del 1998, ma, a dispetto delle accuse avanzate dalle autorit\u00e0 americane in tal senso, non esistono prove che il governo di Saddam abbia ripreso il programma nucleare dopo quella data: un nuovo ciclo di ispezioni condotte dall'AIEA nei primi tre mesi del 2003 non port\u00f2 a nulla, come pure quelle condotte dagli esperti delle Nazioni Unite dopo l'invasione americana dell'Iraq nel marzo-aprile 2003.\nLa Libia sottoscrisse il TNP nel luglio del 1968 (la ratifica arriv\u00f2 poi il 26 maggio 1975), ma dopo il colpo di Stato che port\u00f2 al potere Mu\u02bfammar Gheddafi il paese avvi\u00f2 un programma nucleare militare segreto nei primi anni settanta, principalmente come risposta all'analogo programma israeliano. Dopo il fallimento delle trattative aperte con Cina ed India per acquistare armi nucleari complete, tra il 1970 ed il 1980 il paese inizi\u00f2 ad importare tecnologie nucleari ed ingenti quantit\u00e0 di uranio, sfruttando il mercato nero messo in piedi dallo scienziato pakistano Abdul Qadeer Khan e senza rivelare nulla agli esperti dell'AIEA; nel 1981 un centro di ricerca nucleare fu costruito a Tagiura, nei pressi di Tripoli, con l'assistenza dell'Unione Sovietica, e qui gli scienziati libici iniziarono a condurre esperimenti illegali per l'arricchimento dell'uranio. Nei primi anni ottanta la Libia avvi\u00f2 contatti con Francia, Unione Sovietica e Belgio per costruire un reattore nucleare, ma le sanzioni imposte al paese a partire dal 1986 per il suo appoggio al terrorismo internazionale fecero fallire le trattative; a dispetto della pessima situazione economica generata dalle sanzioni, la Libia intensific\u00f2 il suo programma nucleare per tutti gli anni novanta, anche se nell'aprile del 1996 il paese ader\u00ec al trattato di Pelindaba per una zona libera da armi nucleari in Africa. Gli attentati dell'11 settembre 2001 e la seguente invasione dell'Iraq del marzo 2003 convinsero Gheddafi a cercare una distensione nei rapporti tra la Libia e le potenze occidentali: dopo lunghe trattative, nel gennaio del 2004 esperti nucleari americani e britannici provvidero a smantellare gli impianti di ricerca libici, ed il paese si sottomise ai protocolli stabiliti dall'AIEA.\nGovernato da una dittatura militare, il Brasile inizi\u00f2 a pianificare un proprio programma nucleare militare a partire dal 1964, nonostante il 14 febbraio 1967 il paese avesse siglato e ratificato il trattato di Tlatelolco per la costituzione di una zona libera da armi nucleari in tutto il sud e centro America; sfruttando l'importazione legale di tecnologie nucleari dalla Germania ovest, un programma militare segreto (\"operazione Solim\u00f5es\") fu avviato concretamente nel 1975: furono costruiti impianti per l'arricchimento dell'uranio e la produzione di plutonio, oltre ad un vasto complesso per i test nucleari (\"Campo de Provas Brigadeiro Velloso\") nei pressi della Serra do Cachimbo, nel cuore dell'Amazzonia. Con il ritorno ad un governo civile, il Brasile abbandon\u00f2 il suo programma militare a partire dal 1988, con un apposito articolo della nuova costituzione che ammetteva solo le attivit\u00e0 nucleari pacifiche; il paese ader\u00ec al TNP il 18 settembre 1998.\nAnche come risposta all'analogo programma brasiliano, la giunta militare al governo in Argentina avvi\u00f2 un proprio programma nucleare militare nel 1978; furono realizzati centri di ricerca e per la produzione di plutonio, ma il ritorno ad un governo civile nel 1983 pose fine al programma militare, che fu cancellato. L'Argentina ratific\u00f2 il trattato di Tlatelolco il 18 gennaio 1994 (pi\u00f9 di ventisei anni dopo averlo firmato), ed ader\u00ec al TNP il 10 febbraio 1995.\nNonostante avesse sottoscritto il TNP il 1\u00ba luglio 1968, la Romania del dittatore Nicolae Ceau\u0219escu avvi\u00f2 un programma nucleare militare segreto a partire dai primi anni 1980, presso il centro di ricerca nucleare di M\u0103gurele e sotto la stretta supervisione della Securitate; fu prodotto plutonio ed uranio arricchito, ma nessun ordigno fu mai assemblato. Con la caduta di Ceau\u0219escu nel dicembre del 1989 il programma fu cancellato, e tutti gli impianti nucleari romeni aperti alle ispezioni dell'AIEA.\nNei primi anni 1980 il governo algerino valut\u00f2 la possibilit\u00e0 di dotarsi di armi nucleari: due nuovi reattori furono costruiti tra il 1985 ed il 1990 con l'assistenza di Cina ed Argentina, ma il paese sub\u00ec forti pressioni internazionali perch\u00e9 sottoponesse il suo programma nucleare al controllo dell'AIEA. Il 12 gennaio 1995 l'Algeria ader\u00ec al TNP, e successivamente ratific\u00f2 anche il trattato di Pelindaba.\nStati sospettati di possedere un programma nucleare militare.\nNel 1980 esperti statunitensi avanzarono il sospetto che il regime di Francisco Franco avesse intrapreso un programma nucleare militare segreto a partire dai primi anni sessanta, cancellandolo poi di propria volont\u00e0 poco dopo il 1970; ci\u00f2 era in parte motivato dal rifiuto della Spagna di aderire al TNP nel 1968, anche se non esiste nessuna prova certa dell'esistenza di un programma nucleare militare spagnolo. La Spagna ader\u00ec poi al TNP il 5 novembre 1987.\nNon ci sono prove che il governo saudita abbia mai avviato un proprio programma nucleare, sebbene accuse in tal senso siano state pi\u00f9 volte avanzate; gran parte di queste accuse si basano sulle dichiarazioni rilasciate da Mohammed al Khilewi, un diplomatico saudita che defezion\u00f2 in favore degli Stati Uniti nel 1994: Khilewi afferm\u00f2 che un programma nucleare militare saudita fu avviato nel 1975, oltre al fatto che durante gli anni ottanta il governo di Riad finanzi\u00f2 i programmi nucleari di Iraq e soprattutto Pakistan. Le affermazioni di Khilewi hanno trovato pochi riscontri, e generalmente gli analisti sostengono che l'Arabia Saudita dispone di risorse e conoscenze in campo nucleare troppo limitate per poter avviare un programma militare; il governo saudita sottoscrisse il TNP il 3 ottobre 1988.\nIl programma nucleare civile iraniano inizi\u00f2 sul finire degli anni cinquanta, quando con l'aiuto degli Stati Uniti fu costruito un centro di ricerca a Teheran, mentre sul finire degli anni settanta fu avviata a Bushehr la costruzione di un primo reattore nucleare; il governo dello sci\u00e0 Mohammad Reza Pahlavi firm\u00f2 il TNP il 1\u00ba luglio 1968, ratificandolo poi nel febbraio del 1970. La rivoluzione iraniana del 1979 e la lunga guerra con l'Iraq bloccarono lo sviluppo del nucleare in Iran, che riprese solo alla met\u00e0 degli anni novanta: la nuova repubblica islamica dell'Iran avvi\u00f2 cooperazioni in campo nucleare con Pakistan e Cina, mentre la Russia collabor\u00f2 alla ripresa dei lavori del reattore di Bushehr; gli Stati Uniti, tuttavia, avanzarono sospetti che il programma nucleare iraniano nascondesse propositi militari, ed intrapresero manovre diplomatiche per ostacolarlo. Il 14 agosto 2002 il Consiglio Nazionale della Resistenza Iraniana (organismo contrario al regime islamico di Teheran) rivel\u00f2 la presenza in Iran di siti nucleari tenuti segreti e dediti all'arricchimento dell'uranio: fu avviato un ciclo di ispezioni da parte dell'AIEA, mentre diversi Stati si fecero promotori di colloqui diplomatici con le autorit\u00e0 iraniane per portare ad una sospensione del programma nucleare. Dopo una volontaria interruzione, l'Iran riprese il programma di arricchimento a partire dall'agosto del 2005, sostenendo che esso era diretto unicamente a rifornire il reattore civile di Bushehr (completato poi nell'agosto del 2010); le discussioni sul programma nucleare iraniano furono portate al Consiglio di Sicurezza dell'ONU, che, con la risoluzione 1929 del 9 giugno 2010, inflisse sanzioni economiche al paese per la scarsa collaborazione con gli ispettori dell'AIEA.\nFonti di intelligence israeliane ed americane hanno pi\u00f9 volte indicato la Siria come uno Stato interessato a sviluppare armamenti atomici, anche se i dati disponibili indicano che il paese non dispone delle conoscenze tecniche adeguate. La Siria ratific\u00f2 il TNP il 24 settembre 1968, ma, sebbene un'agenzia nazionale per il nucleare fosse stata istituita gi\u00e0 nel 1976, un primo abbozzo di programma non fu iniziato prima del 1996, quando un piccolo reattore per la ricerca scientifica fu attivato nei pressi di Damasco con l'aiuto della Cina; nonostante l'interesse dei militari per il programma nucleare, ristrettezze economiche e mancanza di appoggi internazionali in materia impedirono che esso potesse svilupparsi. Il 6 settembre 2007, aerei israeliani attaccarono installazioni siriane nel governatorato di Deir el-Zor, nel nord-est del paese, distruggendole completamente: il sito, noto come \"Al-Kibar\", fu indicato da fonti dell'intelligence americane come un reattore nucleare destinato alla produzione di plutonio, costruito con l'appoggio della Corea del Nord; il governo siriano neg\u00f2 fermamente che il sito avesse a che fare con il programma atomico nazionale, anche se ispettori dell'AIEA che visitarono Al-Kibar nel giugno del 2008 rilevarono elementi che facevano pensare alla presenza di un reattore nucleare tra le installazioni bombardate."}
{"id": "2830277", "revid": "287204", "url": "https://it.wikipedia.org/wiki?curid=2830277", "title": "Ed (Ed, Edd &amp; Eddy)", "text": ""}
{"id": "2830279", "revid": "174925", "url": "https://it.wikipedia.org/wiki?curid=2830279", "title": "San Gregorio di Narek", "text": ""}
{"id": "2830283", "revid": "149587", "url": "https://it.wikipedia.org/wiki?curid=2830283", "title": "Cosbana nel Collio", "text": ""}
{"id": "2830285", "revid": "149587", "url": "https://it.wikipedia.org/wiki?curid=2830285", "title": "Albaro Vescov\u00e0", "text": ""}
{"id": "2830289", "revid": "144796", "url": "https://it.wikipedia.org/wiki?curid=2830289", "title": "Contea di Hohengeroldseck", "text": "La Contea di Hohengeroldseck fu uno stato tedesco del Sacro Romano Impero dal 1277 al 1806, situato ad ovest del moderno Baden-W\u00fcrttemberg.\nStoria.\nLa dinastia dei signori di Hohengeroldseck si svilupp\u00f2 a partire dal XII secolo attorno al castello di Hohengeroldseck. Alla morte di Walter, signore di Geroldseck, nel 1277 si verificarono per\u00f2 una serie di controversie circa la successione del suo trono ed il territorio sub\u00ec alcune divisioni, passando in gran parte in mano alla linea dei conti di Lahr-Mahlberg.\nNel 1426 il territorio pass\u00f2 alla linea dei conti di Moers-Saarwerden e nel 1497 conflu\u00ec nel Baden. Con l'estinzione anche di questa linea, il territorio pass\u00f2 nel 1634 ai conti di Kronberg. All'estinzione della casata dei conti di Kronberg nel 1692, dopo un tentativo fallito da parte del Baden di annettere il territorio ai propri domini, Hohengeroldseck divenne dal 1705 feudo degli Asburgo i quali lo concessero al barone Karl Kaspar von Leyen-Adendorf che venne elevato al rango di conte in quell'occasione.\nNel 1711 il dominio divenne contea imperiale e tale rimase sino allo scoppio della Rivoluzione Francese quando entr\u00f2 nell'orbita della Confederazione del Reno divenendo un principato."}
{"id": "2830290", "revid": "119707648", "url": "https://it.wikipedia.org/wiki?curid=2830290", "title": "Dannenberg", "text": "Dannenberg (Elbe) \u00e8 una citt\u00e0 della Bassa Sassonia, in Germania.\nAppartiene al circondario di L\u00fcchow-Dannenberg ed \u00e8 parte della Samtgemeinde Elbtalaue."}
{"id": "2830291", "revid": "297745", "url": "https://it.wikipedia.org/wiki?curid=2830291", "title": "Gradiscutta in Val Vipacco", "text": ""}
{"id": "2830295", "revid": "110157", "url": "https://it.wikipedia.org/wiki?curid=2830295", "title": "Wustrow (Wendland)", "text": "Wustrow (Wendland) \u00e8 una citt\u00e0 di 3.021 abitanti della Bassa Sassonia, in Germania.\nAppartiene al circondario (\"Landkreis\") di L\u00fcchow-Dannenberg (targa DAN) ed \u00e8 parte della comunit\u00e0 amministrativa (\"Samtgemeinde\") di L\u00fcchow (Wendland)."}
{"id": "2830301", "revid": "599013", "url": "https://it.wikipedia.org/wiki?curid=2830301", "title": "Jan Nolten", "text": "Professionista tra il 1952 ed il 1959, conta la vittoria di due tappe al Tour de France e una al Giro d'Italia.\nCarriera.\nCorse per la Locomotief, la Mercier, l'Alpa, la Girardengo, la Condor e l'Eroba, distinguendosi come scalatore. Le principali vittorie da professionista furono due tappe al Tour de France, una nel 1952 e una nel 1953, e una tappa al Giro d'Italia 1956. Il suo duello con Fausto Coppi nella tappa del Puy de D\u00f4me al Tour del 1952 \u00e8 ricordato in un monumento ivi posto."}
{"id": "2830309", "revid": "648716", "url": "https://it.wikipedia.org/wiki?curid=2830309", "title": "Equirria", "text": "Gli Equirria (anche detti Ecurria, dal latino \"equicurria\", cio\u00e8 corse dei cavalli) erano una festivit\u00e0 romana in onore di Marte, voluta da Romolo.\nFestivit\u00e0.\nLa leggenda vuole che gli Equirria furono indetti per la prima volta proprio da Romolo stesso, in onore del proprio padre, il dio Marte, fatto testimoniato dal ritrovamento di antichi calendari romani, incisi nella pietra, dove entrambi sono raffigurati.\nGli Equirria erano parte di una serie di festivit\u00e0 che scandivano alcuni momenti di passaggio dell'anno, come i Mamuralia (14 o 15 marzo), gli Agonalia (17 marzo), Tubilustrium (23 marzo), gli October Equus (15 ottobre) e gli Armilustrium (19 ottobre), tutte festivit\u00e0 che segnavano il passaggio da o alla stagione invernale, e quindi da o alla stagione militare.\nLuoghi di svolgimento.\nLe corse degli Equirria si tenevano al Campo Marzio, probabilmente nel \"Trigarium,\" terreno di allenamento alle gare equestri ubicato nel margine nordoccidentale del Campo Marzio, al di fuori dal Pomerium, che segnava i confini sacri di Roma, dove l'esercito in armi non poteva entrare.\nVi sono anche altre tesi che sostengono che questi giochi si tenessero nel Tarentum, luogo dove originariamente si tenevano i Ludi Tarentini, che pi\u00f9 tardi diventeranno i \"Ludi Saeculares\", oppure vicini all'Altare di Marte.\nQuale che fosse il luogo originario in epoche pi\u00f9 recenti gli Equirria vennero trasferiti dal Campo Marzio al Celio, al riparo dalle inondazioni del Tevere."}
{"id": "2830311", "revid": "729019", "url": "https://it.wikipedia.org/wiki?curid=2830311", "title": "Torri del Cremlino di Mosca", "text": "Elenco delle torri del Cremlino di Mosca.\nTorre Borovickaja.\nLa torre Borovickaja () \u00e8 una torre angolare attraversata da un passaggio, collocata nella zona occidentale delle Mura del Cremlino. Deve il suo nome alla collina Borovickij (), uno dei sette colli sui quali sorge Mosca. La torre fu costruita nel 1490 - sui resti di una pi\u00f9 antica porta del Cremlino - dall'architetto svizzero-italiano Pietro Antonio Solari su ordine dello zar Basilio III di Russia. Nel 1658, per ordine dello zar Alessio I di Russia, la torre fu rinominata \"Predte\u010denskaja\" (dal termine ovvero \"il precursore\"\"\") in onore della chiesa di Giovanni Battista il Precursore, che sarebbe stata in seguito demolita per far luogo alla costruzione del Palazzo dell'Armeria. La nuova denominazione, comunque, non divenne mai popolare. Nel 1812, la torre fu danneggiata da un'esplosione avvenuta durante la ritirata napoleonica dalla Russia. Durante il periodo 1817-1819 la torre fu restaurata dall'architetto Osip Bove. Nel 1935, i sovietici installarono una stella rossa sulla sommit\u00e0. Includendo la stella, l'altezza della torre raggiunge i 54,05 metri.\nCoordinate geografiche: .\nTorre Vodovzvodnaja.\nLa torre Vodovzvodnaja () \u00e8 una torre angolare situata nella zona sudoccidentale del Cremlino, in posizione dominante rispetto alla Moscova.\nFu costruita nel 1488 dall'architetto italiano Antonio Gislardi (noto in Russia anche come Anton Friazin). Originariamente, la torre era denominata \"Sviblova\" (\u0421\u0432\u0438\u0431\u043b\u043e\u0432\u0430 \u0431\u0430\u0448\u043d\u044f), dal nome della famiglia di boiardi Sviblov, che a lungo aveva vissuto in una casa adiacente alla torre sul lato del Cremlino. La torre fu poi rinominata Vodovzvodnaja nel 1633 in seguito all'installazione di un macchinario per il rifornimento dell'acqua (\"vodovzvodnaja\" pu\u00f2 essere infatti tradotto con la locuzione \"sollevamento d'acqua\"). Nel 1805 la torre fu smantellata in seguito all'eccessivo degrado e ricostruita da capo. Nel 1812, l'esercito francese in ritirata la danneggi\u00f2 profondamente. La torre fu restaurata tra il 1817 ed il 1819 da Osip Bove.\nLa torre \u00e8 alta 61,85 m. \nCoordinate geografiche: .\nTorre Blagove\u0161\u010denskaja.\nLa torre Blagove\u0161\u010denskaja (), anche nota come la Torre dell'Annunciazione, \u00e8 stata costruita tra il 1487 ed il 1488. Alla sua base si trovano lastre di pietra calcarea risalenti ancora al XIV secolo, epoca in cui il Cremlino di Mosca era di pietra bianca. Durante il regno di Ivan il Terribile, la torre veniva usata come prigione. Il nome della torre deriva dalla miracolosa Icona dell'Annunciazione - che un tempo ivi era custodita - ed \u00e8 stato inoltre associato alla Chiesa dell'Annunciazione, annessa alla torre all'inizio del XVIII secolo e demolita nel 1932. Durante il XVII secolo, vennero costruite nelle vicinanze le porte di Portomoyniye, per permettere alle lavandaie di corte di raggiungere il salto di Portomoiny sulla Moscova per sciacquare i panni. Le porte furono murate nel 1813.\nLa torre raggiunge un'altezza di 30,7 metri, che diventano 32,45 considerando la banderuola che nel 1932 sostitu\u00ec la croce originaria.\nCoordinate geografiche: .\nTorre Tajnickaja.\nLa torre Tajnickaja (; talvolta denominata anche come \u0412\u043e\u0434\u044f\u043d\u0430\u044f \u0431\u0430\u0448\u043d\u044f, traslitt. \"Vodjanaja ba\u0161nja\" ovvero \"Torre dell'Acqua\") \u00e8 una torre perimetrale del lato meridionale del Cremlino di Mosca. \nFu costruita nel 1485 da Antonio Gilardi come porta del Cremlino di pietra bianca Dmitrij Donskoj. L'originaria Torre Tajnickaja era dotata di un pozzo d'acqua segreto e di un tunnel sotterraneo che conduceva alla Moscova: da ci\u00f2 deriva la denominazione attuale, che in russo significa appunto \"torre segreta\". \nNel 1770 la torre fu smantellata in concomitanza con la costruzione del Gran Palazzo del Cremlino, progettato da Vasilij Ba\u017eenov e ricostruita durante gli anni settanta del Settecento. \nTra il 1930 ed il 1933 la porta d'accesso fu murata ed il pozzo riempito.\nLa Torre \u00e8 alta 38,4 m.\nCoordinate geografiche: .\nPrima torre senza nome.\nLa prima torre senza nome () fu costruita vicino alla Tajnickaja durante gli anni ottanta del XV secolo.\nAssolveva funzione prettamente difensiva. Nel 1547 la torre fu distrutta da un incendio causato dall'esplosione della polvere da sparo ivi stipata; la ricostruzione avvenne durante il corso del XVII secolo.\nNel 1770 la torre fu smontata in modo da creare spazio per la costruzione del Gran Palazzo del Cremlino. Una volta terminata la costruzione del palazzo, la torre venne ricostruita nel 1783, pi\u00f9 vicina alla Torre Tajnickaja. \nNel 1812, la torre fu fatta saltare dalle truppe napoleoniche in ritirata, ma fu in breve restaurata nelle sue forme originali dall'architetto Osip Bove.\nLa torre raggiunge un'altezza di 34,15 m.\nCoordinate geografiche: .\nSeconda torre senza nome.\nLa seconda torre senza nome () fu eretta verso la met\u00e0 del XV secolo con esclusivi scopi difensivi. Nel 1680, una struttura quadrangolare ed un tetto piramidale fortemente inclinato - dotato di torretta d'osservazione - furono aggiunti nella porzione superiore della torre. L'insieme \u00e8 coronato da una cuspide a otto spicchi ed una banderuola.\nCoordinate geografiche: .\nTorre Petrovskaja.\nLa torre Petrovskaja () deve la propria denominazione alla Chiesa del Metropolita Pietro, parte della missione del Monastero di Ugre\u0161i (ora Dzer\u017einskij), situata all'interno del Cremlino nei pressi della torre stessa.\nLa torre venne distrutta dal fuoco dei cannoni durante l'invasione polacca del 1612 e successivamente restaurata. Nel 1771 fu demolita nuovamente per lasciare spazio al nascente Gran Palazzo del Cremlino, e per la seconda volta ristabilita nel 1783. Osip Bove cur\u00f2 infine l'ultimo restauro nel 1818, durante gli interventi di ripristino delle torri danneggiate nel 1812 dai soldati napoleonici in ritirata da Mosca.\nLa Torre Petrovskaja veniva usata come edificio di servizio dai giardinieri del Cremlino. La torre raggiunge l'altezza di 27,15 m.\nCoordinate geografiche: .\nTorre Beklemi\u0161evskaja.\nLa Torre Beklemi\u0161evskaja (, nota anche come \u041c\u043e\u0441\u043a\u0432\u043e\u0440\u0435\u0446\u043a\u0430\u044f \u0431\u0430\u0448\u043d\u044f, trasl. \"Moskvoreckaja ba\u0161nja\" ovvero \"Torre Moskvoreckaja\") \u00e8 una torre angolare situata a sud-est del Cremlino, presso il fiume Moscova.\nLa torre fu costruita tra il 1487 ed il 1488 dall'architetto italiano Marco Ruffo. \nDeve il suo nome al boiardo Ivan Nikitini\u010d Beklemi\u0161, la cui abitazione era adiacente alla torre dalla parte del Cremlino. La torre fu costruita per proteggere il guado e l'attraversamento della Moscova. \nSi trovava al di sotto della torre il cosiddetto sotterraneo \"d'ascolto\", utilizzato per prevenire che eventuali nemici potessero raggiungere il Cremlino scavando un passaggio. \nDurante la Rivoluzione d'Ottobre del 1917 la vetta della torre fu danneggiata da una bomba, ma venne ripristinata l'anno successivo per mano dell'architetto I. V. Rylskij.\nLa torre \u00e8 alta 46,2 m.\nCoordinate geografiche: .\nTorre Konstantino-Eleninskaja.\nLa torre Konstantino-Eleninskaja () \u00e8 situata sul lato orientale delle mura del Cremlino e domina la cosiddetta Scarpata di Basilio (), che ha inizio dalla Piazza Rossa e termina sulla Moscova. \nLa torre fu costruita nel 1490 dall'architetto svizzero Pietro Antonio Solari con funzione portale per il Cremlino in pietra bianca. Deve la propria denominazione alla Chiesa di Costantino ed Elena, risalente alla seconda met\u00e0 del XVII secolo e demolita in et\u00e0 sovietica nel 1928.\nLa torre era dotata di fornici e di ponte levatoio protetti costantemente dalle guardie. Tra la fine del XVIII secolo e l'inizio del XIX, le porte furono tamponate ed il ponte dismesso.\nLa torre raggiunge un'altezza di 36,8 m.\nCoordinate geografiche: .\nTorre Nabatnaja.\nLa torre Nabatnaja () \u00e8 una torre della sezione sudorientale delle Mura del Cremlino, costruita nel 1495. Raggiunge l'altezza di 38 metri.\nLa torre ha a lungo alloggiato nella propria sommit\u00e0 una campana utilizzata per avvisare la cittadinanza in caso di incendio o altri avvenimenti d'emergenza che accadevano all'interno del Cremlino o della Piazza Rossa. Il termine \"Nabatnaja\", deriva infatti dall'antico lemma russo \u043d\u0430\u0431\u0430\u0442 (\"nabat\") che significa \"allarme\".\nNel 1680 il maestro campanario Fedor Dmitriev fuse la cosiddetta campana Nabatnij (campana d'allarme), dal peso di 150 pud - equivalenti a 2,45 tonnellate - e provvedette alla sua installazione. La campana in seguito si danneggi\u00f2 e fu nuovamente forgiata da Ivan Motorin il 30 giugno 1714. Il suono della campana funse da segnale per le spontanee sollevazioni dei moscoviti durante la peste bubbonica del 1771, rivolte che sarebbero in seguito divenute famose come la rivolta della peste.\nSu ordine di Caterina la Grande, il batacchio della campana fu rimosso dopo queste insurrezioni. La campana muta rimase comunque collocata nella propria sede originaria per ulteriori trent'anni. Agli inizi del XIX secolo fu rimossa e trasferita nell'Arsenale del Cremlino, dove tutt'oggi \u00e8 ospitata nel vestibolo.\nCoordinate geografiche: .\nTorre Carskaja.\nLa torre Carskaja (, ossia \"Torre dello Zar\") \u00e8 la pi\u00f9 recente e la pi\u00f9 piccola tra le torri; la sua costruzione risale al 1680. Non \u00e8 una vera e propria torre, \u00e8 piuttosto un baldacchino di pietra, una camera aperta - coperta da un tetto a tenda - posizionata direttamente al di sopra delle mura. In precedenza, era collocata al suo posto una torretta in legno, dalla quale la leggenda vuole che lo zar Ivan il Terribile si affacciasse per osservare ci\u00f2 che accadeva nel frattempo sulla Piazza Rossa. Da qui la denominazione di \"Torre dello Zar\". Si possono notare le fasce in pietra bianca intorno alle colonne, le piccole piramidi angolari coronate da bandiere dorate e l'importante tetto a tenda coronato da una banderuola aurea.\nCoordinate geografiche: .\nTorre Spasskaja.\nLa torre Spasskaja (, ossia \"Torre del Salvatore\"), situata nella porzione orientale delle mura, \u00e8 la torre principale ed \u00e8 attraversata da un passaggio. Domina la Piazza Rossa. \nLa torre Spasskaja fu costruita nel 1491 dall'architetto Pietro Antonio Solari. Inizialmente era denominata Torre Frolovskaja, in onore della Chiesa di Frol e Lavr, interna al Cremlino di Mosca (ad oggi non pi\u00f9 esistente). L'attuale denominazione della torre \u00e8 invece riferita all'icona di \"Spas Nerukotvornij\" (Divino Salvatore), che era stata collocata al di sopra del portale della torre stessa nel 1658 (attualmente non pi\u00f9 presente nella stessa collocazione).\nLa torre Spasskaja fu la prima ad essere coronata con tetto spiovente tra il 1624 ed il 1625 da Ba\u017een Ogurcov e Christopher Galloway (quest'ultimo, scozzese, oltre che architetto era anche orologiaio). Secondo numerose testimonianze storiche, l'orologio visibile sulla torre \u00e8 stato installato in un periodo antecedente al 1585. \u00c8 spesso semplicemente indicato come l'Orologio del Cremlino ().\nNel 1935, fu posizionata una stella rossa sulla sommit\u00e0 della torre. \nInclusa la stella, l'altezza raggiunta dalla torre Spasskaja \u00e8 di 71 metri.\nCoordinate geografiche: .\nTorre Senatskaja.\nLa torre Senatskaja () fu costruita nel 1491 da Pietro Antonio Solari con funzioni puramente difensive: protegge infatti il Cremlino dal lato della Piazza Rossa. A lungo rimase senza nome: fu solo nel 1787 - in corrispondenza con la costruzione del Senato del Cremlino ad opera di Matvej Kazakov - che ricevette l'attuale denominazione.\nAll'interno, nel corpo centrale della torre si trovano tre livelli di stanze voltate. Nel 1860 il tetto piano della torre fu sormontato con un tetto a spioventi coronato da una banderuola dorata.\nLa torre raggiunge l'altezza di 34,3 m.\nCoordinate geografiche: .\nTorre Nikol'skaja.\nLa torre Nikol'skaja (), una delle torri del Cremlino di Mosca attraversate da un passaggio, si trova nella porzione orientale delle mura. Vicina al Museo Storico di Stato, domina la Piazza Rossa.\nLa torre fu costruita nel 1491 ad opera dell'architetto Pietro Antonio Solari. Deve il proprio nome al Monastero Greco di Nikolaevskij (Nikolskij), non pi\u00f9 presente in loco. Nel 1806 la torre fu ricostruita secondo caratteri neogotici dall'architetto Carlo Rossi. Nel 1812 la sommit\u00e0 della torre fu distrutta dalle truppe napoleoniche in ritirata; il restauro fu curato nel 1816 da Osip Bove.\nFu nuovamente danneggiata in maniera grave dal fuoco d'artiglieria durante la Rivoluzione d'Ottobre nel 1917 e successivamente restaurata da Nikolaj Markovnikov.\nNel 1935 fu installata sulla sommit\u00e0 della torre una stella rossa.\nInclusa la stella, la torre \u00e8 alta 70,4 m.\nCoordinate geografiche: .\nTorre Arsenal'naja angolare.\nLa torre Arsenal'naja angolare () fu costruita nel 1492 dall'architetto Pietro Antonio Solari, noto in Russia come P\u00ebtr Frjazin.\nLa costruzione di tale torre permise di completare la linea difensiva del Cremlino dalla parte della Piazza Rossa. Fu chiamata a lungo \"Torre Sobakin\", fino agli inizi del XVIII secolo, in onore del boiardo Sobakin, la cui casa era costruita nelle adiacenze all'interno della cinta muraria.\nLa definizione di Torre Arsenal'naja angolare deriva naturalmente dalla costruzione dell'Arsenale del Cremlino di Mosca. La torre tuttora \u00e8 dotata di un pozzo d'acqua segreto.\nNel 1707, in seguito alla minaccia di un'invasione svedese, le bocche da fuoco della torre furono allargate al fine di poter ospitare artiglieria pesante. Nel 1812, anche la torre Arsenal'naja angolare fu danneggiata dalle truppe napoleoniche. Fu ristrutturata tra il 1816 ed il 1819 da Osip Bove.\nLa torre \u00e8 alta pi\u00f9 di 60 m.\nCoordinate geografiche: .\nTorre Arsenal'naja mediana.\nLa torre Arsenal'naja mediana () fu costruita nel 1495. \u00c8 situata nella zona settentrionale delle mura del Cremlino e domina i Giardini di Alessandro.\n\u00c8 situata sul sito che ospitava una precedente torre d'angolo risalente al regno di Demetrio di Russia. Ottiene l'attuale denominazione dopo il completamento dell'Arsenale del Cremlino di Mosca verso la met\u00e0 del XVIII secolo. Originariamente era invece chiamata la \"Torre sfaccettata\" proprio a causa del suo aspetto esteriore. Nel 1680, fu aggiunto alla torre un posto di osservazione dotato di un piccolo tetto piramidale.\nNel 1821, quando furono sistemati i Giardini di Alessandro, fu sistemata ai piedi della torre una grotta artificiale, disegnata da Osip Bove.\nCoordinate geografiche: .\nTorre Troickaja.\nLa torre Troickaja () \u00e8 una torre attraversabile posta al centro delle mura nordoccidentali del Cremlino di Mosca, rivolta verso i Giardini di Alessandro.\nLa torre fu costruita tra il 1495 ed il 1499 dall'architetto italiano Aloisio da Milano, noto in Russia come Aleviz Frjazin Staryj. Ebbe numerose denominazioni durante i secoli, tra cui Rizopolo\u017eenskaja, Znamenskaja e Karetnaja. L'attuale denominazione per\u00f2 risale al 1658 dalla Troickaja, la locanda di posta () interna al Cremlino.\nIl basamento a due livelli ospit\u00f2 una prigione durante il XVI ed il XVII secolo. Il ponte Troickij, protetto dalla torre Kutaf'ja, conduce fino alle porte della torre. Tra il 1585 ed il 1812 vi fu anche posizionato un orologio sulla sommit\u00e0.\nNel 1707, per timore di un'invasione da parte degli svedesi, le feritoie della torre Troickaja furono allargate, al fine di poter permetter il tiro a cannoni di dimensioni maggiori.\nNel 1935, i sovietici installarono una stella rossa sulla sommit\u00e0 della torre.\nLa torre Troickaja \u00e8 anche la torre pi\u00f9 alta del Cremlino. La sua altezza attuale verso i Giardini di Alessandro \u00e8 - inclusa la stella - di 80 m.\nAttualmente, le porte della torre rappresentano il principale ingresso per i visitatori del Cremlino.\nCoordinate geografiche: \nTorre Kutaf'ja.\nLa torre Kutaf'ja () \u00e8 una torre-barbacane avanzata.\nFu costruita agli inizi del XVI secolo per proteggere il ponte sulla Neglinnaja che conduce alla torre Troickaja. La torre si sviluppava su due livelli (il divisorio tra i quali fu abbattuto nel 1780): il piano superiore era dotato di aperture per poter colpire il nemico ai piedi della torre. Un elegante coronamento in barocco elisabettiano fu aggiunto nel 1685.\nInizialmente la torre era circondata da un fossato con ponti levatoi in grado di condurre alle porte laterali. Un attraversamento verso via Mane\u017enaja fu successivamente aperto ne 1867. In contemporanea, vennero costruite delle aperture arcuate ai lati e una guardiola sul lato sud che sarebbero poi state smantellate durante i restauri del 1974-1977.\nL'altezza raggiunta dalla torre \u00e8 di 13,5 m.\nCoordinate geografiche: .\nTorre Komendantskaja.\nLa torre Komendantskaja () fu completata nel 1495. \nEra in origine chiamata \"Kolyma\u017enaja\", traendo spunto dallo spiazzo in cui le carrozze del Cremlino di Mosca venivano ospitate.\nAssunse l'attuale denominazione - che significa \"Torre del Comandante\", durante il XIX secolo, quando il comandante della citt\u00e0 prese a risiedere nel Palazzo dei Divertimenti. Come tutte le torri del Cremlino, fu coperta con un tetto a spioventi ed una torretta d'osservazione tra il 1676 ed il 1686.\nL'altezza della torre sul lato esterno - rivolto verso i Giardini di Alessandro - \u00e8 di 41,25 m.\nCoordinate geografiche: .\nTorre Oru\u017eejnaja.\nLa torre Oru\u017eejnaja (, \"Torre dell'Armeria\") fu costruita nel 1495. L'attuale denominazione risale al XIX secolo, in seguito alla costruzione dell'attuale Palazzo dell'Armeria. In precedenza era nota come \"Torre Konju\u0161ennaja\" (), in riferimento alle scuderie reali ubicate nelle vicinanze della torre stessa.\nCoordinate geografiche: ."}
{"id": "2830317", "revid": "1543377", "url": "https://it.wikipedia.org/wiki?curid=2830317", "title": "Sci di fondo ai XII Giochi olimpici invernali", "text": "Nello sci di fondo ai XII Giochi olimpici invernali furono disputate sette gare, quattro maschili e tre femminili. Le medaglie assegnate furono ritenute valide anche ai fini dei Campionati mondiali di sci nordico 1976.\nRispetto all'edizione precedente fu introdotta una novit\u00e0 nel programma, gi\u00e0 inserita in quello dei Mondiali del 1974: in campo femminile la staffetta 3x5\u00a0km venne sostituita dalla staffetta 4x5\u00a0km. \nRisultati.\nUomini.\n15 km.\nLa gara di sci di fondo sulla distanza di 15\u00a0km si disput\u00f2 l'8 febbraio; il percorso aveva partenza e arrivo nello \"Stadio del fondo\" di Seefeld in Tirol e presero parte alla competizione 80 atleti.\n30 km.\nLa gara di sci di fondo sulla distanza di 30\u00a0km si disput\u00f2 il 5 febbraio; il percorso aveva partenza e arrivo nello \"Stadio del fondo\" di Seefeld in Tirol e presero parte alla competizione 69 atleti.\n50 km.\nLa gara di sci di fondo sulla distanza di 50\u00a0km si disput\u00f2 il 14 febbraio; il percorso aveva partenza e arrivo nello \"Stadio del fondo\" di Seefeld in Tirol e presero parte alla competizione 59 atleti.\nStaffetta 4x10 km.\nLa gara di staffetta si disput\u00f2 l'11 febbraio; il percorso aveva partenza e arrivo nello \"Stadio del fondo\" di Seefeld in Tirol e presero parte alla competizione 16 squadre nazionali.\nDonne.\n5 km.\nLa gara di sci di fondo sulla distanza di 5\u00a0km si disput\u00f2 il 7 febbraio; il percorso aveva partenza e arrivo nello \"Stadio del fondo\" di Seefeld in Tirol e presero parte alla competizione 44 atlete.\n10 km.\nLa gara di sci di fondo sulla distanza di 10\u00a0km si disput\u00f2 il 10 febbraio; il percorso aveva partenza e arrivo nello \"Stadio del fondo\" di Seefeld in Tirol e presero parte alla competizione 44 atlete.\nStaffetta 4x5 km.\nLa gara di staffetta si disput\u00f2 il 12 febbraio; il percorso aveva partenza e arrivo nello \"Stadio del fondo\" di Seefeld in Tirol e presero parte alla competizione 9 squadre nazionali."}
{"id": "2830318", "revid": "287204", "url": "https://it.wikipedia.org/wiki?curid=2830318", "title": "Edd (Ed, Edd &amp; Eddy)", "text": ""}
{"id": "2830320", "revid": "287204", "url": "https://it.wikipedia.org/wiki?curid=2830320", "title": "Norrt\u00e4lje", "text": "Norrt\u00e4lje \u00e8 una cittadina (\"t\u00e4tort\") della Svezia centrale, situata nella contea di Stoccolma; \u00e8 il capoluogo amministrativo della municipalit\u00e0 omonima.\nSorge a breve distanza dalle coste del mar Baltico, 68 chilometri a nordest di Stoccolma, nella regione chiamata Roslagen."}
{"id": "2830321", "revid": "599013", "url": "https://it.wikipedia.org/wiki?curid=2830321", "title": "Stefano Gioacchini", "text": "Carriera.\nDebutta in Serie B a 17 anni con il , e nel 1995 passa al Cosenza con cui disputa altre due stagioni in cadetteria.\nNel 1997 viene ingaggiato dal , dove con una rete in 18 incontri, d\u00e0 il suo contributo alla promozione dei lagunari in Serie A; nella stagione successiva debutta cos\u00ec in massima serie, disputando 3 spezzoni di partita (una delle quali da titolare, esordio il 20 settembre 1998 in occasione del pareggio interno col ). Nel mercato invernale viene ceduto agli inglesi del Coventry City con i quali disputa 3 partite in Premier League.\nNell'estate 1999 torna in Italia per giocare altre due stagioni di Serie B ancora al Cosenza e poi tre alla , sempre nella serie cadetta.\nDal 2004 scende in Serie C2 giocando con la e poi rimanendo, dopo il cambio di nome della squadra, nella Cisco Roma.\nNel 2006 gioca nel Rieti e dallo stesso anno fino al 2009 ha militato nella Lupa Frascati.\nIn carriera ha totalizzato complessivamente 3 presenze in Serie A, 3 in Premier League e 119 presenze e 6 reti in Serie B."}
{"id": "2830322", "revid": "1124164", "url": "https://it.wikipedia.org/wiki?curid=2830322", "title": "Madonna del Velo (Bergognone)", "text": "La Madonna del Velo \u00e8 un dipinto tempera e olio su tavola (60x40 cm) di Bergognone, databile al 1495-1515 circa e conservata nella Pinacoteca di Brera a Milano.\nDescrizione e stile.\nNon si conoscono la provenienza, anche se presumibilmente dalla Certosa di Pavia, come farebbero intendere le due figure che indossano le vesti dei monaci certosini, e le circostanze della commissione dell'opera, che arriv\u00f2 a Brera nel 1911. In una stanza scura con una tenda, rischiarata da una finestra sullo sfondo oltre la quale si intravede un poetico paesaggio (verosimilmente il Santuario di Santa Maria a Mare delle Isole Tremiti), Maria sta contemplando il figlio che dorme su dei cuscini, mentre solleva un velo trasparente che copriva il Bambino. Il giaciglio si trova su un ripiano in primo piano, dove sono appoggiati anche una mela e un libro, simboli rispettivamente del peccato originale e dell'avverarsi delle Sacre Scritture con la venuta di Cristo. Lo stesso velo dopotutto allude al sudario di Cristo e pertanto alla sua Passione e morte con cui verr\u00e0 redento il peccato di Adamo ed Eva.\nLa tavola \u00e8 esemplificativa dello sviluppo dello stile dell'artista dopo la fine dei lavori alla Certosa di Pavia, quando adott\u00f2 figure dai volumi pi\u00f9 solidi e con pi\u00f9 passaggi chiaroscurali, abbandonando i toni madreperlacei e la tersa luminosit\u00e0 delle prime opere. Innegabile \u00e8 l'adesione alle novit\u00e0 introdotte da Leonardo da Vinci (che fu a Milano dal 1482) soprattutto nel volto della Vergine.\nDel dipinto si conosce anche un esemplare pressoch\u00e9 identico in collezione privata a Milano, che ha fatto pensare a una produzione seriale o semi-seriale di bottega su cartone dell'artista. Dopotutto la posa della mano destra di Maria \u00e8 identica anche ad altre opere, come l'anteriore \"Madonna del Certosino\", sempre a Brera."}
{"id": "2830323", "revid": "2014155", "url": "https://it.wikipedia.org/wiki?curid=2830323", "title": "Ermengarda di Tours", "text": "Origine.\nFiglia primogenita del conte di Tours, Ugo, membro della famiglia degli Eticonidi, che vantavano la loro discendenza dai re merovingi e della moglie Ava o Bava, come risulta dal testamento di Gerardo di Rossiglione, conte di Vienne. La sorella secondogenita di Ermengarda era Adelaide, che prima, come moglie di Corrado il Vecchio, fu contessa di Parigi, e poi, come seconda moglie di Roberto il Forte, marchesa di Neustria.\nBiografia.\nA met\u00e0 ottobre 821, a Diedenhofen, fu data in moglie all'imperatore carolingio Lotario I (795-855), che secondo la \"Vita Hludowici Imperatoris\", era il figlio primogenito dell'imperatore Ludovico il Pio e di Ermengarda (780-818), figlia del conte di Hesbaye, Ingramm (o \"Ingerman\" o \"Enguerrand\", nipote di Rotrude, moglie di Carlo Martello) e di Edvige di Baviera.\nNell'849, due anni prima della sua morte, fece una donazione all'abbazia di Erstein, Alsazia.\nSecondo il cronista Reginone, nell'851, Ermengarda di Tours mor\u00ec. Anche gli \"Annales Xantenses\" e gli \"Annales Formoselenses\" riportano la notizia.Ermengarda fu tumulata nell'abbazia di Erstein, vicino a Strasburgo, in Alsazia.\nFigli.\nErmengarda a Lotario diede otto figli::"}
{"id": "2830327", "revid": "144796", "url": "https://it.wikipedia.org/wiki?curid=2830327", "title": "Filippo Francesco di Leyen", "text": "Biografia.\nFilippo Ignazio Francesco Guglielmo era figlio del conte imperiale Francesco Carlo di Leyen, conte di Hohengeroldseck e di sua moglie, Marianne von Dalberg, nipote di Karl Theodor von Dalberg, futuro primate della Confederazione del Reno.\nQuando suo padre mor\u00ec nel 1775, sino al 1791 egli govern\u00f2 sotto tutela della madre. Nel 1781 il conte Filippo Francesco venne nominato membro dell'Accademia scientifica di Erfurt. Nel 1794 la famiglia fugg\u00ec di fronte all'avanzata delle truppe rivoluzionarie francesi sulla riva destra del Reno e visse vicino a Francoforte sul Meno. Dopo la pace di Luneville del 1801, i beni della contea presenti sulla riva sinistra del fiume Reno vennero annessi dal governo francese ed il conte si trov\u00f2 a dover protestare per queste privazioni subite, ma per tutta risposta ne ricav\u00f2 un netto rifiuto da parte del \"Reichstag\" che gli imputava di non aver contribuito alle spese della guerra della prima coalizione antifrancese. \nIn questo frangente intervenne quindi suo zio che, dopo la costituzione della confederazione renana, ottenne per il nipote l'elevazione a principato del proprio territorio. Malgrado ci\u00f2, nel 1807 il principe Filippo Francesco si port\u00f2 personalmente a Parigi nel tentativo di riottenere la citt\u00e0 di Erfurt e diverse parti della vecchia contea di Hanau. Napoleone si lament\u00f2 coi suoi ministri dell'insaziabilit\u00e0 del principe, ma decise comunque di stanziare per lui la somma di 200.000 franchi in occasione del Congresso dei principi che si tenne per l'appunto ad Erfurt nel 1808.\nIl principato venne per\u00f2 definitivamente soppresso alla caduta del dominio napoleonico dal Congresso di Vienna nel 1814 e dal 1819 pass\u00f2 sotto il granducato di Baden. Come compensazione, nel 1825 il principe ricevette il predicato di \"altezza\" riservato ai primogeniti maschi della sua famiglia.\nFilippo Francesco si ritir\u00f2 a vita privata a Colonia dove mor\u00ec nel 1829, venendo sepolto nel piccolo cimitero nei pressi del castello di Gondorf a Kobern-Gondorf. Un suo busto in bronzo, realizzato dallo scultore polacco Karol Badyna, campeggia dal 2002 nel cortile esterno del castello di Gondorf.\nMatrimonio e figli.\nIl 15 maggio 1788 a Pommersfelden spos\u00f2 la contessa Sofia Teresa di Sch\u00f6nborn-Wiesentheid (15 agosto 1772, Magonza - 4 luglio 1810, Parigi), figlia del conte di Hugo Damian von Sch\u00f6nborn-Wiesentheid e della contessa Maria Anna von Stadion-Warthausen-Thannhausen.\nLa coppia ebbe i seguenti figli:"}
{"id": "2830328", "revid": "291989", "url": "https://it.wikipedia.org/wiki?curid=2830328", "title": "Carlo di Aquitania", "text": ""}
{"id": "2830332", "revid": "120467919", "url": "https://it.wikipedia.org/wiki?curid=2830332", "title": "Metilprednisolone", "text": "Il Metilprednisolone o 6-MP \u00e8 un glucocorticoide sintetico sintetizzato nei laboratori di ricerca della Upjohn di Kalamazoo poi diventato della casa farmaceutica Pfizer e denominato Medrol.\n\u00c8 derivato dalla metilazione sul carbonio in posizione 6 del prednisolone.\nIndicazioni.\nCome la maggior parte dei glucocorticoidi, anche il metilprednisolone possiede attivit\u00e0 antinfiammatoria, immunosoppressiva e antiallergica, sebbene possa essere utilizzato in altre numerose patologie:\nLe 4 metanalisi fin qui condotte sull'uso del metilprednisolone nel trattamento dei traumi spinali danno esiti confondenti e pongono dubbi sulla reale efficacia di questa pratica terapeutica ormai ampiamente diffusa in ambito traumatologico.\nEffetti avversi.\nTrattandosi di un potente glucocorticoide, gli effetti avversi sono quelli dei glucocorticoidi. In casi di terapia particolarmente prolungata, si possono verificare squilibri del bilancio elettrolitico, perdita di calcio e quindi osteoporosi, miopatia, debolezza muscolare, ulcera, esofagite, pancreatite. Viene ritardato il processo di cicatrizzazione, la cute si fa pi\u00f9 sottile, fragile, i vasi sanguigni vengono indeboliti, si ha redistribuzione del grasso corporeo, petecchie, ecchimosi, eritemi facciali. A livello centrale si possono verificare vertigini, cefalea, convulsioni, irregolarit\u00e0 endocrine, variazioni dell'asse ipofisi-surrene."}
{"id": "2830337", "revid": "599013", "url": "https://it.wikipedia.org/wiki?curid=2830337", "title": "Bruno Tognaccini", "text": "Carriera.\nSi distinse come ottmo passista. Le principali vittorie da professionista furono una tappa al Giro d'Italia 1956, una alla Vuelta a Espa\u00f1a 1957, un Giro dell'Umbria e un Trofeo Matteotti. Nel 1957 prese il via a tutti e tre i grandi giri, non riuscendo a concludere solo il Tour de France.\nMuore, a causa di un infarto, a 80 anni."}
{"id": "2830339", "revid": "74801", "url": "https://it.wikipedia.org/wiki?curid=2830339", "title": "Tumba (Svezia)", "text": "Tumba \u00e8 una cittadina (\"t\u00e4tort\") della Svezia centrale, situata nella contea di Stoccolma; \u00e8 il capoluogo amministrativo della municipalit\u00e0 di Botkyrka. \nUna parte del territorio della cittadina di Tumba \u00e8 compreso nei confini della municipalit\u00e0 di Salem."}
{"id": "2830340", "revid": "287204", "url": "https://it.wikipedia.org/wiki?curid=2830340", "title": "Lidingo", "text": ""}
{"id": "2830342", "revid": "1124164", "url": "https://it.wikipedia.org/wiki?curid=2830342", "title": "Matrimonio mistico di santa Caterina d'Alessandria (Bergognone)", "text": "Il Matrimonio mistico di santa Caterina d'Alessandria \u00e8 un dipinto olio su tavola (187,5x129,5\u00a0cm) di Bergognone, databile al 1490 circa e conservato nella National Gallery a Londra.\nStoria.\nLa pala d'altare venne dipinta per un altare della Certosa di Pavia, a cui il Bergognone lavor\u00f2 dal 1488 al 1495. Originariamente era dotata di una cimasa con una \"Piet\u00e0\": acquistata pure dal museo londinese, venne perduta in un naufragio.\nDescrizione e stile.\nMaria in trono, col Bambino in piedi sulle ginocchia, \u00e8 affiancata da due sante: a sinistra santa Caterina d'Alessandria, riconoscibile dalla palma del martirio, la ruota e il gesto di ricevere l'anello mistico con cui si spos\u00f2 con Cristo, e a destra santa Caterina da Siena, riconoscibile per l'abito monastico e il giglio, simbolo di Purezza. Il gesto di santa Caterina d'Alessandria \u00e8 bilanciato dal delicato reggersi per mano di santa Caterina da Siena con la Madonna.\nLa scena \u00e8 ambientata in una sorta di loggiato ligneo, caratterizzato da un soffitto a lacunari con rosette, reso con attenzione al rigore geometrico-prospettico, derivato dalla lezione di Bramante. Il punto di vista ribassato \u00e8 un espediente per conferire maggiore monumentalit\u00e0 alle figure, mentre i delicati trapassi di colore mostrano una ancora debole influenza di Leonardo da Vinci, su una tavolozza dove ancora prevalgono negli incarnati i colori spenti e madreperlacei, tipici della prima produzione di Bergognone. La sintassi della composizione \u00e8 semplice ed essenziale, con un segno analitico. L'incisivit\u00e0 della resa chiaroscurale del panneggio, soprattutto quello chiaro di santa Caterina da Siena, rimandano invece alla scuola ferrarese, mentre i contorni ondulati rimandano a suggestioni del periodo cortese, mai spente in Lombardia."}
{"id": "2830344", "revid": "124900535", "url": "https://it.wikipedia.org/wiki?curid=2830344", "title": "Ferruccio Mariani", "text": "Carriera.\nGiocatore.\nDebutta in Serie B a 19 anni con il di Romeo Anconetani, dove nel 1982 conquista la promozione in Serie A, disputando due stagioni in massima serie. Rimane sotto la \"Torre pendente\" anche dopo la retrocessione del 1984, per conquistare immediatamente la risalita in A. Lo stesso avverr\u00e0 nel biennio successivo, quando Mariani sar\u00e0 uno dei punti fermi del Pisa che disputa la massima serie nel 1985 (retrocedendo) e poi l'anno dopo nella cavalcata che porta nuovamente in neroazzurri in A.\nNel 1987 lascia la Toscana per accasarsi all' dove disputa la sua ultima stagione di Serie A vista la retrocessione degli irpini. Nel 1988 disputa una stagione in Serie B con la .\nNegli anni successivi giocher\u00e0 nelle categorie minori, concludendo la carriera nei campionati professionistici nel 1994 al Viareggio in Serie C2. Nella stagione 1993/94 milita nelle file dello Sporting Benevento, con il quale vince il CND nel girone H. La stagione successiva passa al Fiumicino sempre nel Campionato Nazionale Dilettanti.\nIn carriera ha totalizzato complessivamente 59 presenze e 3 reti in Serie A e 106 presenze e 4 reti in Serie B.\nAllenatore.\nUna volta appese la scarpe al chiodo ha intrapreso la carriera di allenatore. Nel 2001 \u00e8 stato il vice di Luigi Simoni alla guida tecnica dei bulgari del CSKA Sofia; successivamente seguir\u00e0 ancora Simoni sulle panchine di Ancona, Napoli e Siena. In seguito ha allenato in prima persona squadre come , e Sansovino.\nDal 17 febbraio 2011 e fino alla fine del torneo 2010-2011 ha allenato l'Ischia Isolaverde, militante in Serie D. Il 30 ottobre seguente viene chiamato a fare il vice di Giuseppe Giannini al , in Serie B, ruolo ricoperto fino al dicembre successivo. Successivamente ha esperienze come tecnico delle giovanili del Frosinone.\nAssume la carica di vice allenatore del Fondi, di propriet\u00e0 della Unicusano, dal 2014 al 2016, e dove nel marzo 2016 subentra anche sulla panchina della prima squadra, nel campionato di Serie D, al posto di Sandro Pochesci; a fine stagione, dopo aver vinto la Coppa Italia di Serie D, si dimette. La stagione 2016-2017 lo vede come allenatore dei formazione Giovanissimi della Salernitana.\nDal 2017 la ex propriet\u00e0 del Fondi acquisisce la e lo chiama a dirigere la formazione Primavera; il 30 gennaio 2018 subentra, ancora a Pochesci, sulla panchina della prima squadra rossoverde, nel campionato di Serie B. Il 21 febbraio 2018, a causa dei risultati ottenuti nelle tre partite disputate (tutte concluse con una sconfitta), la societ\u00e0 decide di sollevarlo dall'incarico, concedendogli nuovamente la direzione della formazione Primavera e affidando la conduzione tecnica della panchina a Luigi De Canio.\nStatistiche.\nStatistiche da allenatore.\n\"Statistiche aggiornate al 18 febbraio 2018. In grassetto le competizioni vinte.\"\nGiovanili.\n\"Statistiche aggiornate al 29 giugno 2021.\""}
{"id": "2830351", "revid": "74801", "url": "https://it.wikipedia.org/wiki?curid=2830351", "title": "Eker\u00f6", "text": "Eker\u00f6 \u00e8 una cittadina (\"t\u00e4tort\") della Svezia centrale, situata nella contea di Stoccolma; \u00e8 il capoluogo amministrativo della municipalit\u00e0 omonima."}
{"id": "2830352", "revid": "4106", "url": "https://it.wikipedia.org/wiki?curid=2830352", "title": "Port Lyautey", "text": ""}
{"id": "2830354", "revid": "1573940", "url": "https://it.wikipedia.org/wiki?curid=2830354", "title": "William Henry Harrison Miller", "text": "Biografia.\nFu il 40\u00ba procuratore generale degli Stati Uniti sotto il presidente degli Stati Uniti d'America Benjamin Harrison (23\u00ba presidente).\nStudi\u00f2 all'Hamilton College, alla sua morte il corpo venne sepolto al Crown Hill Cemetery"}
{"id": "2830356", "revid": "204012", "url": "https://it.wikipedia.org/wiki?curid=2830356", "title": "William H.H. Miller", "text": ""}
{"id": "2830357", "revid": "122711113", "url": "https://it.wikipedia.org/wiki?curid=2830357", "title": "Operazione Crossroads", "text": "La serie di test nucleari denominati operazione Crossroads si riferisce alle detonazioni nucleari condotte dagli Stati Uniti d'America nell'atollo di Bikini nell'estate del 1946. Lo scopo era quello di indagare l'effetto delle bombe nucleari sul mare e su isole, su navi militari e civili, e di determinare la possibilit\u00e0 di ripararle e decontaminarle.\nLa serie di esplosioni constava di due detonazioni, ognuna con una potenza di 23 kilotoni: \"Able\" esplose ad un'altezza di 151\u00a0m il primo luglio del 1946; \"Baker\" venne fatta esplodere sotto l'acqua a 27\u00a0m di profondit\u00e0 il 28 luglio del 1946. Il terzo scoppio, denominato \"Charlie\", pianificato per il 1947 venne cancellato a causa dell'impossibilit\u00e0 della United States Navy di decontaminare le navi bersaglio dopo il test \"Baker\".\nI test \"Crossroads\" hanno rappresentato rispettivamente la 4\u00aa e la 5\u00aa esplosione nucleare nella storia, condotte dagli Stati Uniti dopo il Trinity test e i bombardamenti atomici di Hiroshima e Nagasaki. Sono stati il primo dei molti test nucleari nelle Isole Marshall, e sono stati i primi ad essere annunciati in anticipo ai mezzi informativi, osservati da un pubblico di invitati, tra questi giornalisti di molti paesi.\nIl risultato pi\u00f9 importante di \"Crossroads\", anche se non ampiamente capito e divulgato al momento, \u00e8 stato l'enorme contaminazione radioattiva di tutte le navi bersaglio causate dall'esplosione subacquea \"Baker\". Si trattava del primo caso di fallout radioattivo immediato e concentrato causato da un'esplosione nucleare. Di solito infatti il \"fallout\" di un'esplosione atmosferica ad alta quota (air burst) \u00e8 globale, trattenuto nella stratosfera per giorni e viene ampiamente disperso. Il chimico Glenn Seaborg, direttore della Commissione per l'energia atomica degli Stati Uniti d'America, dichiar\u00f2 che \"Baker\" era stato \"il primo disastro nucleare del mondo\".\nPer preparare l'atollo alla \"operazione Crossroads\", i residenti delle Bikini vennero deportati su isole disabitate, molto pi\u00f9 piccole, prive della laguna centrale, protetta da barriere coralline, dove non poterono sviluppare la loro pesca tradizionale. Negli anni cinquanta potentissime bombe termonucleari giunsero a cancellare alcune isole delle Bikini, oltre a rendere l'atollo del tutto inadatto all'agricoltura di sussistenza e alla pesca. A causa della contaminazione radioattiva, le isole Bikini rimangono inabitabili ancora nel 2010, anche se vengono visitate sporadicamente da subacquei. Fonti governative USA dichiarano che il personale partecipante ai test \"Crossroads\" \u00e8 stato protetto efficacemente contro la malattia da radiazione acuta, e che la loro aspettativa di vita \u00e8 stata ridotta di circa 3 mesi.\nPrecedenti.\nLa prima proposta per collaudare armi nucleari contro le navi da guerra venne presentata il 16 agosto 1945 da Lewis Strauss, futuro presidente della Commissione per l'energia atomica statunitense. In un appunto interno a James Forrestal, Segretario dell'US Navy, Strauss argomentava: \"Se una prova di questo genere non venisse effettuata, ci saranno interminabili discussioni sul fatto che la flotta di superficie \u00e8 obsoleta di fronte a questa nuova arma e questo costituir\u00e0 un ostacolo per l'assegnazione di stanziamenti adeguati a conservare nel dopoguerra, una marina delle dimensioni che abbiamo pianificato.\" Dal momento che all'epoca erano disponibili poche bombe nucleari (10 in tutto, Strauss suggeriva di disporre un gran numero di navi disperse in una vasta area, in modo da simulare sia gli effetti di una esplosione portuale sia quelli su una flotta in mare aperto. Un quarto di secolo prima, nel 1921, la marina militare statunitense aveva sofferto un grave smacco nelle pubbliche relazioni quando alcuni bombardieri (tra questi i biplani italiani Caproni Ca.33) del generale Billy Mitchell (che riprendeva teorie del generale del Regio Esercito Giulio Douhet) riuscirono ad affondare ogni nave nel corso dell'esercitazione \"Project B\". Il test di Strauss pretendeva dimostrare la capacit\u00e0 di sopravvivenza delle navi, almeno teoricamente; in effetti, l'intera flotta venne affondata o resa inerme dalle atomiche, le navi fortemente danneggiate o immobilizzate persero la capacit\u00e0 di combattere, e i loro rottami divennero cos\u00ec radioattivi da diventare delle bare galleggianti in soli quattro giorni.\nLa Marina vinse il concorso per progettare e controllare i test e l'11 gennaio del 1946, l'ammiraglio William Blandy venne nominato capo dell'unit\u00e0 operativa congiunta (JTF-1) Marina\\Esercito, appena creata, con lo scopo di effettuare le prove che vennero denominate \"Operazione Crossroads\". Il candidato proposto dall'esercito per dirigere le prove, generale Leslie Groves, gi\u00e0 a capo del Progetto Manhattan che aveva diretto la costruzione delle prime bombe atomiche, non ottenne l'incarico.\nSotto pressione dall'esercito, l'ammiraglio Blandy acconsentiva ad aggiungere pi\u00f9 navi nella zona dell'obiettivo rispetto ai desideri della Marina, ma rifiutava la richiesta fatta dal generale dell'USAAF Curtis LeMay riguardo al fatto che \"ogni nave deve avere il suo carico completo di petrolio, munizioni e carburante avio\". L'argomento portato avanti da Blandy era che gli incendi e le esplosioni interne potevano affondare le navi che al contrario dovevano rimanere galleggianti in modo da poter eseguire un'accurata valutazione del danno. Quando Blandy propose una commissione formata soltanto da ammiragli della Marina per valutare i risultati, il senatore McMahon invi\u00f2 un esposto al presidente Harry Truman lamentandosi che non era possibile che la Marina \"fosse l'unico responsabile della conduzione di test che potevano effettivamente determinare la fine della sua stessa esistenza\". Il presidente Harry Truman riconobbe che \"i rapporti stavano dimostrando che i test progettati non sarebbero stati del tutto bilanciati nello stabilire la vulnerabilit\u00e0 della flotta\". Infine Truman impose una commissione civile di revisione che indagasse l'esecuzione della \"Operazione Crossroads\" \"per convincere il pubblico che era una prova condotta con obiettivit\u00e0\".\nOpposizione ai test.\nLa pressione per cancellare la \"Operazione Crossroads\" veniva principalmente da scienziati e diplomatici. Gli scienziati del \"Progetto Manhattan\" che in precedenza propugnavano un test pubblico della bomba invece del suo lancio su una citt\u00e0 giapponese, ora sostenevano che ulteriori prove erano inutili e costituivano un pericolo per l'ambiente. Uno studio dei laboratori di Los Alamos avvertiva che \"l'acqua vicino ad un'esplosione di superficie recente sarebbe diventata una birra delle streghe radioattiva\". Quando osservarono che le prove potevano dimostrare la capacit\u00e0 di sopravvivenza delle navi, pur rimanendo all'oscuro sull'effetto potenzialmente letale delle radiazioni sui marinai, l'ammiraglio Blandy decise di aggiungere alcuni animali sopra e sotto coperta in alcune delle navi, cosa che gener\u00f2 proteste tra gli animalisti.\nIl Segretario di Stato James Byrnes, che un anno prima aveva espresso al fisico Le\u00f3 Szil\u00e1rd la sua convinzione che una dimostrazione pubblica della bomba poteva rendere \"pi\u00f9 malleabile la Russia\" rispetto ai suoi atteggiamenti autoritari in Europa ora affermava esattamente l'opposto: quell'ulteriore esposizione di forza atomica da parte degli Stati Uniti avrebbe predisposto la Russia contro l'accettazione del piano Acheson-Lilienthal. Ad una riunione di gabinetto del 22 marzo riferiva: \"dal punto di vista dei rapporti internazionali sarebbe molto utile il posporre la prova, oppure se si potesse, non effettuarla affatto.\"\nPreparazione.\nGli studiosi che prepararono l'esperimento consigliarono una serie di tre test per studiare gli effetti delle armi nucleari sulle navi, sull'equipaggiamento, e sui materiali. Vennero date le seguenti specifiche per il sito richiesto:\nIl 24 gennaio, l'Ammiraglio Blandy decise che la laguna dell'atollo di Bikini, un atollo delle Isole Marshall facente parte dei Pacific Proving Grounds, sarebbe stata il sito per le due detonazioni del 1946, \"Able\" e \"Baker\". Il test sottomarino profondo \"Charlie\", previsto per la primavera del 1947, doveva avvenire nell'oceano ad ovest delle isole. Le Bikini avevano venti di superficie \"quasi costanti\" che soffiano verso occidente con venti stratosferici verso oriente, e una piccola popolazione facile da muovere. Era sotto il controllo esclusivo degli USA dal 15 gennaio, quando il presidente Harry Truman dichiar\u00f2 gli Stati Uniti come unico affidatario di tutte le isole del Pacifico catturate ai Giapponesi.\nI 167 isolani delle Bikini vennero a conoscenza del loro destino 4 giorni pi\u00f9 tardi, la domenica del 10 febbraio, quando il commodoro Ben H. Wyatt, governatore militare delle isole Marshall, giunse in idrovolante dalle Kwajalein. Riferendosi alle storie bibliche che avevano imparato dai missionari protestanti, il commodoro li paragon\u00f2 ai \"bambini di Israele salvati da Dio dal loro nemico e condotti nella Terra Promessa.\" Non era stato firmato alcun accordo, ma il commodoro rifer\u00ec per telex che \"il loro cacicco locale, denominato in codice \"King Juda\", si alz\u00f2 in piedi e disse che i nativi delle Bikini erano molto orgogliosi dell'essere parte di questa meravigliosa procedura.\" \nIl commodoro Wyatt cerc\u00f2 di far filmare una riproduzione, sotto forma di messinscena pilotata, del meeting del 10 febbraio nel quale i nativi delle Bikini avevano consegnato il loro atollo. Nonostante le sette riprese, Juda accett\u00f2 soltanto di affermare: \"Siamo disposti a partire. Tutto \u00e8 nelle mani di Dio.\" Il giorno dopo gli isolani vennero trasferiti 18 miglia ad est all'atollo di Rongerik, disabitato, cominciando cos\u00ec un esilio che sarebbe divenuto permanente. \nTre famiglie delle Bikini tornarono sull'atollo nel 1974, ma vennero evacuate nuovamente nel 1978 a causa della radioattivit\u00e0 presente nei loro corpi, frutto dei quattro anni di ingestione di cibi contaminati. Nel 2010, l'atollo rimane del tutto disabitato.\nNavi.\nVenne assemblata una flotta di 95 natanti bersaglio, posti nella laguna di Bikini. Al centro del gruppo bersaglio, la densit\u00e0 delle navi era 7,7 navi per km\u00b2, da tre a cinque volte pi\u00f9 grande di quello che la dottrina militare consentirebbe. Si dichiarava esplicitamente di volere soltanto in parte duplicare un ancoraggio realistico, ma di volere misurare piuttosto il danno su diversi tipi di nave come funzione della distanza dall'epicentro dell'esplosione, avendo a disposizione molte possibili distanze (che replicassero ad esempio l'avvicinarsi di navi al porto). La disposizione rifletteva anche il reciproco disaccordo Army/Navy su quante navi ci si poteva permettere di affondare.\nIl gruppo includeva le seguenti unit\u00e0 obsolete della U.S. Navy: quattro corazzate, due portaerei, due incrociatori, undici cacciatorpediniere, otto sommergibili, numerose navi ausiliarie e anfibie, e tre navi tedesche e giapponesi che erano state consegnate in base ai trattati di pace. Le navi portavano una quantit\u00e0 ridotta di munizionamento e di carburante, pi\u00f9 strumenti scientifici per misurare la sovrappressione, il movimento delle navi e la radiazione. Vennero messi animali vivi in alcune delle navi bersaglio tra questi 200 maiali, 204 capre, 5.000 ratti e granaglie contenenti insetti per permettere lo studio degli effetti genetici da parte del National Cancer Institute.\nSoprannomi.\n\"Able\" e \"Baker\" sono le prime due lettere del Joint Army/Navy Phonetic Alphabet, utilizzato dal 1941 fino al 1956. \"Alfa\" e \"Bravo\" sono gli equivalenti nell'attuale alfabeto fonetico NATO. \"Charlie\" \u00e8 la terza lettera in entrambi i sistemi. Testimoni affermano che l'ora della detonazione per ogni test era annunciata come \"H\" o \"How hour\"; ma nella storia ufficiale JTF-1, viene utilizzato il termine \"ora M\" oppure \"ora Mike\".\nLe due bombe erano copie della bomba a implosione di plutonio \"Fat Man\" sganciata su Nagasaki nel 1945. La bomba \"Able\" era chiamata \"Gilda\" ad era stata decorata con un disegno raffigurante Rita Hayworth, stella del film del 1946 \"Gilda\". La bomba \"Baker\" venne chiamata \"Helen of Bikini.\" Il tema della \"femme fatale\" per chiamare armi nucleari, combinante seduzione e distruzione, viene continuato dall'utilizzo in molte lingue del termine bikini, che sin dal 1946 \u00e8 l'indiscutibile parola per intendere un costume da bagno femminile a due pezzi che esisteva sicuramente gi\u00e0 all'epoca dell'Impero Romano, dal momento che \u00e8 raffigurato in un mosaico pompeiano.\nIl nucleo al plutonio usato per la bomba \"Gilda\" era stato soprannominato \"Demon core\" dagli scienziati di Los Alamos, dopo che ben due volte divenne critico in esperimenti del 1945 e del 1946. In entrambi gli incidenti uccise uno scienziato, i morti sono stati Harry K. Daghlian, Jr. e Louis Slotin.\nTest \"Able\" \u2013 1\u00ba luglio 1946.\nBomba sganciata dal bombardiere di Nagasaki.\nAlle ore 09:00 locali la bomba venne sganciata dal bombardiere B-29 Superfortress \"Dave's Dream\" (che prima si chiamava \"Big Stink (B-29)\" del 509th Operations Group) ed esplose 520 piedi sopra la flotta bersaglio, con una potenza di 23 kilotoni. Vennero affondate cinque navi. Due trasporti d'attacco affondarono immediatamente, due cacciatorpediniere in poche ore, e un incrociatore giapponese il giorno seguente. Alcuni dei 114 osservatori della stampa espressero delusione dall'apparente scarso effetto sulle navi. Il \"New York Times\" rifer\u00ec prematuramente, che \"soltanto due vennero affondate, una rovesciata, e 18 erano state danneggiate\".\nIl giorno dopo, il giornale \"Times\" riportava le spiegazioni del Segretario della Marina James Forrestal che adduceva che \"navi pesantemente costruite e corazzate sono difficili da affondare a meno che subiscano un danneggiamento sotto la linea di galleggiamento\". Comunque, la maggiore causa della minore devastazione era stata il fatto che la bomba manc\u00f2 il suo obiettivo di circa 649 metri, colpendo il trasporto d'attacco USS \"Gilliam\" (APA-57). La nave designata, non affondata, era la corazzata \"Nevada\", che era stata dipinta di rosso, e che si trovava a meno di 366 metri da altre 8 navi. Se avesse colpito l'obiettivo sarebbe stato probabile l'affondamento di 9 navi, tra queste due corazzate e una portaerei. Si scopr\u00ec che un difetto nello stabilizzatore di coda della bomba aveva causato l'errore, fatto che scagion\u00f2 l'equipaggio del bombardiere dall'incriminazione per imperizia e negligenza.\nDisposizione dei bersagli nel test \"Able\".\nIn aggiunta alle cinque navi affondate, 14 vennero giudicate aventi seri danni o peggio, generalmente a causa della sovrappressione causata dall'onda d'urto. Tutte eccetto tre delle navi affondate si trovavano entro 1000 iarde (914 m) dal punto di detonazione; all'interno di quel raggio, era importante la direzione dell'asse della nave rispetto all'impatto dell'onda d'urto: ad esempio, la nave #6, il cacciatorpediniere \"Lamson\", affond\u00f2 perch\u00e9 venne colpita dal lato destro, anche se si trovava pi\u00f9 lontana rispetto alle altre sette navi con la poppa verso l'esplosione, che rimasero a galla.\nL'unica grossa nave all'interno del raggio di 1.000 iarde che ebbe danni moderati fu la corazzata giapponese , contrassegnata dal numero #7: costruita in modo da essere resistente, l'orientamento di poppa le forn\u00ec una certa protezione. La \"Nagato\" era stata la nave ammiraglia della Flotta Combinata giapponese all'epoca dell'attacco a Pearl Harbor e cedette tale ruolo alla celebre nei primi mesi del 1942. Dal momento che la bomba sganciata da \"Able\" fall\u00ec il suo bersaglio, quell'affondamento simbolico divenne compito dell'esplosione \"Baker\", tre settimane pi\u00f9 tardi.\nLa nave #10, la portaerei \"Saratoga\", che si trovava lontana a pi\u00f9 di 1.6\u00a0km dall'esplosione, ebbe un grave principio di incendio. Per eseguire un test abbastanza realistico, tutte le navi portavano piccole quantit\u00e0 di carburante e di esplosivi, oltre agli aeroplani. Molte corazzate portavano un idrovolante sul ponte, che poteva essere deposto in mare con una gru, ma la \"Saratoga\" portava diversi aerei da combattimento, con carburante avio molto volatile, sia sul ponte che negli hangar sottostanti. Il fuoco venne estinto e la \"Saratoga\" venne mantenuta a galla per essere usata nello scoppio \"Baker\".\nSe lo paragoniamo a un \"soft target\" urbano come Hiroshima, qualsiasi cosa cos\u00ec vicina alla detonazione della bomba come la \"Saratoga\" si troverebbe sul bordo dell'area letale di 5 psi (forza che demolisce una casa di mattoni, lasciando le fondamenta), all'interno di una tempesta di fuoco ampia circa 3,2\u00a0km. Bisogna ricordare che l'acqua vaporizzata fa da schermo a tutte le radiazioni (luminose, termiche, infrarosse) e che le navi da guerra, rispetto alle strutture civili a terra, sono molto resistenti a esplosioni e fuoco (con l'eccezione della maggior parte delle portaerei).\nRadiazioni.\nCome le tre precedenti detonazioni nucleari \u2013 Trinity, Little Boy (Hiroshima), e Fat Man (Nagasaki) \u2013 il test \"Able\" consistette in una detonazione in aria (\"air burst\"), che venne eseguita ad un'altezza sufficiente per prevenire che i materiali della superficie venissero risucchiati nella palla di fuoco. Quando si esegue un \"air burst\", i prodotti di fissione radioattivi salgono nella stratosfera e si mescolano all'ambiente globale. Con un certo pressappochismo gli \"air bursts\" erano ufficialmente descritti come \"auto-pulenti\" (\"self-cleansing\"). Non vi fu un fallout locale significativo.\nVi fu comunque, un transitorio ma intenso flusso di radiazioni proveniente dalla palla di fuoco incandescente dove avveniva la fissione nucleare, che dur\u00f2 per alcuni secondi. Molte delle navi pi\u00f9 vicine ricevettero dosi di radiazione neutronica e raggi gamma che potevano essere letali per chiunque si trovasse a bordo delle navi, ma le stesse navi non divennero radioattive, eccetto che per attivazione neutronica dei materiali nelle navi, che all'epoca era giudicato un problema minore. Un marinaio nella nave di supporto USS Haven (AH-12) venne scoperto mentre \"dormiva in una doccia di raggi gamma\" proveniente da un souvenir illegale di metallo che aveva sottratto da una nave bersaglio. I neutroni della nube di fuoco avevano reso particolarmente radioattivo quel pezzo di metallo. Dopo un giorno quasi tutte le navi sopravvissute erano state rioccupate. Le ispezioni sulle navi, il recupero della strumentazione, e la mobilizzazione e ri-ormeggio delle navi per il test \"Baker\" test procedevano spediti.\n57 cavie, 109 topi, 146 maiali, 176 capre, e 3.030 topolini bianchi erano stati posti su 22 navi bersaglio in postazioni normalmente occupate dalla gente. 10% degli animali mor\u00ec per l'onda d'urto, 15% venne ucciso dalla radioattivit\u00e0, e un ulteriore 10% venne sacrificati in studi di laboratorio. All'incirca il 35% degli animali mor\u00ec come diretto risultato dell'esplosione o dell'esposizione alle radiazioni.\nAnche se la bomba \"Able\" fall\u00ec il suo bersaglio (la corazzata \"Nevada\"), di circa un miglio, e non riusc\u00ec ad affondare o a contaminare fortemente il battello, la capra #119, appesa all'interno di una torretta di cannone protetta da una forte corazzatura, ricevette una quantit\u00e0 di radiazioni dalla nube di fuoco sufficiente a farla morire quattro giorni dopo di malattia da radiazione (sopravvisse due giorni in pi\u00f9 rispetto alla capra #53 che si trovava sul ponte, non protetta). Se il \"Nevada \" avesse avuto la sua ciurma completa, sarebbe diventata una bara galleggiante, una nave fantasma alla deriva in mare per la mancanza di marinai viventi. In teoria, ogni parte esposta nella nave ricevette circa 10.000 rem di radiazione nucleare iniziale dalla palla di fuoco.. Anche le persone all'interno delle parti pi\u00f9 protette della nave (con una riduzione delle radiazioni del 90%) avrebbero ricevuto una dose letale di circa 1.000 rem.\nTest \"Baker\" \u2013 25 luglio 1946.\nNel test \"Baker\", la bomba venne appesa sotto la nave da sbarco \"LSM-60\" ancorata nel mezzo della flotta bersaglio. \"Baker\" venne detonata 27 m sott'acqua, a met\u00e0 della profondit\u00e0 massima nella zona (54\u00a0m). L'ora \"How/Mike Hour\" venne fissata alle 08:35. Non venne mai trovata una singola parte identificabile della \"LSM-60\"; presumibilmente, venne vaporizzata dalla sfera incandescente. Vennero affondate 10 navi, tra questi l'incrociatore pesante germanico Prinz Eugen che per\u00f2 non affond\u00f2 subito, ma dopo mesi dal test, per l'accumulo di falle nello scafo della nave (non riparabili per l'eccessiva radioattivit\u00e0).\nLe fotografie di \"Baker\" sono tra le pi\u00f9 interessanti tra le immagini di detonazioni nucleari. Il poderoso flash accecante che usualmente illumina l'area bersaglio si verific\u00f2 sott'acqua, divenendo poco visibile. La chiara immagine delle navi davanti all'esplosione e sullo sfondo danno il senso della scala. La grossa nube di Wilson e la colonna verticale sono le caratteristiche distintive dell'esplosione \"Baker\", che rendono queste foto facilmente identificabili. La foto pi\u00f9 famosa mostra un segno dove si trovava la corazzata \"Arkansas\", da 27.000 tonnellate.\nDisposizione dei bersagli nel test \"Baker\".\nL'incrociatore pesante \"Prinz Eugen\" requisito alla Kriegsmarine della Germania nazista, riusc\u00ec a sopravvivere sia al test \"Able\" che a \"Baker\" ma divenne troppo radioattivo per poter essere riparato dalle varie falle. Nel settembre del 1946 venne rimorchiato all'atollo di Kwajalein dove si rovesci\u00f2 in acque poco profonde il 22 dicembre del 1946, cinque mesi dopo \"Baker\". Da allora rimane in quella laguna.\nIl sommergibile \"Skipjack\" \u00e8 stata l'unica nave affondata che si riusc\u00ec a recuperare con pieno successo nell'atollo delle Bikini. Venne rimorchiato fino alla California ma due anni dopo venne affondato di nuovo perch\u00e9 utilizzato come nave bersaglio nella costa nei pressi delle isole Farallon.\nSequenza degli eventi esplosivi.\nL'esplosione \"Baker\" produsse molti fenomeni inusuali, spiegati in una conferenza per standardizzare la nomenclatura e definire nuovi termini da usare correntemente nelle descrizioni e analisi.\nLa sfera incandescente sottomarina form\u00f2 una \"bolla di gas\" che spingeva l'acqua, generando un'onda di impatto idraulica supersonica, che diffondendosi colp\u00ec le navi vicine. Dopo qualche chilometro rallent\u00f2 alla velocit\u00e0 del suono in acqua, pari a circa un miglio per secondo (1600\u00a0m/s). Sulla superficie, quest'onda era visibile come il bordo di un anello di acqua scura in rapida espansione, simile a una macchia di olio scuro (\"slick\"). Dopo la slick si aveva un'increspatura bianca della superficie dell'acqua, pi\u00f9 spettacolare ma meno distruttiva, denominata la \"crack.\"\nQuando il diametro della bolla eguagli\u00f2 la profondit\u00e0 dell'acqua (54\u00a0m), colp\u00ec il fondo marino e la superficie marina simultaneamente. Cominci\u00f2 a scavare un cratere profondo 9 metri e largo pi\u00f9 di 660. All'apice spinse l'acqua su di esso in uno \"spray dome\", che esplose attraverso la superficie come geyser. Questo si verific\u00f2 4 millisecondi dopo la detonazione.\nDurante l'intero primo secondo, la bolla di gas rimosse tutta l'acqua entro un raggio di 152 metri sollevando in aria due milioni di tonnellate di acqua nebulizzata supersonica (singolarit\u00e0 di Prandtl-Glauert) e sabbia del fondo marino. Quando la velocit\u00e0 di espansione della bolla arriv\u00f2 a 762\u00a0m/s (circa Mach 2,2), la cupola si restrinse in un cilindro cavo o camino di spray denominato \"la colonna\", alto circa 2 chilometri, e largo circa 700 metri, con pareti d'acqua spesse 91 metri.\nNon vi fu la nube a forma di fungo atomico; nessun materiale raggiunse la stratosfera.\nCorazzata \"Arkansas\".\nLa \"Arkansas\" era la nave pi\u00f9 vicina alla bomba (620 iarde). L'onda di sovrappressione sottomarina schiant\u00f2 il lato della chiglia rivolto verso l'esplosione e fece capovolgere la nave verso babordo. Port\u00f2 via anche le eliche di tribordo e i loro giranti assieme al timone. Alla chiglia venne asportato un pezzo di 25 piedi. Alcune navi bersaglio avevano dei registratori del rollio e dell'inclinazione basati sul giroscopio. Quelli a bordo dell'Arkansas non vennero mai ritrovati.\nLa nave era lunga 562 piedi, tre volte pi\u00f9 lunga della profondit\u00e0 dell'acqua nella laguna dell'atollo. Quando la nube di Wilson la sollev\u00f2, la corazzata \"Arkansas\" si piant\u00f2 sul fondo marino per poi ricadere all'indietro.\nLa sovrastruttura non venne mai trovata, si pensa che sia stata asportata di netto o che giaccia sotto alla chiglia, sepolta sotto la sabbia che occup\u00f2 il cratere, riempiendolo parzialmente. La nave ha soltanto uno stretto accesso sottomarino dal lato di babordo nella casamatta, parte nota come \"aircastle\".\nPortaerei.\nLa \"Saratoga\" affond\u00f2 8 ore dopo che l'onda d'urto sottomarina apr\u00ec falle nello scafo. Immediatamente dopo il passaggio dell'onda di shock, l'acqua innalz\u00f2 la prora di 43 piedi e la poppa di 29 piedi, fece ondeggiare la nave, spazzando tutti i 5 aeroplani sul ponte di volo. Rimase dritta e fuori dalla colonna d'acqua, ma la sua vicinanza all'acqua radioattiva della nuvola a cavolfiore che collassava la rese estremamente radioattiva.\nL'ammiraglio Blandy ordin\u00f2 ai rimorchiatori di portare la nave all'isola Enyu per spiaggiarla, ma la \"Saratoga\" e l'acqua circostante rimasero troppo radioattive per avvicinarsi fino a qualche giorno dopo l'affondamento. Affond\u00f2 dritta sul fondo, con la parte superiore del pennone a 40 piedi di profondit\u00e0.\nLa \"Independence\" sopravvisse all'esplosione \"Able\" riportando danni spettacolari al ponte di volo. Venne rimorchiata sufficientemente lontana dall'esplosione \"Baker\" in modo da evitare ulteriori danni, ma venne severamente contaminata. Venne rimorchiata fino a San Francisco, dove in 4 anni di esperimenti di decontaminazione allo Hunters Point Naval Shipyard non si riusc\u00ec a ottenere risultati soddisfacenti. Il 29 gennaio del 1951, venne affondata nell'Oceano Pacifico vicino alle Isole Farallon.\nRadioattivit\u00e0 derivata da sottoprodotti della fissione.\nL'esplosione \"Baker\" \u00e8 stata la prima detonazione nucleare abbastanza vicina alla superficie da causare la permanenza dei prodotti di fissione radioattivi nell'ambiente locale. Dunque non si tratt\u00f2 di un'esplosione \"autopulente\". Il risultato \u00e8 stata la contaminazione radioattiva della laguna dell'atollo e delle navi target. Anche se questo era stato in parte anticipato dagli scienziati, caus\u00f2 molti pi\u00f9 problemi rispetto a quelli attesi.\nL'esplosione \"Baker\" produsse circa 900 grammi (2 libbre) di prodotti di fissione, equivalente in radioattivit\u00e0 a centinaia di tonnellate di radio. Questi prodotti di fissione sono stati estesamente mescolati con due milioni di tonnellate di acqua nebulizzata e di sabbia del fondo marino che vennero sollevate dalla colonna di aerosol e dalla sua testa a forma di cavolfiore, per essere quasi subito riscaricate nella laguna. La maggior parte \u00e8 rimasta nella laguna e si deposit\u00f2 nel fondo o venne portata via dalle correnti interne di marea e quelle indotte dai venti.\nUna piccola frazione dell'aerosol contaminato venne diffusa nell'aria come base surge. A differenza della nuvola di Wilson, un fenomeno meteorologico nell'aria pulita, la \"piattaforma base\" era un denso banco di nebbia fatto di foschia radioattiva che travolse le navi bersaglio, \"verniciando\" le loro superfici con prodotti di fissione. Quando la nebbia nel \"base surge\" evapor\u00f2, la piattaforma base divenne invisibile ma continu\u00f2 a muoversi allontanandosi, contaminando navi anche a diverse miglia dal punto di detonazione.\nLo standard ammissibile per l'esposizione radioattiva era stato stabilito allo stesso livello del Progetto Manhattan, 0,1 roentgens/giorno. A causa di questa limitazione, soltanto 5 navi molto distanti poterono essere ispezionate il primo giorno. Le navi pi\u00f9 vicine vennero irrorate da battelli antincendio con acqua salata e foamite. La prima irrorazione ridusse la radioattivit\u00e0 alla met\u00e0, ma le successive furono inefficaci. Per la maggior parte delle navi, si dovette aspettare fino a che gli isotopi a pi\u00f9 breve vita (sodio-24 e iodio-131) decaddero. L'ultima tra le navi bersaglio ancora galleggianti ad essere abbordata era cos\u00ec radioattiva che venne rioccupata dopo ben 10 giorni.\nNei primi sei giorni dopo \"Baker\", quando i livelli di radiazione erano altissimi, 4.900 uomini abbordarono le navi bersaglio. I marinai cercarono di grattare via la radioattivit\u00e0 con spazzole, acqua, sapone e liscivia. Nulla funzion\u00f2, ad eccezione della sabbiatura fino alla lamiera nuda di metallo.\nRadioattivit\u00e0 indotta e plutonio.\nL'esplosione \"Baker\" rilasci\u00f2 nell ambiente circa il doppio di neutroni liberi rispetto agli eventi di fissione. Nelle esplosioni in quota, molti di questi neutroni ambientali sono assorbiti dall'aria surriscaldata che sale nella stratosfera, assieme a prodotti di fissione e a plutonio non fissionato. Nell'esplosione sottomarina \"Baker\", vengono catturati dall'acqua marina della laguna. Dei quattro principali elementi nell'acqua di mare \u2013 idrogeno, ossigeno, sodio, e cloro \u2013 soltanto il sodio diventa intensamente radioattivo a corto termine, per via della cattura di un singolo neutrone nel suo nucleo: il sodio-23 naturale diventa l'isotopo radioattivo sodio-24, con emivita di 15 ore. (In sei giorni la sua intensit\u00e0 diminuisce di mille volte, ma con lo svantaggio di un'elevatissima radioattivit\u00e0 in rapporto alla sua iniziale corta emivita radioattiva.)\nAnimali usati nei test.\nSoltanto maiali, capre e ratti vennero usati nel test \"Baker\". Tutti i maiali e la maggior parte dei ratti morirono. La radiazione presente in un ambiente contaminato \u00e8 continua e cumulativa. Nel caso del test \"Able\", la letalit\u00e0 venne determinata dalla vicinanza alla sfera di gas incandescente e al picco di radiazioni che emise. Nel caso di \"Baker\", la letalit\u00e0 era determinata dalla quantit\u00e0 di tempo a bordo delle navi contaminate. Trascorsero alcuni giorni prima che i marinai potessero salire a bordo delle navi bersaglio per ricuperare gli animali; in quel periodo di pochi giorni la dose cumulativa divenne letale per quasi tutti gli animali.\nTest \"Charlie\": cancellato.\nIl test \"Charlie\" era inteso come un'esplosione sottomarina profonda alle falde dell'atollo di Bikini, che doveva testare l'effetto delle atomiche su navi non alla fonda. \"Charlie\", era stato programmato per il 1947, ed avrebbe testato l'effetto delle armi nucleari come bomba di profondit\u00e0. Il personale di supporto tecnico non era disponibile per via del ritardo alle impreviste operazioni di decontaminazione rese necessarie dal test \"Baker\". Non vi erano navi bersaglio non contaminate utilizzabili per il test \"Charlie\". Ufficialmente venne addotta come ragione per la cancellazione di \"Charlie\", il fatto di essere diventato un test non necessario dopo i successi di \"Able\" e \"Baker\", oltre alla scarsit\u00e0 delle armi nucleari. Nel 1955 il test che si voleva fare con \"Charlie\" venne eseguito con una bomba termonucleare dell'operazione Wigwam.\n\"Crossroads\" follow-up.\nL'impossibilit\u00e0 di completare le ispezioni su buona parte della flotta bersaglio metteva a repentaglio il successo dell'operazione dopo \"Baker\". Il programma di decontaminazione dei vascelli bersaglio cominci\u00f2 il primo agosto. Questo implicava lavare l'esterno delle navi con ciurme prese dagli equipaggi delle navi, sotto supervisione radiologica di ispettori equipaggiati con dispositivi per il rilevamento e misura della radiazione. Inizialmente, la decontaminazione era lenta perch\u00e9 il tempo di sicurezza permesso sulle navi era di minuti. \nIl 10 agosto, si decise di fermare i lavori nell'atollo delle Bikini e di rimorchiare i resti della flotta bersaglio verso l'atollo di Kwajalein dove si poteva proseguire il lavoro in acque non contaminate. Uno dei principali e pi\u00f9 pericolosi compiti svolti a Kwajalein, dopo l'abbandono del lavoro di decontaminazione, era quello di scaricare le munizioni immagazzinate a bordo delle navi bersaglio. Questo lavoro continu\u00f2 nell'autunno del 1946. Molto personale continu\u00f2 a lavorare nelle navi bersaglio alla fonda di Kwajalein fino al 1947.\nOtto tra le maggiori navi e due sottomarini vennero rimorchiati verso gli Stati Uniti e le Hawaii per l'ispezione radiologica. 12 navi bersaglio erano cos\u00ec poco contaminate che si procedette a ridare loro un equipaggio e navigarono con i propri mezzi verso gli USA. Alla fine, soltanto nove navi bersaglio vennero rottamate piuttosto che lasciate affondare . Le rimanenti navi bersaglio furono distrutte affondandole al largo degli atolli di Bikini o di Kwajalein, oppure vicino alle isole Hawaii o al largo della costa della California durante il 1946-1948 (tra Point Reyes e le Isole Farallones, dove hanno causato un grave inquinamento radioattivo, e nella zona si registra la maggior incidenza del cancro al seno degli USA).\nFinalmente, venne ricondotta un'indagine formale per studiare gli effetti a lungo termine dei test \"Crossroads\". Secondo il rapporto ufficiale, gli sforzi di decontaminazione \"rivelarono conclusivamente che la rimozione della contaminazione radioattiva del tipo riscontrato nei vascelli bersaglio del test \"Baker\" non poteva essere compiuta con successo.\"\nIl giorno 11 agosto del 1947, la rivista \"Life\" elabor\u00f2 un riassunto del rapporto in un articolo di 14 pagine con 33 foto. L'articolo affermava, \"Se tutte le navi nell'atollo delle Bikini fossero state complete dei loro equipaggi, la bomba Baker avrebbe ucciso 35.000 marinai. Se questo tipo di bomba atomica fosse stato sganciato a sud della New York's Battery (punta di Manhattan) in presenza di un vento costante da sud, sarebbero morte 2 milioni di persone.\" Anche se era stato scritto accuratamente, un lettore casuale dell'articolo poteva confondere gli effetti della radiazione della palla di fuoco di \"Able\" sugli animali da esperimento con la ugualmente letale ma pi\u00f9 estesa e persistente contaminazione dall'esplosione di \"Baker\" (in modalit\u00e0 denominata base surge). A parte della rivista \"Life\", il rapporto ricevette poca attenzione dall'opinione pubblica.\nEsposizione del personale.\nTutte le operazioni di \"Crossroads\" erano state progettate per mantenere il personale sotto un'esposizione di 0,1 r\u00f6ntgen (R) per giorno. All'epoca, questa era considerata una dose di radiazioni tollerabile per lunghi periodi senza alcun effetto dannoso per la salute. Dal momento che non era disponibile alcun tipo di tuta, scudo o protezione dalle radiazioni, il piano di protezione cercava di gestire chi andava sul luogo dell'esperimento, quando, e per quanto tempo.\nLe aree radioattivamente \"calde\" erano state predette in anticipo, e in seguito controllate con l'utilizzo del contatore Geiger, spesso a controllo remoto, per vedere se erano sicure. Il livello di raggi gamma misurato determinava quanto a lungo il personale poteva operare nella localit\u00e0 senza eccedere la dose giornaliera ammissibile.\nLetture istantanee del livello di raggi gamma venivano eseguiti da specialisti nella sicurezza della radiazione, ma a tutti i presenti erano consegnati quotidianamente dei dosimetri a film-badge, che potevano essere letti alla fine della giornata. Qualsiasi persona con un badge che mostrasse un'esposizione superiore ai 0,1 R\u00f6ntgen/giornalieri veniva rimossa per uno o pi\u00f9 giorni dalle aree e dalle attivit\u00e0 che potevano causare esposizione alle radiazioni. La massima esposizione radioattiva accumulata registrata \u00e8 stata di 3,72\u00a0R, ricevuta da uno specialista della sicurezza rispetto alle radiazioni.\nDella massa totale di particelle radioattive disseminate da ogni esplosione, attorno all'85% era plutonio non fissionato, che produce radiazione alfa non rilevabile dai \"badge\" o dal contatore Geiger. All'epoca non esisteva un metodo pratico per rilevare il plutonio in modo veloce, e il personale coinvolto non \u00e8 stato monitorato per l'ingestione o inalazione di esso.\nNel 1996, il governo sponsorizz\u00f2 uno studio della mortalit\u00e0 dei veterani della \"Operazione Crossroads\" che mostrava che nel 1992, 46 anni dopo il test, i veterani avevano una mortalit\u00e0 superiore del 4,6% rispetto al gruppo di controllo formato da non-veterani. Vi furono 200 morti in pi\u00f9 tra i veterani di \"Crossroads\" rispetto a un gruppo di controllo simile (12.520 vs. 12.320), cosa che implicava una riduzione della durata della vita di circa tre mesi per i veterani di \"Crossroads\".\nDestino degli abitanti di Bikini dopo \"Crossroads\".\nI 167 residenti alle Bikini vennero spostati all'atollo disabitato di Rongrik prima di \"Crossroads\", ma erano impossibilitati a nutrirsi nel nuovo ambiente. I visitatori a Rongerik riferirono delle condizioni di inedia nel gennaio 1947, che portarono gli abitanti ad essere defedati nel gennaio 1948. In marzo vennero evacuati all'atollo di Kwajalein e destinati all'isola disabitata di Kili, che ha un 1/20 dell'area di Bikini, senza laguna n\u00e9 porto protetto. Impossibilitati a pescare, da allora dipendono da forniture di cibo. I loro 4000 discendenti vivono in diverse isole del Pacifico e in paesi stranieri.\nNel 1954 gli Stati Uniti ripresero i loro test nucleari. Durante la primavera e l'estate del 1954, 1956, e 1958, vennero detonate altre 21 bombe sulle Bikini, per un totale di 75 megatoni, equivalenti a pi\u00f9 di 3.000 bombe \"Baker\". Soltanto una era un'esplosione \"air-burst\" ad alta quota, che si pu\u00f2 definire ironicamente \"auto-pulente\" (il test da 3,8 megaton operazione Redwing). Tutti gli altri test erano esplosioni di superficie che produssero un massivo fallout locale. La prima esplosione termonucleare \u00e8 stata la pi\u00f9 \"sporca\" dal punto di vista radioattivo (era il test da 15 megaton \"Bravo\" dell'Operazione Castle, eseguito il primo marzo del 1954, il pi\u00f9 potente test termonucleare mai condotto dagli U.S.A.) Il fallout proveniente da \"Bravo\" provoc\u00f2 la malattia da radiazione agli isolani delle Bikini che vivevano nel vicino atollo di Rongelap in quel momento.\nIl breve tentativo di ripopolare le isole Bikini dal 1974 al 1978 venne abortito quando i problemi di salute causati dalla radioattivit\u00e0 nella catena alimentare forzarono ad una nuova evacuazione. I pescatori subacquei che visitano le Bikini per esplorare i relitti delle navi militari devono consumare cibi importati. La laguna \u00e8 piena di pesci, tutti estremamente radioattivi e cancerogeni."}
{"id": "2830361", "revid": "2196166", "url": "https://it.wikipedia.org/wiki?curid=2830361", "title": "Castello di Mocc\u00f2", "text": "Il castello di Mocc\u00f2 (\"Muhov grad\" o anche \"grad Mokovo\" in sloveno) si trova in Italia nel comune di San Dorligo della Valle, nel Breg, nei pressi del cimitero del paese di Sant'Antonio in Bosco, a picco sulla val Rosandra.\nPer gran parte della sua storia il castello portava il nome di \"Mucho\" o \"Mocho\", mentre il nome di Mocc\u00f2 \u00e8 pi\u00f9 moderno.\nIl castello.\nIl castello si trovava sulla sommit\u00e0 di un colle posto tra il ciglione carsico e il monte San Michele, che si trova sopra l'abitato di Bagnoli della Rosandra. Il colle \u00e8 facilmente raggiungibile solo da nord-ovest, dove appunto c'era l'accesso al fortilizio. Il castello aveva una forma allungata ed era munito di tre torri. Le prime due, le torri principali si trovavano nei pressi dell'accesso, mentre la terza torre, la torre campanaria, si trovava a oriente ed era rivolta verso la valle. Le torri originariamente erano molto alte, alla fine del XV secolo vennero abbassate sino all'altezza delle murature perimetrali.\nOggi del castello rimangono i segni degli incavi nella roccia sommitale, che fungevano da fondazioni e un tratto di muratura di 9\u00a0m con un'apertura ad arco, aperta probabilmente durante il primo conflitto mondiale, quando i resti vennero usati probabilmente come postazione di mitragliatrice.\nStoria.\nLa prima menzione esplicita del castello \u00e8 del 1233, dove viene definito \"castro de Muchou\", all'epoca era di propriet\u00e0 del vescovo di Trieste, il quale lo dava in consegna a dei \"ministeriali\", che, appunto, portavano il predicato \"de Mucho\". La prima menzione della famiglia de Mucho \u00e8 del 1166 (quindi probabilmente il castello esisteva gi\u00e0 dal XII secolo)\nIl castello venne edificato dai vescovi per controllare l'importante strada commerciale che collegava il litorale con Lubiana e per controllare e difendere il distretto detto, appunto, di Mucho, del quale facevano parte i borghi di Ri\u00e7megne, Gassi, Borst, Brese\u00e7, Bagnoli, Preseriani, Creguiani, Sancti Odorici, Sancti Martini e Brde (secondo le denominazioni dell'epoca).\nIl castello viene distrutto, o gravemente danneggiato a seguito di una guerra condotta dal Comune di Capodistria contro il Comune di Trieste e ricostruito, a spese del Patriarca di Aquileia nel 1268, il quale gest\u00ec il castello fino alla morte, dopodich\u00e9 il presidio del castello venne affidato al Comune di Trieste, con la raccomandazione di restituirlo al nuovo patriarca.\nDurante una guerra tra il patriarca e la Repubblica di Venezia il castello viene conquistato dai veneziani o da qualche loro alleato e nell'anno 1287 viene assediato dalle forze patriarcali. Segu\u00ec una trattativa di pace nel 1289, nella quale una clausola prevedeva la restituzione del castello, da parte dei veneziani, al vescovo di Trieste. Le trattative per\u00f2 non ebbero successo e la guerra continu\u00f2 fino alla pace del 1291, quando finalmente il castello venne restituito al vescovo di Trieste. Questi, oberato dai debiti, concesse in affido il castello al Comune di Trieste per dieci anni. Fino al 1323 il castello rimase di propriet\u00e0 vescovile, anche se stabilmente in custodia e affido al Comune. Attorno all'anno 1334 il castello e il territorio a esso pertinente vengono aggregati al distretto triestino (\u00e8 attorno all'anno 1350 che compare anche la denominazione \"Mocho\" per il castello).\nNell'anno 1358 il Comune di Trieste decide di chiudere la strada commerciale che passa nei pressi del castello per costringere i mercanti diretti in Istria a passare attraverso il passo di Longera e quindi deviare i traffici in citt\u00e0. Questo atto provocher\u00e0 una nuova guerra tra Trieste e Venezia, la quale pone sotto assedio la citt\u00e0 nel 1368, ma Trieste resiste grazie ai rifornimenti che arrivavano in citt\u00e0 attraverso le strade presidiate dai castelli di Mucho e Moncolano. Quindi la Repubblica Veneta decide di conquistare i due castelli. Moncolano (nei pressi di Prosecco) cade nel febbraio 1369, mentre la presa del castello di Mucho \u00e8 pi\u00f9 impegnativa, infatti il capitano veneto Michiel propone due soluzioni: l'attacco diretto con tutti gli uomini disponibili o l'assedio prolungato. Qui entra in gioco la figura del capitano triestino Astolfo Pelosio, che all'epoca era in carica quale capitano del castello. Questi si propone di mediare la trattativa per la resa di Trieste, che era allo stremo. Durante le trattative giunse notizia dell'avvicinarsi dell'esercito austriaco, che veniva in soccorso di Trieste. Le trattative cessarono immediatamente e Pelosio si asserragli\u00f2 nel castello. Nel frattempo la citt\u00e0 venne conquistata dai veneziani, mentre il castello di Mucho resistette ancora per un anno, quando finalmente si stipul\u00f2 la pace e il castello pass\u00f2 in mano veneta e il Pelosio pot\u00e9 ritirarsi presso il duca d'Austria. Quindi il castello rimase in mano ai veneziani dal 1371 al 1380 i quali apportarono alcune migliorie alla struttura. Dopo la dedizione di Trieste all'Austria nel 1382 il castello ritorna al duca d'Austria.\nNel 1461 il Comune di Trieste riesce ad assumere in appalto il presidio del castello di Mucho. In questi anni avviene anche la maggiore espansione territoriale del Comune, che giunge ora sino a Castelnuovo d'Istria (\"Podgrad\", in Slovenia). Il Comune allora si ritrova in una situazione analoga a quella di un secolo prima: tutti i mercanti diretti dalla Carniola in Istria devono passare attraverso la dogana triestina. Come un secolo prima scoppia una nuova guerra tra Trieste e Venezia, vinta nuovamente dalla Repubblica nel 1463, che conquista cos\u00ec i territori di Castelnuovo e Mucho. I veneziani, notata la vetust\u00e0 del castello, decidono di ammodernarlo, abbassandone le torri e creando delle nuove strutture di difesa.\nNel 1509 scoppia una nuova guerra tra la casa d'Austria e la Repubblica Veneta. In questa occasione i triestini cercano di conquistare il castello, senza successo, quindi viene chiesto aiuto all'Imperatore. Nell'ottobre 1511 il Vescovo di Trieste Pietro Bonomo alla testa delle milizie triestine, di \"200 pedoni boemi\" e \"200 cavalieri croati\" raggiunge il castello e lo pone sotto assedio. Dopo 20 colpi di bombarda il presidio veneto si arrende, come documentato anche nel poema di Gerardo de Gerardi. A questa resa seguono le rese di tutte le strutture fortificate minori dei dintorni, compresi il tabor di Draga e il castello di San Servolo.\nIl castello, che ormai non sarebbe ritornato pi\u00f9 in mani al Comune di Trieste, dato che \u00e8 stato conquistato a spese dell'imperatore, in un territorio nel quale il Vescovo deteneva molti diritti, quindi scomodo, e ormai insicuro per l'artiglieria dell'epoca, venne raso al suolo per ordine del vescovo l'11 ottobre 1511."}
{"id": "2830366", "revid": "1543377", "url": "https://it.wikipedia.org/wiki?curid=2830366", "title": "Madonna col Bambino (Bergognone)", "text": "La Madonna col Bambino \u00e8 un dipinto olio su tavola (55,2x35,6\u00a0cm) di Bergognone, databile al 1488-1490 e conservata nella National Gallery a Londra.\nStoria.\nDella piccola tavola si conosce poco. Proviene dalla certosa di Pavia, dove decorava in tutta probabilit\u00e0 la cella di un monaco e dove Bergognone lavor\u00f2 dal 1486 al 1494. Arriv\u00f2 in Galleria nel 1894, per acquisto.\nDescrizione e stile.\nL'impostazione della pala ricorda opere venete, in particolare Veneziane. Dietro un drappo scuro, che lascia intravedere ai lati scorci di paesaggio, si trova Maria che regge il Bambino in piedi su una balaustra in primo piano, dove si trovano appoggiati anche una stoffa e un libro, sul quale si leggono versi in latino dei salmi 51 e 70. Anche nell'aureola della Vergine si trova un'inscrizione con l'inizio dell'Ave Maria: \"Ave Maria Gratia Plena Dominus Tecum...\". Il parapetto ligneo intarsiato sullo sfondo presenta un motivo floreale che ricorda i gigli bianchi, simbolo di purezza virginale.\nLe espressioni dei personaggi sono dolcemente caratterizzate, soprattutto quella del Bambino, che accenna un sorriso fanciullesco. Tra le mani di madre e figlio scorre un rosario di corallo rosso e cristallo di rocca, con le perle descritte da vivaci riflessi luminosi, derivati dalla lezione fiamminga filtrata dai pittori liguri. Ci\u00f2 si cogli anche nell'illuminazione studiata del corpo ben tornito del Bambino, dove luci e ombre sono studiate con attenzione, invece che essere applicate secondo schemi tradizionali.\nLo sfondo \u00e8 un lontano paesaggio tipicamente lombardo, dai colori quieti e un po' spenti; vi si vede la Certosa in costruzione e vari gruppi di certosini impegnati in varie attivit\u00e0."}
{"id": "2830367", "revid": "124886420", "url": "https://it.wikipedia.org/wiki?curid=2830367", "title": "Pietro Nascimbene", "text": "Carriera.\nCorse per la Legnano, l'Augustea, la Carpano e la Molteni. Le principali vittorie da professionista furono una tappa al Giro d'Italia 1956 e una tappa alla Parigi-Nizza 1958, corsa in cui vest\u00ec la maglia di leader della classifica generale per le prime quattro giornate."}
{"id": "2830369", "revid": "287204", "url": "https://it.wikipedia.org/wiki?curid=2830369", "title": "Opzioni (romanzo)", "text": "Opzioni (\"Options\") \u00e8 un romanzo breve di fantascienza del 1975 di Robert Sheckley.\nNel romanzo si riconoscono le mirabolanti invenzioni e la pungente ironia contro la societ\u00e0 contemporanea tipici di Sheckley, ma con una trama infarcita di digressioni psichedeliche che non si ritrova in nessun altro romanzo dello stesso autore.\nTrama.\nTom Mishkin \u00e8 un astronauta che al largo del pianeta Harmonia ha un'avaria alla nave.\nIl computer di bordo gli consiglia di atterrare su Harmonia, che guarda caso, \u00e8 un pianeta usato come deposito per pezzi di ricambio, per comprare il pezzo rotto. Una volta atterrato e presentatosi al computer magazziniere, viene a sapere che, per questioni di sicurezza, i pezzi di ricambi sono stati dislocati su tutto il pianeta. Infatti, sarebbe pericoloso che tutti i pezzi fossero raggruppati in un unico posto, qualora questo fosse distrutto da un qualsiasi evento.\nIl robot assicura che un corriere avrebbe portato il pezzo dal punto dove era stato sistemato in poche ore. In effetti il corriere rombando su di una motocicletta arriva a pochi metri dal deposito dove attendeva Miskin ma viene distrutto pochi istanti prima della consegna. Il robot magazziniere fornisce a Mishkin un robot esperto in pericoli del pianeta che lo avrebbe guidato nel punto dove si trovava il pezzo di ricambio.\nQui incomincia l'odissea di Tom, infatti il robot \u00e8 totalmente inesperto del pianeta, essendo stato programmato per un altro posto. Il viaggio prosegue incontrando stranissime creature, e sar\u00e0 inframmezzato da visioni oniriche e psichedeliche. Il pezzo di ricambio diventer\u00e0 un esile filo conduttore che alla fine sparir\u00e0 del tutto."}
{"id": "2830371", "revid": "36426", "url": "https://it.wikipedia.org/wiki?curid=2830371", "title": "Madonna del velo", "text": ""}
{"id": "2830380", "revid": "122070096", "url": "https://it.wikipedia.org/wiki?curid=2830380", "title": "Episodi di Casa Vianello (seconda stagione)", "text": "Questa \u00e8 la lista degli episodi della seconda stagione di \"Casa Vianello\"\nIl trasloco.\nI coniugi Vianello si sono appena trasferiti nel nuovo appartamento e cominciano a fare la conoscenza dei vicini, fra cui la pettegola signorina Adele e l'onorevole Nicola Pernove. Ben presto per\u00f2 Sandra scopre che il proprietario precedente usava l'abitazione come casa d'appuntamenti.\nLa psicanalisi.\nSandra, convinta che suo marito non sappia adattarsi alla realt\u00e0 moderna, si rivolge ad un eminente psicanalista, il professor Pareschi. Raimondo intanto conosce la giovane vicina di casa, Valeria Perini. Poco dopo tuttavia i Vianello apprendono che il professor Pareschi si \u00e8 suicidato e Raimondo ha un'idea. Raimondo deve dare spiegazioni a Sandra e al signor Perini per averci provato con Valeria.\nLa rapina.\nRaimondo, recatosi in banca di primo mattino, sventa una rapina e fa arrestare il pericoloso fuorilegge \"Nino il Boia\". Vianello vuole sfruttare la situazione per diventare un eroe, ma si ricrede quando Nino evade.\nL'ospite.\nSandra si lamenta per la noia che divora la sua vita, ma all'improvviso a casa Vianello arriva un giovane che afferma di essere il proprietario del loro appartamento.\nAsilo Vianello.\nL'ultima trovata di Sandra \u00e8 quella di trasformare casa sua in un asilo nido che gestisce insieme alla tata. Raimondo per\u00f2 rovina i suoi piani.\nChi l'ha vista?\nSandra, accusando Raimondo di trascurarla, escogita una vendetta insieme alla tata: inscena una finta scomparsa per far allarmare suo marito.\nDopo essersi messa un elegante vestito nero, Sandra esce di casa dicendo di dover fare delle commissioni, ma al contrario, rientra dall'ingresso secondario e si nasconde sotto il letto. La sera, Raimondo va a vedere l'incontro di boxe in camera e salta sopra il letto. Finito l'incontro, l'uomo si reca in cucina a prepararsi un panino, mentre la tata va in camera da letto a vedere come sta Sandra, ormai piena di lividi in faccia. La accompagna in bagno, dove cerca di curarle le ferite, ma quando Raimondo sta per tornare, lei si rinfila sotto il letto, e Raimondo, per divertirsi, salta sopra il letto guardando una partita di basket. La mattina seguente, Sandra si stufa perch\u00e9 Raimondo non si \u00e8 neanche accorto che lei \u00e8 scomparsa. Cos\u00ec la tata decide di farlo preoccupare dicendogli che potrebbe essere successo qualcosa di brutto, ma lui, controllando l'assicurazione della vita, la rassicura. Sandra, non sapendo cosa fare, chiama i carabinieri dicendogli di cercarla, perch\u00e9 suo marito non si preoccupa di lei. Poco dopo, arrivano dei cameraman intenti a registrare un episodio di \"Chi l'ha visto?\" intervistando Raimondo, la tata chiede al giornalista di darle l'impermeabile, per appenderlo in una stanza. Durante l'intervista, Raimondo cerca di essere addolorato per ci\u00f2 che \u00e8 successo, ma finisce col fare l'appello a Sandra dicendole almeno di chiamarlo, cos\u00ec pu\u00f2 essere sicuro che non torni pi\u00f9. Intanto Sandra sta seguendo la trasmissione dalla televisione della cucina, quando prende il telefono e usa un accento pugliese fingendosi una persona che l'ha vista e le sembrava avesse una vita monotona e noiosa. Uscita la troupe di \"Chi l'ha visto?\" Raimondo dice alla tata che va a dormire, chiudendo la porta, intanto Sandra esce di e, in quel momento suonano i carabinieri al campanello, e la tata nasconde Sandra in una stanza. Raimondo arriva e i carabinieri si insospettiscono perch\u00e9 lui non ha denunciato la scomparsa della moglie. Arriva anche il cameraman, che aveva dimenticato il suo impermeabile e, dopo essere entrato nella stanza dove la tata lo aveva appeso, trova Sandra nascosta. I carabinieri le chiedono chi sia stato a farle quei lividi, e lei indica Raimondo che viene arrestato per sequestro di persona e maltrattamenti. Al termine della vicenda, Sandra dice a Raimondo \"Non succede mai niente, tu non sei neanche andato in carcere!\"\nProblemi di cuore.\nLa tata si \u00e8 infatuata di Adelmo, un operaio che sta svolgendo dei lavori di ristrutturazione nel condominio dei Vianello; quando la donna ne parla con Sandra, quest'ultima cerca di convincere Raimondo a organizzare una cena romantica fra la tata e Adelmo. Adelmo, indignato dal fatto che viene continuamente spiato da Raimondo e Sandra, lascia la casa, dando a loro dei \"depravati\". Successivamente, la tata d\u00e0 tanti pugni sulla schiena di Raimondo, colpevole di aver rovinato tutto.\nAmore all'attico.\nLa signora Perini \u00e8 appena tornata da un lungo viaggio e Raimondo non vede l'ora di incontrarla; tuttavia ogni volta che prova ad avvicinarsi alla donna viene scoperto dalla tata, che sviene. Raimondo allora decide di far credere alla moglie che la tata \u00e8 esaurita.\nIl segno di Zorro.\nSandra \u00e8 indaffarata a purgare il suo cane, mentre Raimondo deve ricevere un ospite importante, che viene notoriamente tradito dalla giovane moglie.\nUn pesce di nome Raimondo.\nSandra ha un pesce rosso di nome Raimondo, che muore improvvisamente.Tra equivoci e svenimenti, tutte le colpe finiscono su Raimondo, accusato di aver architettato uno scherzo.\nNatale in casa Vianello.\nSandra e Raimondo si apprestano a festeggiare il Natale e nel frattempo ospitano Nicola, un giovane proveniente dall'Inghilterra ma originario di Bari.\nWeek-end.\nSandra parte per trascorrere il week-end da un'amica e d\u00e0 un giorno di libert\u00e0 anche alla tata; Raimondo rimane cos\u00ec solo in casa e deve inoltre accudire la tartaruga della signorina Adele, fuori per prendere parte ad un funerale. Anche il portiere \u00e8 via e quindi ai Vianello sono state affidate le chiavi del condominio in caso di emergenza. I problemi non tardano ad arrivare: la signora Casale, moglie di un ingegnere appena trasferitosi nel palazzo, rimane chiusa fuori di casa e chiede aiuto a Raimondo, che nel frattempo ha erroneamente mangiato della colla.\nRichiamo alle armi.\nPer un errore del Ministero della Difesa, Raimondo viene richiamato in servizio dall'esercito. Sandra \u00e8 sconvolta dalla notizia e lo stesso Raimondo subisce un forte shock, che lo porta a immedesimarsi in modo eccessivo nel ruolo di soldato.\nEcologia domestica.\nRaimondo intraprende con Sandra una conversazione incentrata sui problemi ambientalistici, che come al solito degenera.\nSette per uno.\nSandra e la tata vanno via per una giornata perch\u00e9 hanno deciso di fare le pulizie nella casa al mare dei Vianello, cos\u00ec Raimondo rimane solo in casa. Improvvisamente l'uomo riceve la visita inaspettata di Arrigo, un vecchio amico che era stato l'impresario teatrale di Sandra molti anni prima. Non si tratta per\u00f2 di una visita di cortesia, in quanto Arrigo ora gestisce un giro di prostituzione ed essendo ricercato dalla polizia, chiede a Raimondo di ospitare in casa sua sette ragazze squillo.\nLezione di francese.\nPer mettere alla prova la fedelt\u00e0 di Raimondo, Sandra convince la sua amica Laura a sedurlo durante le lezioni di francese a cui lo ha iscritto.\nLo smoking.\nRiordinando l'armadio, Raimondo trova un vecchio smoking di ottima stoffa ma che non indossa da anni, cos\u00ec non volendo buttarlo decide di regalarlo a qualcuno. Tuttavia, proprio quando la tata riesce a rifilarlo al portiere, Raimondo scopre che per precauzione Sandra ha nascosto i suoi gioielli pi\u00f9 preziosi nei vestiti smessi e cos\u00ec i due arrivano alla conclusione che nelle tasche dello smoking ci sia un grosso anello di brillanti.\nIl fumo fa male.\nSandra vuole smettere di fumare e cos\u00ec si rivolge ad uno psicanalista esperto di ipnosi. L'uomo per\u00f2 ipnotizza la tata, facendole credere di essere Calpurnia, la moglie di Giulio Cesare.\nPromessi sposi.\nSandra scopre che al comune non c'\u00e8 nessun documento che prova il suo matrimonio con Raimondo e cos\u00ec propone al marito di risposarsi.\n\u00c8 arrivato l'ambasciatore.\nIn occasione di un evento mondano, Sandra ha conosciuto la moglie dell'ambasciatore di Checciopa, una piccola repubblica sudamericana, cos\u00ec l'ha invitata a casa sua per prendere un t\u00e8. Raimondo \u00e8 inizialmente infastidito dalla notizia, ma subito dopo scopre che \u00e8 stato nominato console di Checciopa. I due coniugi sono entusiasti, tuttavia l'ambasciatore si presenta in casa loro annunciando che a Checciopa \u00e8 avvenuto un colpo di stato e chiede asilo politico ai Vianello.\nIl ritorno del ballerino.\nSandra riceve la visita di Liliano, un suo vecchio partner di ballo di quando lavorava nel teatro di rivista. L'uomo, emigrato in Brasile tanti anni prima, chiede all'amica un grosso prestito, che per\u00f2 Raimondo non vuole concedergli.\nVernissage.\nRaimondo torna a casa dopo un viaggio e trova l'appartamento pieno di tele monocromatiche; Sandra gli racconta che il giorno della sua partenza la tata ha scoperto di avere la passione per la pittura e cos\u00ec lei l'ha voluta incentivare organizzando un vernissage proprio in casa loro. Dopo l'evento, dai Vianello si presenta un famoso critico d'arte amico di Sandra, che nota una vecchia tela che la tata ha acquistato in un mercatino per trovare l'ispirazione; analizzandola, il critico comunica ai due coniugi che il quadro \u00e8 un prezioso studio del Caravaggio.\nRicordo di Londra.\nMentre Sandra si sta facendo il bagno e Raimondo \u00e8 via, a casa Vianello si presenta Katie, una giovane signora londinese moglie di Martino Cicoria, un amico di Raimondo. Questi ha conosciuto Katie quando, qualche tempo prima, era andato in Inghilterra insieme ad Arturo e in quell'occasione la donna si era perdutamente innamorata di Raimondo. Adesso Katie vuole riallacciare i rapporti con l'uomo e divenire la sua amante a tutti gli effetti, ma lui ha paura di essere scoperto da Sandra. Martino dapprima picchia Arturo, colpevole di averci provato con Katie, e poi rimprovera brutalmente Raimondo colpevole di aver aiutato Arturo a provarci con Katie.\nLa cruna dell'uovo.\nAi Vianello viene consegnato un grosso uovo di Pasqua, contenente una strana sorpresa.\nMiss forme strabilianti.\nRaimondo viene eletto giudice di un concorso di bellezza, ma Sandra \u00e8 gelosa e cos\u00ec convince Chiara, la figlia dell'onorevole Pernove, a fingersi una concorrente per sedurre suo marito.\nIl sosia.\nArturo conosce un signore veneto identico a Raimondo; nel frattempo questi cerca di escogitare un piano per andare a Venezia con la signora Perini, facendosi sostituire dal sosia che, per\u00f2, si dimostrer\u00e0 poco virile negli atteggiamenti. Raimondo dapprima si prende un calcio da Sandra, colpevole di averla chiamata \"vecchia gallina spelacchiata\", e poi un colpo di borsa dalla tata, colpevole di averla chiamata \"strega spiona\", e infine pi\u00f9 volte insultato da Sandra, da Valeria e dalla tata.\nNuda propriet\u00e0.\nDietro consiglio di Arturo, Raimondo ha investito in borsa tutto il suo patrimonio, ma le azioni crollano e cos\u00ec i Vianello si ritrovano poveri. Raimondo, infuriato, insegue con una pistola Arturo, colpevole di avergli dato tale consiglio.\nDelitto imperfetto.\nRaimondo sta lavorando a un film horror e cos\u00ec sperimenta tutti gli effetti speciali in casa, terrorizzando la moglie e la tata: nel dettaglio, Raimondo accoltella Sandra alle spalle e fa trovare alla tata nel frigo una mano tagliata di una persona. Poco dopo per\u00f2 anche il vicinato si accorge di alcune stranezze e cos\u00ec la signorina Adele, l'onorevole Pernove e i signori Perini si convincono che Raimondo abbia ucciso Sandra e la tata e abbia fatto a pezzi i loro cadaveri.\nAl termine della vicenda, Raimondo viene arrestato proprio per questi atti criminali a cui si aggiunge anche il gioco sadomasochistico con la frusta nei confronti di una sua complice, come notato dall'onorevole Pernove.\nL'importante \u00e8 esagerare.\nPer movimentare la sua vita, Sandra si reca alla clinica sotto casa con l'intento di sottoporsi a un intervento di chirurgia plastica, ma cambia idea e cos\u00ec, insieme al medico, giunge alla conclusione che la sua esistenza \u00e8 piatta per via della pigrizia di Raimondo. Il medico quindi prescrive a Sandra delle gocce da somministrare al marito, raccomandandole di non superare una certa dose; Raimondo per\u00f2 sente tutto e, intuendo che Sandra esagerer\u00e0, decide di architettarle uno scherzo.\nLa segretaria galante.\nLa signorina Adele \u00e8 vittima di una grave forma di depressione e cos\u00ec Sandra e la tata cercano di aiutarla scrivendole focose lettere d'amore. I problemi per\u00f2 cominciano quando Adele decide di conoscere il suo ammiratore segreto.\nSar\u00e0 ma non ci credo.\nSandra sogna di ricevere in dono una collana di perle, ma quando consulta il libro dell'interpretazione dei sogni scopre che le perle sono segno di sciagure. Cos\u00ec, convintasi di essere sotto l'influenza del malocchio, si rivolge ad una professionista dell'occulto, Madame Tik\u00e8.\nLa Promessa.\nRaimondo riceve una proposta:diventare presidente di una squadra femminile,ma per farlo deve lasciare la presidenza della Samo,squadra di cui \u00e8 presidente.La Samo la domenica successiva ha una gara decisiva per non retrocedere,e Raimondo promette a Sandra che in caso di retrocessione della squadra,lascera' la presidenza della squadra,senza dire che prendera' una squadra femminile.Sandra cerca in tutti i modi di far retrocedere la squadra\nIl mercante di tappeti.\nRaimondo ha invitato a casa un venditore di tappeti per concludere un affare. Nel frattempo un loro vicino di casa, Martini, ha organizzato un incontro con due spacciatori di droga, che per\u00f2 sbagliano appartamento. Al termine della vicenda Raimondo viene accusato dal commissario Canna di detenzione, uso e spaccio di stupefacenti, e tutti coloro che si trovavano nel salotto vengono arrestati.\nSiamo seri.\n\u00c8 il compleanno di Arturo ma Raimondo, impegnato nella stesura di una nuova sceneggiatura, ha dimenticato di comprargli un presente. Fortunatamente, a casa Vianello arriva un pacco proveniente dall'Ungheria e contenente una grande urna; Sandra e Raimondo allora ne approfittano e lo rifilano ad Arturo come regalo, ma subito dopo scoprono che l'urna, spedita da Adele che si trova in Ungheria, contiene le ceneri della zia della stessa Adele e cercano in tutti i modi di rientrarne in possesso.\nSesso e gesso.\nI Vianello sono in partenza per prendere parte alla notte dei Telegatti, ma Raimondo incrocia per le scale la signora Perini, che ha cominciato a prestare servizio volontario come infermiera alla clinica vicina. L'uomo allora decide di fingere una frattura per restare a casa in compagnia della Perini. Raimondo, colpevole di averci provato con Valeria, dal divano viene violentemente buttato a terra da Sandra e dal signor Perrini.\nLa diagnosi precoce.\nRaimondo sta provinando alcuni attori per un nuovo film, in cui interpreta un uomo a cui viene diagnosticato un grave male che gli lascia circa un mese di vita. Tuttavia proprio mentre sta provando la scena della rivelazione insieme all'attore che interpreta il medico, Raimondo viene visto casualmente da Sandra, che equivoca e crede che il marito stia per morire.\nIl principe Vianello.\nRaimondo scopre di appartenere alla casata nobiliare dei Ricca di Torre Budoni e di avere diritto al titolo di principe. Per fare la conoscenza di alcuni aristocratici, i Vianello decidono di organizzare una cena molto raffinata, tuttavia Raimondo si fa convincere da Arturo ad assumere una giovane e bella accompagnatrice al posto di Sandra. La donna per\u00f2 scopre il piano del marito e decide di vendicarsi rovinando la cena.\nL'investimento.\nRaimondo conosce l'avvenente signorina Lucia, consulente della compagnia finanziaria Seneca. La giovane propone a Vianello un investimento molto vantaggioso e lui si fa convincere dai suoi metodi di seduzione. Sandra nel frattempo acquista un potente spray sonnifero.\nQui lo dico e qui lo nego.\nI vicini di casa dei Vianello si organizzano per ripulire l'ascensore condominiale da scritte e disegni osceni. Intanto la signorina Adele racconta a Sandra di aver saputo che l'onorevole Pernove ha fatto una proposta indecente alla signora Perini.\nCorso matrimoniale.\nPierluigi, un vecchio amico di Raimondo e grande playboy, ritorna a farsi vivo con la bellissima moglie Giulia. Il test del \"matrimonio stanco\" e l'inversione dei ruoli la far\u00e0 da padrone."}
{"id": "2830385", "revid": "767487", "url": "https://it.wikipedia.org/wiki?curid=2830385", "title": "Esteban Paredes", "text": ""}
{"id": "2830386", "revid": "125934986", "url": "https://it.wikipedia.org/wiki?curid=2830386", "title": "Terza coniugazione", "text": "In italiano, la terza coniugazione verbale \u00e8 quella dei verbi aventi l'infinito in -ire, erede della quarta coniugazione latina. \nContiene all'incirca un migliaio di verbi a lemma nei dizionari di cui la stragrande maggioranza incoativi, cio\u00e8 verbi che formano regolarmente la coniugazione con l'aggiunta di un infisso in alcune voci verbali."}
{"id": "2830387", "revid": "1718925", "url": "https://it.wikipedia.org/wiki?curid=2830387", "title": "Episodi di Casa Vianello (terza stagione)", "text": "La terza stagione della sitcom Casa Vianello, composta da 20 episodi, \u00e8 stata trasmessa su Canale 5 dal 13 aprile 1992 al 22 marzo 1993.\nIl restauro.\nRaimondo torna a casa dopo un lungo soggiorno negli Stati Uniti e scopre che in sua assenza sono cambiate molte cose: Sandra ha assunto un consulente che ha cambiato look all'appartamento; la signorina Adele ha traslocato altrove e nel suo appartamento adesso c'\u00e8 la signora Evelina Rossi, una donna divorziata ancora pi\u00f9 pettegola di Adele; anche i signori Perini si sono dovuti trasferire per sempre in Australia, ma Valeria ha lasciato un'ultima lettera per dire addio a Raimondo. Questi \u00e8 molto addolorato, tuttavia si consola ben presto quando fa la conoscenza della nuova inquilina dell'attico, Dolores Grimaldi.\nUna foto compromettente.\nRaimondo si sta recando dall'amministratore condominiale insieme al nuovo vicino Pedro Mongelli, quando gli viene recapitata una busta contenente un fotomontaggio in cui si vede Vianello che bacia un altro uomo. Poco dopo il mittente gli telefona per ricattarlo, ma Raimondo non vuole cedere. Tuttavia quando Sandra trova per caso la foto, Raimondo decide di sfruttare la situazione a suo vantaggio per divorziare dalla moglie.\nVent'anni dopo.\nRaimondo, uscito di buon mattino per recarsi in copisteria, cerca di rientrare a casa sua ma inspiegabilmente la trova abitata da altri inquilini. Sempre pi\u00f9 inquieto, l'uomo prova a chiedere spiegazioni a qualcuno, ma nessuno sembra riconoscerlo e per di pi\u00f9 scopre che il portiere e la tata sono andati in pensione.\nTata nuova vita nuova.\nRaimondo si lamenta del modo di stirare della tata e dopo averla pesantemente offesa, la spinge a licenziarsi. Sandra perci\u00f2 lo obbliga a cercare una sostituta, che Raimondo trova nella bellissima siciliana Rosalia. Le cose sembrano andare per il meglio, finch\u00e9 Rosalia non annuncia di aspettare un bambino da Raimondo.\nVampiro all'italiana.\nRaimondo ha scritto la sceneggiatura di un film sui vampiri, ma per il ruolo del protagonista \u00e8 stato scelto un noto attore statunitense che si rifiuta di seguire la linea operativa di Vianello; quest'ultimo quindi si vede costretto a far intervenire il produttore. Intanto Sandra ha un diverbio con Dolores perch\u00e9 il gatto dei Grimaldi ha macchiato di pip\u00ec il suo mollettone.\nL'amica americana.\nGianni, un amico di Raimondo, gli offre di unirsi a lui per un viaggio in compagnia di due avvenenti ragazze americane.\nParigi val bene una russa.\nRaimondo organizza un viaggio di lavoro a Parigi insieme al noto produttore cinematografico Camillo De Clementis, ma Sandra non pu\u00f2 prendervi parte, dovendo recarsi con le sue amiche in una clinica dimagrante. Cos\u00ec De Clementis convince Raimondo a farsi accompagnare dalla sua amante, una giovane ragazza cecena. Nel frattempo la tata scrive la sceneggiatura di una telenovela ispirata alla vita di sua nonna Prassede.\nRocky Vianello.\nRaimondo riceve la visita del signor Gaspare, un pezzo grosso nel settore del pugilato, che intende presentargli una giovane promessa di nome Luigi Castellazzi. Vianello per\u00f2 non sa che Gaspare sta escogitando un raggiro per rubargli molti soldi e si fa cos\u00ec convincere a diventare il manager di Castellazzi.\nL'aragosta.\nLa tata \u00e8 partita per alcuni giorni e Sandra non \u00e8 in grado di cucinare il pranzo da sola. Raimondo per\u00f2 ha comprato un'aragosta e allora Sandra invita a pranzo la signorina Evelina in modo che la cucini lei.\nCena di classe.\nRaimondo \u00e8 stato invitato ad una cena insieme ai suoi vecchi compagni di classe e ha intenzione di rifiutare, tuttavia cambia presto idea quando a casa sua arriva una giovane signorina incaricata dal liceo dell'organizzazione della serata.\nFantasmi in casa.\nSandra ha conosciuto la signora Pia Porta, una sensitiva che \u00e8 convinta che lei sia una paragnosta. Raimondo \u00e8 scettico, ma quando scopre che il signor Grimaldi \u00e8 un appassionato del genere, convince la moglie a invitare il vicino ad una seduta spiritica per passare il pomeriggio con Dolores.\nPartita a poker.\n\u00c8 l'una di notte, Sandra \u00e8 in casa e sta giocando a poker con tre amici, quando una telefonata la informa che una sua cara amica sta per partorire e ha bisogno di essere portata in ospedale. Per non interrompere la partita, Sandra convince Raimondo a sostituirla. Durante il gioco per\u00f2 la signorina Anna, non avendo pi\u00f9 soldi a disposizione, offre di pagare in natura il vincitore. E quando Raimondo vince la partita la situazione si complica. Raimondo dapprima si prende due calci dalla moglie Sandra e poi viene strattonato pi\u00f9 volte da Riccardo, il marito di Anna, poich\u00e9 Raimondo aveva trascorso una notte insieme ad Anna stessa, come vincita di Raimondo durante la partita a poker.\nLa terza et\u00e0.\nSandra sta studiando perch\u00e9 ha intenzione di frequentare l'universit\u00e0 della terza et\u00e0 e nel frattempo la tata \u00e8 molto preoccupata per via di un guasto alle tubature che rischia di far allagare la casa. Intanto Raimondo sta aspettando la visita di un infermiere che deve fargli un'iniezione per curare l'influenza.\nImputato, alzatevi!\nIn attesa del processo, l'onorevole Pernove \u00e8 in prigione dopo essere stato accusato di corruzione e concussione. Raimondo diventa il suo compagno di cella dopo essere stato accusato dell'omicidio premeditato della moglie Sandra: quale sar\u00e0 la sentenza della corte?\nCamping Vianello.\nSandra, stufa delle solite vacanze, progetta mete alternative per vivacizzare la sua vita e propone a Raimondo l'idea del campeggio. Raimondo viene arrestato per aver legato e imbavagliato sua moglie Sandra.\nCasanova.\nPer via di una commozione cerebrale, Raimondo ha una crisi d'identit\u00e0 e si convince di essere il grande seduttore Giacomo Casanova. Una volta rinsavito per\u00f2, l'uomo decide di sfruttare la situazione per corteggiare Dolores.\nL'ospite a pagamento.\nSandra legge un articolo in cui si parla della nuova moda del momento: alcune persone comuni si rivolgono ad un'agenzia specializzata che combina loro una cena con un personaggio famoso, pagando anche ingenti somme di denaro. Allettata dall'idea, Sandra riesce con fatica a far accettare il tutto a Raimondo e i due coniugi si apprestano a ricevere in casa il loro ammiratore, il principe Molina dal Contras.\nSe fossimo stati.\nPer tutta la giornata, Sandra e Raimondo si mettono a fantasticare su come sarebbe stata la loro vita se non fossero stati quelli che sono: in vari momenti immaginano di essere stati una coppia siciliana, una coppia araba o una coppia celebre della storia come Giuseppe e Anita Garibaldi.\nFestival.\nLa tata partecipa ad un concorso che seleziona nuove proposte per il Festival di Sanremo e Sandra si offre di aiutarla creandole un nuovo look e scrivendole una canzone sfruttando la sigla di Casa Vianello. Il testo della canzone per\u00f2 finisce per sbaglio nelle mani del commercialista omosessuale dei Vianello, che si convince che Raimondo gli abbia dichiarato i suoi sentimenti.\nLa lettera.\nLa tata trova per le scale una lettera senza il destinatario e credendo che sia per i Vianello la porta a casa. Quando lei e Sandra decidono di aprirla, tuttavia, scoprono che si tratta di una missiva d'amore scritta dall'amante di uno dei condomini. Le due donne si convincono che il misterioso destinatario sia Raimondo, ma in realt\u00e0 l'autrice \u00e8 la signora Mongelli e il destinatario \u00e8 l'onorevole Pernove."}
{"id": "2830388", "revid": "92920", "url": "https://it.wikipedia.org/wiki?curid=2830388", "title": "Pierluigi Bresciani", "text": "Caratteristiche tecniche.\nPierluigi Bresciani \u00e8 un difensore \"leggero\" ma efficiente, la sua particolarit\u00e0 \u00e8 la velocit\u00e0 e la sua visione di gioco.\nCarriera.\nNasce a Seravezza in provincia di Lucca, ma hockeisticamente si forma nell'HC Forte dei Marmi. Debutta in Serie A1 all'et\u00e0 di 17 anni, nella stagione 1989/90, nell'allora Emporio Armani Forte dei Marmi con cui disputer\u00e0 due stagioni prima di lasciare la sua citt\u00e0 per trasferirsi all'Hockey Thiene. Una stagione al Thiene e poi un lungo girovagare fra Italia ed Europa: Bassano Hockey 54, Amatori Lodi, ancora Bassano poi Hockey Primavera Prato, Amatori Vercelli, Seixal (Portogallo), Hockey Primavera Prato, ennesimo ritorno a Bassano, Hockey Breganze ed infine Follonica Hockey.\nDalla stagione sportiva 2013-2014 gioca nelle file del Pieve 010. Nella stagione 2015-2016 vince il campionato italiano di hockey su pista allenando i tre volte campioni d'Italia Forte dei Marmi.\nSin dall'et\u00e0 di 22 anni \u00e8 stato convocato quasi costantemente in Nazionale, raggiungendo la 50\u00aa presenza nel 2003. Vincitore dell'Europeo Juniores nel 1991, nel 1994 entra nell'orbita dei Senior. Colleziona 1 Oro Mondiale (1997 Wuppertal, Germania), 1 Argento Mondiale (2003 Oliveira De Azemeis, Portogallo), 3 Bronzi Europei (1994 Madeira, Portogallo; 1998 Paco de Ferreira, Portogallo; 2002 Firenze, Italia). Partecipa anche al Torneo RTP 2002 in Portogallo dove per la prima volta \u00e8 insignito della fascia di Capitano, usualmente data a Dario Rigo."}
{"id": "2830396", "revid": "767487", "url": "https://it.wikipedia.org/wiki?curid=2830396", "title": "Professional'nyj Futbol'nyj Klub Central'nyj Sportivnyj Klub Armii 1991", "text": "Questa voce raccoglie le informazioni riguardanti il Professional'nyj Futbol'nyj Klub CSKA nelle competizioni ufficiali della stagione 1991.\nStagione.\nNella stagione calcistica che segn\u00f2 la fine di tutte le competizioni sovietiche (dismesse a causa dello scioglimento del Paese avvenuto alla fine del 1991), il CSKA Mosca vinse il campionato a ventuno anni dall'ultima vittoria. La squadra domin\u00f2 il girone di andata grazie a una partenza lanciata, ma nella seconda parte del torneo ebbe una flessione dovuta a problemi interni allo spogliatoio causati da un lutto che aveva colpito la squadra (il portiere titolare Michail Er\u00ebmin era morto in un incidente stradale avvenuto dopo aver giocato la finale di Coppa dell'URSS 1990-1991, conclusasi con la vittoria del CSKA sul ). Tuttavia, nonostante il sorpasso subito a cinque giornate dalla fine per mano dello Spartak Mosca, la squadra dell'esercito totalizz\u00f2 punteggio pieno nelle ultime gare che le consent\u00ec, stante un crollo dei rivali, di festeggiare il titolo con una giornata di anticipo.\nIn quella stessa stagione in CSKA and\u00f2 vicino all'accoppiata campionato-coppa nazionale, ma nella finale di Coppa dell'URSS 1991-1992 perse in favore dello Spartak Mosca contro il quale aveva lottato in campionato. Nelle competizioni europee il CSKA Mosca usc\u00ec immediatamente, essendo stato eliminato ai sedicesimi di finale di Coppa delle Coppe dalla Roma.\nMaglie e sponsor.\nDurante la stagione 1991, il CSKA Mosca vari\u00f2 pi\u00f9 volte l'aspetto delle proprie divise, a causa del cambio di fornitore tecnico avvenuto a met\u00e0 campionato.\nGirone di andata.\nNel girone di andata la squadra adott\u00f2 delle divise prodotte dalla Umbro: nelle partite interne furono utilizzate delle maglie a strisce rosse e bianche, con una banda spessa sul petto di colore bianco bordato di blu, con all'interno l'iscrizione cirillica \u0426\u0421\u041a\u0410 (traslitterato in CSKA, di colore rosso). Il colore dei calzoncini poteva variare dal rosso, al bianco e al blu, mentre i calzettoni erano sempre di colore rosso. Per le partite interne fu adottato un completo con calzoncini blu e calzettoni rossi, con la maglia bianca ornata da una trama di colore blu e rosso.\nGirone di ritorno.\nPer il girone di ritorno furono invece adottate delle divise fornite dallo sponsor ABM: per le partite interne fu adottata una maglia rossa ornata da quadri bianchi, calzoncini blu e calzettoni bianchi. La divisa per le gare esterne \u00e8 invece completamente bianca, salvo alcune strisce di colore blu sulla maglia.\nStaff tecnico.\nArea direttiva\nArea tecnica"}
{"id": "2830397", "revid": "288300", "url": "https://it.wikipedia.org/wiki?curid=2830397", "title": "Esteban Efra\u00edn Paredes Quintanilla", "text": ""}
{"id": "2830399", "revid": "125370571", "url": "https://it.wikipedia.org/wiki?curid=2830399", "title": "Episodi di Casa Vianello (sesta stagione)", "text": "La sesta stagione della sitcom Casa Vianello, composta da 18 episodi, \u00e8 stata trasmessa su Canale 5 dal 10 marzo 1996.\nChiamate Vianello 61-61.\nTrama.\nIn casa Vianello \u00e8 stata installata una vera e propria stazione radiofonica, che trasmette una rubrica di consigli sentimentali tenuta dai due coniugi. Una mattina per\u00f2, durante la trasmissione, Sandra e Raimondo vengono contattati da un certo Ciro, che rivela di essere sul punto di suicidarsi. Tentando di dissuadere Ciro dal suo intento, i Vianello scoprono che l'uomo si trova proprio sul cornicione del palazzo accanto al loro.\nLa statua di cera.\nTrama.\nUn artista ha creato due statue di cera a grandezza naturale raffiguranti i coniugi Vianello. Raimondo allora, per divertirsi alle spalle degli amici, decide di nascondere la sua statua e sostituirsi a essa. Lo scherzo va a buon fine, ma mentre Raimondo \u00e8 ancora immobile, Sandra accoglie in casa due signori con i quali sta concludendo un affare segreto. Non appena la donna lascia la stanza, i due uomini si mettono a parlare fra di loro e Raimondo allora scopre che l'affare in realt\u00e0 \u00e8 una truffa ai danni di Sandra.\nL'astronauta.\nRaimondo viene contattato per un esperimento scientifico che riguarda la spedizione di alcune persone anziane nello spazio; ben presto la fantasia prende il sopravvento su Raimondo, che comincia a immaginare la propria vita da astronauta.\nLa lingua del futuro.\nSu consiglio di Sandra Marini, Raimondo decide di iscrivere il piccolo Gianmarco a delle lezioni di inglese, tenute proprio dalla donna. In realt\u00e0 le lezioni sono una scusa per degli incontri clandestini fra Raimondo e la Marini e cos\u00ec il bambino viene lasciato altrove, ma le cose si complicano quando Gianmarco scompare e i condomini rivelano al signor Marini della tresca di sua moglie.\nLa gemella di Sandra.\nSandra deve partire per alcuni giorni, ma proprio mentre sta uscendo di casa riceve la visita di una sua sosia in cerca di lavoro. La donna, dopo aver saputo della partenza di Sandra, organizza insieme a un complice uno scambio di persone per derubare i Vianello e si sostituisce alla signora Mondaini all'insaputa di Raimondo e della tata. Questi ultimi per\u00f2 si insospettiscono molto per via dei modi rudi e volgari della sosia, che non sembrano affatto quelli educati e gentili di Sandra.\nCucina con vista.\nDopo alcuni pettegolezzi raccontati dalla moglie del portiere, la tata comincia a spiare nel palazzo di fronte per cogliere in flagrante il fedifrago avvocato Scotti, che ha una relazione con la moglie di un suo collega. Ben presto la tata coinvolge in questa attivit\u00e0 anche Sandra e le due si fanno prendere un po' troppo dall'immaginazione.\nPappa e ciccia.\nRaimondo ha ottenuto il ruolo di Falstaff in una riproposizione dell\"'Enrico IV\" di Shakespeare, cos\u00ec per essere fedele alla descrizione del personaggio decide di ingrassare a dismisura. Sandra e la tata lo assecondano, ma dopo che Raimondo \u00e8 diventato obeso, riceve la notizia che il lavoro \u00e8 saltato.\nL'annuncio.\nRaimondo deve trovare una valletta per la sua trasmissione ma proprio mentre sta facendo un provino particolare alla bella signorina Angela, suonano alla porta; sorpreso e decisamente infastidito, Raimondo scopre che tutti i condomini hanno organizzato una riunione in casa sua per convincerlo a scrivere il necrologio per lo zio del dottor Vigan\u00f2, un altro inquilino del palazzo. Raimondo decide di cedere alla richiesta in modo da tornare presto al provino, ma subito dopo aver comunicato il testo del necrologio al giornale, i condomini vengono a sapere che in realt\u00e0 il morto non \u00e8 lo zio di Vigan\u00f2 bens\u00ec la zia.\nLa clausola.\nLa tata deve raggiungere la madre per fare la conoscenza di suo zio Nino emigrato negli U.S.A. molti anni prima; tuttavia, proprio mentre la donna sta per partire, Raimondo la convince a trattenersi dicendole che ha bisogno di lei per ricevere un ricco produttore statunitense interessato al film che lui ha appena scritto. Quando questi si presenta in casa per\u00f2, la tata scopre con grande meraviglia che il produttore \u00e8 proprio suo zio, il quale poco dopo pone una clausola a Raimondo: lui produrr\u00e0 il film solo se la sceneggiatura avr\u00e0 il pieno consenso di sua nipote.\nIl tamponamento.\nSandra e Raimondo sono stati scelti come testimonial di una importante campagna pubblicitaria. Poco prima di girare lo spot per\u00f2, Raimondo tampona per sbaglio l'auto del dottor Bernacchi nel garage condominiale e l'evento lo scuote a tal punto da causargli una grave balbuzie. Per non mandare a monte la campagna, Sandra cerca di risolvere il problema facendosi aiutare dai vicini, ma le conseguenze sono imprevedibili. Il presidente di tale campagna pubblicitaria manda a quel paese i coniugi Vianello perch\u00e9 Sandra prima non riusciva a dire quanto detto dal presidente e dopo (la goccia che ha fatto traboccare il vaso) ha fatto una pernacchia al presidente stesso.\nOtto minuti in ascensore.\nDi tanto in tanto l'ascensore condominiale dei Vianello si blocca per otto minuti al quarto piano e Raimondo scopre che il motivo dell'inconveniente \u00e8 da attribuirsi a una relazione fra l'onorevole Pernove e la signora Carla Alisei, che si consuma proprio in ascensore. L'onorevole cerca di difendersi con Raimondo raccontandogli che la colpa \u00e8 solo della signora Carla, affetta da una strana malattia che la rende sessualmente vorace quando prende l'ascensore. Vianello quindi decide di approfittare della situazione ma i suoi tentativi non vanno a buon fine: il marito di Carla, infuriato, grida a Raimondo per pi\u00f9 volte \"IO L'AMMAZZO!!!\" e lo picchia, poich\u00e9 Raimondo ci ha provato con Carla in ascensore.\nLo scoop.\nSandra, annoiata dalla routine familiare con Raimondo, si convince che la loro popolarit\u00e0 come vip sia in declino e cos\u00ec si rivolge a una rivista scandalistica per organizzare uno scoop che faccia parlare di loro.\nLa crisi di Arturo.\nArturo \u00e8 tormentato da un grosso dubbio e si rivolge a Raimondo per chiedergli aiuto: \u00e8 convinto di non provare pi\u00f9 attrazione verso le donne. Raimondo decide di risolvere il problema dell'amico e, su consiglio dell'onorevole Pernove, gli combina un incontro con una prostituta di lusso.\nLa suggeritrice.\nUscendo dal suo appartamento, Raimondo incontra per le scale la bella signora Jole, una sua vecchia amica che non vedeva da molti anni e cos\u00ec la invita a casa per fare quattro chiacchiere. Jole quindi racconta a Raimondo di essere la zia della signora Marini e di non vedere di buon occhio il marito di sua nipote, tanto da aver deciso di trovarle un altro uomo. Nel frattempo Sandra ha organizzato una cena importante con il direttore d'orchestra Rosati, ma essendo molto ignorante in tema di musica classica, ha acquistato una ricetrasmittente in modo da farsi dare dei suggerimenti dalla tata. Quando Raimondo scopre la tecnica della moglie, decide di sfruttarla anche lui per fare colpo sulla signora Marini facendosi suggerire da Jole qualche frase a effetto.\nLa cura dimagrante.\nLa tata sta sperimentando una nuova cura dimagrante e ha comprato una costosa tuta di plastica che promette effetti miracolosi sulla linea; per effettuare l'acquisto per\u00f2 ha utilizzato i dati di Raimondo e cos\u00ec chiede a Sandra di non dire niente al marito per non farlo arrabbiare.\nIl vigilante.\nPer sentirsi pi\u00f9 sicura, Sandra ha deciso di assumere una guardia del corpo, ma a casa si presenta un omone dall'aria poco raccomandabile. Nel frattempo la tata si chiude nella sua stanza dopo aver fatto un fioretto e si rifiuta di lavorare.\nBeauty center.\nSandra ha avuto l'idea di aprire un beauty center in casa sua ma Raimondo non \u00e8 d'accordo. L'uomo per\u00f2 cambia idea ben presto quando la signora Marini gli rivela di voler usufruire dei servizi di un centro estetico specializzato.\nSior Todero Brontolon.\nIl dottor Gallini ha messo in scena un rifacimento della commedia di Carlo Goldoni \"Sior Todero brontolon\" e il ruolo del vecchio antipatico \u00e8 stato affidato a Raimondo. Questi non vuole affatto prendere parte alla recita, ma i manifesti pubblicitari sono gi\u00e0 stati affissi e quindi \u00e8 costretto a cedere."}
{"id": "2830403", "revid": "121979116", "url": "https://it.wikipedia.org/wiki?curid=2830403", "title": "Roberto Cereceda", "text": "Il 9 ottobre 2010 \u00e8 stata resa nota la sua positivit\u00e0 alla cocaina riscontrata ad un controllo antidoping effettuato il 17 agosto dopo una partita della Copa sudamericana, risultato confermato anche dalle contronalisi."}
{"id": "2830404", "revid": "288300", "url": "https://it.wikipedia.org/wiki?curid=2830404", "title": "Roberto Andr\u00e9s Cereceda Guajardo", "text": ""}
{"id": "2830405", "revid": "1543377", "url": "https://it.wikipedia.org/wiki?curid=2830405", "title": "Monte Adranone", "text": "Monte Adranone \u00e8 un rilievo di 899 m s.l.m. a settentrione del comune di Sambuca di Sicilia, in provincia di Agrigento. La sommit\u00e0 del monte Adranone accoglie i resti di un'antica citt\u00e0, ritenuta di nome \"Adranon\", importante sito archeologico della Sicilia.\nAdranon.\nL'antica citt\u00e0 di \"Adranon\" fu un insediamento greco-punico distrutto, secondo i dati degli scavi archeologici, intorno al III secolo a.C.. Le imponenti rovine ritenute del periodo tra l\u2019VIII e il III secolo a.C. rivelano l'importanza strategica del centro sin dalla fase pi\u00f9 arcaica, in quanto dominavano la strada che collegava Selinunte con Akragas. Forse fu caposaldo del sistema di difesa realizzato dai cartaginesi per la difesa della loro eparchia. Gli studiosi hanno ritenuto di identificare il sito con l\u2019Adranon di cui riferisce Diodoro Siculo in relazione alla prima guerra punica.\nLa citt\u00e0, riemersa dopo gli scavi archeologici, si estende su un territorio collinoso e ondulato che avanza a terrazza verso sud-ovest.\nNella zona corrispondente all'ingresso dell'area archeologica, si trova la Necropoli, nella quale spicca la monumentale \"Tomba della Regina\".\nProseguendo verso la sommit\u00e0 del monte Adranone si possono osservare la cinta muraria della \"citt\u00e0-fortezza\", il quartiere artigianale e commerciale e un Santuario circondato da un temenos, recinto sacro, e preceduto da un sacello, dove si raccoglievano le offerte votive dei fedeli.\nSulla cima vi \u00e8 l'area sacra dell'Acropoli.\nMusei archeologici.\nIn tutto il sito dell'antica citt\u00e0 di \"Adranon\" sono state rinvenute numerose deposizioni votive quali anfore, terrecotte, pregevoli busti di divinit\u00e0, corredi vari, insieme a ceramica attica e suppellettili di bronzo. I reperti si possono ammirare principalmente in tre musei siciliani:"}
{"id": "2830406", "revid": "869733", "url": "https://it.wikipedia.org/wiki?curid=2830406", "title": "Episodi di Casa Vianello (settima stagione)", "text": "La settima stagione della sitcom Casa Vianello, composta da 20 episodi, \u00e8 stata trasmessa su Canale 5 dal 20 settembre 1998 al 31 gennaio 1999.\nLo spogliarello.\nChecchi, l'inquilino del secondo piano, tormenta tutto il condominio con le sue richieste di beneficenza. La sua ultima idea \u00e8 uno spogliarello degli inquilini uomini e Raimondo \u00e8 contrario ma cambia idea quando un'altra inquilina, Kate, mostra il suo disappunto e dice che anche lei far\u00e0 lo spogliarello.\nNostalghia.\nRaimondo conosce la nuova inquilina dell'appartamento di fronte al suo: una fotomodella russa di nome Natasha. Si documenta subito sulla Russia e la invita a cena ma in realt\u00e0 Natasha \u00e8 in Italia con Boris, un trafficante di armi senza scrupoli, il quale deve vendere una certa quantit\u00e0 di uranio a un cliente.\nLa mummia.\nSandra visita il museo archeologico vicino a casa perch\u00e9 c'\u00e8 una mostra sull'Antico Egitto e, tornata a casa, dice a Raimondo di avere ora una passione per l'Egitto. Raimondo gliela fa passare in fretta e Sandra decide di organizzare un corso di pronto soccorso in casa Vianello dopo aver ricevuto una visita da Kate. Raimondo, anche stavolta, smonta Sandra ma cambia idea quando scopre che Kate fa l'infermiera volontaria due volte ogni settimana ed \u00e8 lei a dover partecipare al corso di pronto soccorso come insegnante.\nLettere d'amore.\nMentre Raimondo scrive all'amministratore del condominio una lettera di lamentele per il riscaldamento, Sandra scrive una lettera d'amore su commissione.\nIl divorzio.\nSandra decide di concedere il divorzio a Raimondo, a condizione che rimanga segreto. Raimondo lo comunica prima ad Arturo e poi al portiere per capire le abitudini di Kate.\nIl gioco.\nPer il compleanno di Raimondo, Sandra vuole far vivere a suo marito un'esperienza che lo stravolga e si rivolge all'agenzia Reality Tour che organizza vacanze in posti orribili ed esperienze particolari. Sandra cos\u00ec aderisce a una specie di 'Scherzi a parte' senza le telecamere che vivr\u00e0 con Raimondo.\nCorrispondenze pericolose.\nDa qualche tempo Sandra ha instaurato un rapporto epistolare con alcuni criminali fra cui Tano, uno spietato latitante siciliano. Quando Raimondo lo scopre, va su tutte le furie e decide di travestirsi da Tano per dare una lezione alla moglie.\nIl cuore \u00e8 uno zingaro.\nRaimondo, scambiato per Edmondo Vianello, un allenatore di calcio emergente, riceve la proposta di diventare allenatore della nazionale del Bambia, una nazione africana. Durante una riunione a casa sua con i delegati africani, questi ultimi dettano come condizione che il nuovo allenatore non deve essere sposato. Raimondo mente ma \u00e8 spiato dalla tata e cos\u00ec lei e Sandra gli rompono le uova nel paniere davanti al Presidente della nazione africana, arrivato per firmare il contratto.\nAttenti al cane.\nPer fare colpo su Kate, Raimondo prende in affitto un cagnolino della stessa razza di quello della ragazza cos\u00ec da poterla corteggiare con la scusa di far accoppiare i due animali. L'impresa per\u00f2 non \u00e8 cos\u00ec semplice e Raimondo si trova a dover affrontare diversi guastafeste, tra cui il padrone del cane affittato, la tata e un'amica di Sandra.\nDoppia personalit\u00e0.\nSandra ha regalato a Gianmarco un gioco da tavola simile al piccolo chimico per stimolare la sua intelligenza e il bambino crea un intruglio che fa bere a Raimondo. La bibita ha degli effetti devastanti perch\u00e9 Raimondo comincia ad alternare due personalit\u00e0 diverse: una \u00e8 quella del solito Raimondo, l'altra \u00e8 quella di un pericoloso assassino psicopatico. In realt\u00e0 per\u00f2 \u00e8 tutto un sogno perch\u00e9 la bibita conteneva un potentissimo sonnifero.\nCaro Pasquale.\nPer fare un piacere a un'amica, Sandra ha accettato di badare per qualche giorno al suo pappagallo Pasquale, ma l'animale \u00e8 molto molesto e cos\u00ec i Vianello decidono di affibbiarlo alla signora Barbara, una zitella che abita al piano di sotto. Tuttavia Raimondo scopre casualmente che a Kate piacciono molto i pappagalli e cos\u00ec cerca di entrare nell'appartamento di Barbara per riprendersi Pasquale.\nSandra e la New Age.\nRaimondo, rientrando a casa, sbatte il ginocchio contro una piramide di ferro che Sandra ha messo al centro del salotto seguendo un suo nuovo entusiasmo: la New Age.\nSesso in pillole.\nUn amico regala a Raimondo un flacone di \"pillole del sesso\", uno strepitoso ritrovato che procura un'irrefrenabile potenza sessuale a chiunque le assuma. Nel frattempo Sandra ha invitato a casa due amiche: Rita, una signora di mezza et\u00e0 e Eva, una donna giovane e avvenente. Raimondo decide allora di sperimentare le pillole sciogliendole nella bevanda di Eva, ma per sbaglio la tata scambia i bicchieri delle due ospiti.\nScoop.\nUna giornalista amica di Sandra si ferma in incognito a casa Vianello per un servizio sulla coppia pi\u00f9 longeva dello spettacolo italiano.\nAdotta un anziano.\nIl comune ha promosso un'importante iniziativa di volontariato, che permette di prendersi cura di una persona anziana. Kate parla di questo progetto a Raimondo e lui decide di collaborare per fare colpo sulla ragazza. \nA Natale siamo (quasi) tutti buoni.\nSandra incontra casualmente un ex vicino di casa che ha la fama di essere uno iettatore e cos\u00ec, presa dalla compassione, lo invita a pranzo a casa sua il giorno di Natale. La sua decisione per\u00f2 viene fortemente osteggiata sia dalla tata, che crede alle voci sul conto dell'uomo, sia da Raimondo, che non vuole gente in casa in quanto sta concludendo un affare lavorativo.\nIl provolone.\nSandra e le sue amiche fondano un'associazione contro gli uomini che ci provano sempre. Raimondo non perde occasione per corteggiare Kate. \nImpara l'arte.\nRaimondo si \u00e8 fatto convincere a comprare un'opera d'arte a forma di scopa, ma il suo acquisto non viene capito dagli altri.\nFans club.\nIl signor Perrotta, grande ammiratore dei Vianello e presidente del loro fan club, viene ospitato in casa loro per alcuni giorni. Sandra \u00e8 entusiasta della presenza dell'uomo e si sente piena di energie, mentre Raimondo \u00e8 molto infastidito, anche perch\u00e9 \u00e8 impegnato a concludere un affare lavorativo.\nLa baby sitter.\nCon la scusa di trovare una persona che si occupi a tempo pieno di Gianmarco, Raimondo assume una giovane e bella baby-sitter e cerca di sedurla in ogni modo. Grazie all'intervento del bambino, Sandra scopre i piani del marito e decide di vendicarsi."}
{"id": "2830411", "revid": "729019", "url": "https://it.wikipedia.org/wiki?curid=2830411", "title": "Michel Stolker", "text": " Professionista tra il 1956 e il 1966, vinse una tappa al Giro d'Italia.\nCarriera.\nCorse per la Locomotief, la Magneet, la Radium, la St. Raphael, la KAS-Kaskol, la Fyffes e la Willem II-Gazelle, e fu per alcuni anni gregario di Jacques Anquetil. Le principali vittorie da professionista furono una tappa al Giro d'Italia 1956, il Midi Libre nel 1962 e una tappa alla Vuelta a Espa\u00f1a nel 1964."}
{"id": "2830412", "revid": "4106", "url": "https://it.wikipedia.org/wiki?curid=2830412", "title": "Mies Stolker", "text": ""}
{"id": "2830414", "revid": "124648286", "url": "https://it.wikipedia.org/wiki?curid=2830414", "title": "Marco Estrada", "text": "Carriera.\nClub.\nInizia la sua carriera all'Everton di Vi\u00f1a del Mar nel 2004, in cui resta fino al 2007.\nNel 2007 si trasferisce all'Universidad de Chile.\nNel 2010 arriva in Europa, poich\u00e9 viene acquistato dal Montpellier.\nNazionale.\nLa sua prima esperienza in Nazionale avviene nell'amichevole contro l'Austria, persa per 2-0.\nNel 2008-2009 partecipa a varie amichevoli e alle qualificazioni per i Mondiali 2010; il suo primo e unico gol in Nazionale avviene l'11 giugno 2009 contro la Bolivia, quando segna su punizione il 2-0, partita che poi finisce 4-0 per i cileni.\nPartecipa successivamente ai Mondiali Sudafrica 2010, presenziando solo nella partita di girone Cile-Spagna, che finisce 2-1 per gli spagnoli.\nNel 2011 viene convocato per la Coppa America 2011."}
{"id": "2830415", "revid": "288300", "url": "https://it.wikipedia.org/wiki?curid=2830415", "title": "Marco Andr\u00e9s Estrada Quinteros", "text": ""}
{"id": "2830419", "revid": "155634", "url": "https://it.wikipedia.org/wiki?curid=2830419", "title": "Pattinaggio di velocit\u00e0 ai XXI Giochi olimpici invernali - Inseguimento a squadre maschile", "text": "L'inseguimento a squadre maschile di pattinaggio di velocit\u00e0 ai XXI Giochi olimpici invernali si \u00e8 svolto tra il 26 e il 27 febbraio 2010 al Richmond Olympic Oval. La distanza percorsa \u00e8 di 3200 metri: ogni squadra \u00e8 formata da quattro atleti, ma ad ogni turno ne corrono insieme tre; il tempo \u00e8 dato dall'arrivo del terzo.\nLe otto squadre presenti si sono misurate in scontri ad eliminazione diretta; le squadre sconfitte nei quarti di finale accedono, a seconda del tempo, alle finali C e D (valide per i piazzamenti), mentre quelle sconfitte in semifinale si sfidano nella finale B, valida per il bronzo.\nLa squadra campione in carica era l'Italia.\nRecord.\nPrima di questa competizione, i record erano i seguenti.\nIn questa gara sono stati stabiliti tre record olimpici:"}
{"id": "2830420", "revid": "122246", "url": "https://it.wikipedia.org/wiki?curid=2830420", "title": "Alessandro Paoli", "text": "Gioca nel ruolo di centrale nel .\nCarriera.\nLa carriera di Alessandro Paoli inizia nel 2000 nell'Argentario Volley di Trento, con cui partecipa al campionato di Serie B2; nell'annata successiva passa alla Trentino Volley, aggregato alla squadra che milita in Serie B2: nella stessa categoria gioca anche per la stagione 2003-04 nell'S\u00fcdtirol Volley di Bolzano e in quella 2004-05 nell'Anaune Pallavolo Cles.\nNell'annata 2005-06 torna nuovamente nella Trentino Volley, disputando questa volta il campionato di Serie B1; nella stagione 2006-07 viene ingaggiato dalla Zinella Volley Bologna, con la quale resta per tre annate, facendo anche il suo esordio in Serie A2 nella stagione 2008-09, dopo aver ottenuto la promozione dalla Serie B1.\nNella stagione 2009-10 veste la maglia della Pallavolo Loreto, in Serie A1: al club marchigiano rimane legato per tre stagioni, nonostante la retrocessione in Serie A2. Per il campionato 2012-13 \u00e8 al neopromosso Volley Brolo, mentre nella stagione successiva passa alla Pallavolo Padova con cui si aggiudica la Coppa Italia di Serie A2, ed in quella 2014-15 alla Callipo Sport di Vibo Valentia, sempre in serie cadetta, dove vince nuovamente la Coppa Italia di categoria.\nPer il campionato 2015-16 si accasa all' di Bolzano, in Serie B1: con la stessa squadra partecipa alla Serie A2 nella stagione 2017-18. \u00c8 in serie cadetta anche per la stagione 2018-19 con il ."}
{"id": "2830426", "revid": "1776051", "url": "https://it.wikipedia.org/wiki?curid=2830426", "title": "Funambulus", "text": "I funamboli (genere Funambulus Lesson 1835) sono Roditori simili agli scoiattoli nativi dell'Asia meridionale.\nDescrizione.\nIl colore del pelo varia a seconda delle specie, ma in tutte sono presenti delle strie chiare longitudinali (tre o cinque), che spiccano con evidenza sul fondo rossiccio, marrone o nero.\nLa lunghezza del corpo \u00e8 mediamente di 15 cm, a cui s'aggiunge una coda di pari lunghezza.\nI funamboli vivono in piccoli gruppi sugli alberi, dove costruiscono nidi globosi. Si nutrono di bacche, semi, corteccia, foglie, fiori e anche insetti.\nDistribuzione e habitat.\nIl genere \"Funambulus\" \u00e8 esclusivo dell'India e dell'isola di Ceylon; una sola specie \u00e8 presente anche in Pakistan e Iran.\nEssendo animali arboricoli, i funamboli sono legati alla presenza di alberi, ma il loro habitat varia - anche a seconda delle specie - dalla foresta pluviale alla boscaglia semiaperta.\nTassonomia.\nIl genere \"Funambulus\" \u00e8 diviso in due sottogeneri (\"Funambulus\" e \"Prasadsciurus\") e cinque specie."}
{"id": "2830430", "revid": "204012", "url": "https://it.wikipedia.org/wiki?curid=2830430", "title": "William H. H. Miller", "text": ""}
{"id": "2830431", "revid": "2048388", "url": "https://it.wikipedia.org/wiki?curid=2830431", "title": "Jean Beausejour", "text": "Carriera.\nClub.\nNato a Santiago da padre haitiano di etnia afrocaraibica e da madre mapuche, inizia la sua carriera calcistica nell'Club Deportivo Universidad Cat\u00f3lica nel 2001 e da allora ha giocato per molti club.\nNel 2004 firma un contratto con il Servette e rimane in Svizzera per un anno prima di unirsi al Gr\u00eamio nel 2005 e poi al Gent nel 2006. Nel 2007 ritorna in Cile e gioca un anno con il Cobreloa e poi per l'O'Higgins nel 2008.\nIl 1\u00ba dicembre 2008 firma un contratto di tre anni e mezzo per il Club Am\u00e9rica. Dopo avervi giocato per due anni, nell'estate del 2010 passa al club inglese del Birmingham City. Esordisce in Premier League il 18 settembre 2010 nel match perso 3-1 con il West Bromwich Albion, subentrando all'83' minuto di gioco ad Aliaksandr Hleb. Ha realizzato la sua prima rete in maglia bluenoses contro lo Sheffield Wednesday nella partita del quinto round di FA Cup vinta per 3-0. Il 27 febbraio 2011 ha vinto la League Cup, grazie alla vittoria in finale della sua squadra sull'Arsenal a Wembley per 2-1; Beausejour ha giocato da subentrato, sostituendo, al 50' minuto, Craig Gardner. Questa vittoria ha permesso al Birmingham City di giocare l'Europa League nonostante la retrocessione patita a fine stagione.\nIl 3 novembre 2011 ha realizzato la sua prima rete in carriera nelle competizioni europee, contro il Club Bruges nella partita interna della fase a gironi pareggiata per 2-2.\nIl 25 gennaio 2012 viene ceduto al Wigan Athletic per un biennio.\nSuccessivamente torna in Cile, tra le file del (fino al 2016) e in seguito dell'.\nNazionale.\nDal suo ingresso nell'O'Higgins Beausejour ha impressionato l'allenatore della Nazionale del Cile Marcelo Bielsa ed \u00e8 stato convocato per la nazionale tre volte.\nFigura tra i 23 convocati del Cile per il Mondiale 2010 in Sudafrica. Sigla il suo primo gol in Nazionale nella vittoria contro l'Honduras nella prima partita del Mondiale.\nViene convocato per la Copa Am\u00e9rica Centenario negli Stati Uniti.\nGiocando e andando a segno anche durante il Mondiale 2014 precisamente contro l'Australia, scrive il suo nome tra i marcatori del Mondiale per due edizioni consecutive."}
{"id": "2830433", "revid": "288300", "url": "https://it.wikipedia.org/wiki?curid=2830433", "title": "Jean Andr\u00e9 Emanuel Beausejour Coliqueo", "text": ""}
{"id": "2830435", "revid": "22643", "url": "https://it.wikipedia.org/wiki?curid=2830435", "title": "Nocchiero", "text": ""}
{"id": "2830439", "revid": "173219", "url": "https://it.wikipedia.org/wiki?curid=2830439", "title": "Bernadetto de' Medici", "text": ""}
{"id": "2830441", "revid": "125390450", "url": "https://it.wikipedia.org/wiki?curid=2830441", "title": "Sergio Rossi (attore)", "text": "Biografia.\nConosciuto per aver doppiato Leslie Nielsen in molti film e altri grandi attori del calibro di Gene Hackman, Sean Connery, Robert Duvall, Steve McQueen, Christopher Lee, come attore ha recitato in molti film e sceneggiati televisivi dalla fine degli anni cinquanta fino ai primi anni novanta. Il suo ruolo pi\u00f9 famoso fu quello del professor Duval in \"Gamma\". Alcune volte era accreditato come Sterling Roland.\nMor\u00ec l'11 febbraio 1998."}
{"id": "2830445", "revid": "765341", "url": "https://it.wikipedia.org/wiki?curid=2830445", "title": "Biathlon ai XXI Giochi olimpici invernali - Staffetta 4x7,5 km maschile", "text": "La staffetta 4x7,5\u00a0km maschile di biathlon ai XXI Giochi olimpici invernali si \u00e8 svolta il 26 febbraio al Whistler Olympic Park presso Vancouver, in Canada."}
{"id": "2830447", "revid": "1856513", "url": "https://it.wikipedia.org/wiki?curid=2830447", "title": "Aero Mongolia", "text": "Aero Mongolia \u00e8 la prima compagnia aerea privata della Mongolia; la sua sede e la base operativa sono presso l'aeroporto Internazionale Chinggis Khaan di Ulan Bator. Aero Mongolia opera voli domestici su 10 aeroporti e voli internazionali verso l'aeroporto di Irkutsk, in Russia, e verso gli aeroporti di Hohhot e di \u00dcr\u00fcmqi, in Cina.\nStoria.\nFondata nel giugno 2001, la compagnia ha ricevuto il Certificato di operatore aereo nell'ottobre 2002. Nel maggio 2003, dopo aver ricevuto i primi due Fokker 50, Aero Mongolia ha effettuato il primo volo domestico, mentre nel dicembre dello stesso anno ha aperto la prima tratta internazionale verso Hohhot.\nNel 2006, grazie all'introduzione in flotta di due Fokker 100, Aero Mongolia \u00e8 diventata la prima compagnia aerea nazionale per passeggeri trasportati, coprendo il 90% del mercato interno.\nNell'ottobre 2007 l'Autorit\u00e0 per l'aviazione civile della Mongolia ha temporaneamente bloccato tutti i voli della compagnia in seguito a gravi irregolarit\u00e0 riscontrate durante le operazioni di manutenzione.\nNel 2010 e nel 2012 sono stati inseriti in flotta rispettivamente il terzo ed il quarto Fokker 50, nel contempo sono stati invece dismessi i Fokker 100.\nFlotta.\nA febbraio 2017 la flotta di Aero Mongolia era cos\u00ec composta:\nLa compagnia ha pianificato di introdurre in flotta anche un Boeing 737-700.\nIncidenti.\nIl 30 marzo 2012 un Fokker 50 di Aero Mongolia, a causa di una forte raffica di vento, \u00e8 uscito di pista durante il decollo dall'aeroporto di Ojuu Tolgoj. Nessuna delle persone a bordo ha riportato ferite, mentre il velivolo ha subito danni ai motori."}
{"id": "2830450", "revid": "1861950", "url": "https://it.wikipedia.org/wiki?curid=2830450", "title": "Eznis Airways", "text": "Eznis Airways LLC (in mongolo: \u0418\u0437\u0438\u043d\u0438\u0441 \u042d\u0439\u0440\u0432\u044d\u0439\u0437 \u0425\u0425\u041a) \u00e8 una compagnia aerea di linea e charter con sede a Ulan Bator, in Mongolia. Un tempo era una delle pi\u00f9 grandi compagnie aeree del paese con servizi verso numerosi punti nazionali e una rotta internazionale verso Hong Kong e la Russia. Aveva anche l'autorizzazione per servizi internazionali verso il Kazakistan, che tuttavia non operava. La compagnia aerea aveva cessato tutte le operazioni nel 2014, ma sono riprese poi nel 2019. Lo slogan dell'azienda \u00e8 \"Fly easy, Fly smart!\"\nStoria.\nNel 2004, il Gruppo Newcom ha intrapreso una ricerca di fattibilit\u00e0 per l'avvio di nuovi servizi di trasporto aereo nazionale in Mongolia: nel gennaio 2006 ha fondato Eznis Airways, una sussidiaria interamente controllata. Eznis ha ottenuto il certificato di operatore aereo (AOC) n. 11 dall'Autorit\u00e0 per l'aviazione civile mongola (MCAA) e ha lanciato il suo servizio inaugurale il 6 dicembre 2006.\nNel luglio 2008, Eznis Airways ha lanciato il sistema di prenotazione computerizzata Radixx: la compagnia aerea ha introdotto la prenotazione via Internet per tour operator, agenzie di viaggio e pubblico in generale.\nEznis Airways ha acquisito una posizione dominante nel mercato del trasporto aereo nazionale della Mongolia e ha trasportato il suo 100.000esimo passeggero nel novembre 2008.\nLa compagnia ha iniziato i suoi primi servizi di linea internazionali per Hailar, in Cina, nell'agosto 2009. Nel marzo 2010 ha iniziato ad effettuare scali a Choibalsan nella provincia di Dornod in Mongolia. Lanciata nel giugno 2010, Ulan-Ude, in Russia, \u00e8 stata la seconda destinazione internazionale.\nEznis Airways LLC ha cessato tutte le operazioni dal 22 maggio 2014 a causa delle difficolt\u00e0 finanziarie e della situazione del settore aereo dopo il fallimento delle misure di ristrutturazione negli ultimi due anni.\nEznis Airways, con un nuovo gruppo di propriet\u00e0, ha rilanciato i servizi nel secondo trimestre del 2019, operando un Boeing 737-700 su rotte internazionali. Un secondo velivolo dello stesso tipo \u00e8 stato noleggiato alla nigeriana Arik Air nell'agosto 2021.\nFlotta.\nFlotta attuale.\nA dicembre 2021 la flotta di Eznis Airways \u00e8 cos\u00ec composta:\nFlotta storica.\nEznis Airways operava in precedenza con i seguenti aeromobili:"}
{"id": "2830456", "revid": "237256", "url": "https://it.wikipedia.org/wiki?curid=2830456", "title": "Nikolai Getman", "text": ""}
{"id": "2830457", "revid": "6923", "url": "https://it.wikipedia.org/wiki?curid=2830457", "title": "Brilliance", "text": "La Brilliance China Automotive (in cinese: \u83ef\u6668\u4e2d\u570b\u6c7d\u8eca\u63a7\u80a1\u6709\u9650\u516c\u53f8) \u00e8 una casa automobilistica cinese con sede a Shenyang (cinese: \u700b\u967d\u5e02, citt\u00e0 capoluogo della provincia del Liaoning, e anche centro pi\u00f9 popoloso della Cina nord-orientale).\nLa Brilliance \u00e8 controllata direttamente dallo Stato cinese ed \u00e8 quotata sulla Borsa di Francoforte e su quella di Hong Kong. .\nNel marzo 2003 ha siglato un accordo di joint venture con il costruttore tedesco BMW per costruire in Cina le BMW Serie 3 e Serie 5.\nSempre attraverso i legami con la BMW, dal 2005 la Brilliance Galena viene prodotta in Egitto a 6th October City negli stabilimenti della Bavarian Auto, azienda che si occupa della produzione e commercializzazione delle BMW Serie 3, Serie 5, Serie 7 e X3 in molti paesi del Medio Oriente.\nNel 2006 ha concluso un accordo con il produttore nord-coreano Pyeonghwa per licenziare la produzione in Corea del Nord del suo Jinbei Haice."}
{"id": "2830458", "revid": "767487", "url": "https://it.wikipedia.org/wiki?curid=2830458", "title": "Hotel Italia (film)", "text": "Hotel Italia \u00e8 un film pornografico gay del 1999 diretto da Lucas Kazan.\nIl film \u00e8 stato girato a Santa Margherita Ligure e lungo tutta la Riviera (Portofino, Portovenere e le Cinque Terre). Nel 2000 ha ottenuto tre candidature ai GayVN Awards e ha vinto due premi alla 7\u00aa edizione degli Hard Choice Awards, nelle categorie miglior video e miglior regia.\nNel 2003 \u00e8 stato realizzato un sequel dal titolo \"Hotel Italia 2: The Innkeeper\".\nTrama.\nDurante le vacanze estive in Riviera, Dario si innamora di Erik, mentre suo padre, in lotta con la propria sessualit\u00e0, rimane coinvolto con il miglior amico del figlio."}
{"id": "2830459", "revid": "767487", "url": "https://it.wikipedia.org/wiki?curid=2830459", "title": "Interviste a Nixon", "text": "Le interviste a Nixon vennero effettuate dal giornalista britannico David Frost a Richard Nixon nel 1977, tre anni dopo le sue dimissioni da Presidente degli Stati Uniti.\nLe interviste divennero il soggetto per una dramma teatrale prima (\"Frost/Nixon\" del 2006) e per un film poi (\"Frost/Nixon - Il duello\" del 2008), entrambi interpretati da Michael Sheen, nei panni di Frost, e Frank Langella, in quelli di Nixon.\nAntefatti.\nDopo aver partecipato e condotto show per la TV, Frost decise di intervistare il presidente Nixon che si era dimesso dalla carica a causa dello Scandalo Watergate nel 1974. Solo nel 1977 Nixon accett\u00f2 di farsi intervistare da Frost, per riottenere la fama e la gloria perduta. Per l'uomo politico e per il suo staff l'occasione era quindi straordinaria. Frost aveva fama di abile intervistatore ma veniva considerato pi\u00f9 affine al mondo dell'entertainment che non a quello di cui Nixon faceva parte.\nInterviste.\nLe interviste vennero registrate a partire dal 23 marzo 1977, due ore ogni luned\u00ec, mercoled\u00ec e venerd\u00ec per un totale di 28 ore e 45 minuti di interviste. Il set scelto fu la residenza californiana di Nixon denominata La Casa Pacifica a San Clemente.\nIn realt\u00e0 poi, a causa di possibili interferenze radio sulle frequenze della Guardia Costiera, il set fu spostato dalla residenza di Nixon alla pi\u00f9 modesta abitazione della famiglia Smith, sostenitori dell'ex Presidente che affitt\u00f2 la loro casa.\nLa produzione fu curata dal britannico John Birt e dallo statunitense Marvin Minoff. Frost si avvalse della collaborazione dei giornalisti Robert Zelnick e James Reston Jr. soprattutto per indagare a fondo nello scandalo Watergate.\nFrost riusc\u00ec ad incalzare il presidente, tanto che questi, pur preparato ad una difesa ad oltranza del proprio operato, fin\u00ec per ammettere davanti alle telecamere i suoi errori e il suo tradimento nei confronti del popolo americano.\nIl successo.\nDavid Frost riusc\u00ec a vincere il faticoso \"duello\" e diventare cos\u00ec uno degli uomini pi\u00f9 famosi di quel tempo: la sua intervista ottenne un grande successo venendo seguita da circa 45 milioni di spettatori. Le interviste furono intitolate \u201cDavid Frost Interviews Richard Nixon\u201d, riscossero il pi\u00f9 grande consenso della storia della TV americana per quanto riguarda un programma di informazione.\nConseguenze.\nLe interviste rappresentano per il popolo americano il processo che Nixon non ha mai avuto con la sua autocondanna riguardo agli errori commessi e l'abuso di potere esercitato durante la sua carica; ammissioni che non aveva mai fatto pubblicamente fino a quel momento."}
{"id": "2830461", "revid": "1005847", "url": "https://it.wikipedia.org/wiki?curid=2830461", "title": "Andreas Linger", "text": "\u00c8 fratello di Wolfgang, a sua volta ex slittinista di alto livello.\nBiografia.\nSpecialista del doppio gareggi\u00f2 per tutto l'arco della sua carriera in coppia col fratello Wolfgang, condividendo con lui tutti i suoi successi.\nInizi\u00f2 a competere per la nazionale austriaca nelle varie categorie giovanili nella specialit\u00e0 del doppio ed ottenne come migliori risultati quattro medaglie, delle quali una d'oro, ai campionati mondiali juniores e per due volte consegu\u00ec la vittoria nella classifica finale della Coppa del Mondo juniores.\nA livello assoluto esord\u00ec in Coppa del Mondo nella stagione 1999/00, conquist\u00f2 il primo podio il 25 novembre 2001 nel doppio a Lake Placid (3\u00b0) e la prima vittoria il 15 dicembre 2002 sempre nella specialit\u00e0 biposto ad Altenberg. In totale trionf\u00f2 in sedici tappe di coppa (comprendendo anche le prove a squadre) e vinse la classifica generale nella specialit\u00e0 del doppio nel 2011/12.\nPartecip\u00f2 a quattro edizioni dei Giochi olimpici invernali: nel doppio giunse ottavo a , a vinse la medaglia d'oro, a , occasione in cui insieme al fratello Wolfgang ebbe l'onore di sfilare quale portabandiera della delegazione austriaca durante la cerimonia inaugurale, riusc\u00ec a bissare il titolo; a sal\u00ec ancora sul podio ottenendo la medaglia d'argento. In quest'ultima edizione colse inoltre il settimo posto nella gara a squadre, in quella che fu la sua ultima competizione a livello internazionale.\nPrese parte altres\u00ec a dodici edizioni dei campionati mondiali, aggiudicandosi cinque medaglie, delle quali tre d'oro nella specialit\u00e0 biposto: a Sigulda 2003, a Cesana Torinese 2011 e ad Altenberg 2012. Nelle rassegne continentali ottenne la vittoria nel doppio a Sigulda 2010 ed in altre sei occasioni riusc\u00ec a salire sul podio."}
{"id": "2830463", "revid": "288300", "url": "https://it.wikipedia.org/wiki?curid=2830463", "title": "Clarence William Acu\u00f1a Donoso", "text": ""}
{"id": "2830464", "revid": "767487", "url": "https://it.wikipedia.org/wiki?curid=2830464", "title": "Cacciata dei progenitori (Mantegazza)", "text": "La Cacciata dei progenitori \u00e8 un rilievo su marmo attribuito a Cristoforo Mantegazza, databile al 1475 circa e facente parte della decorazione della facciata della Certosa di Pavia.\nStoria.\nL'opera, che fa parte del coronamento della facciata, \u00e8 attribuito a Cristoforo Mantegazza che lavor\u00f2 alla facciata della Certosa di Pavia col fratello Antonio dal 1472.\nDescrizione e stile.\nL'opera mostra il Padre Eterno che, sporgendosi dalla porta del Paradiso terrestre, caccia con un gesto Adamo ed Eva, che si allontanano con pose innatuali e basate su angoli acuti e moti bloccati, che fanno assomigliare la rappresentazione ad un balletto. Il forte plasticismo si basa su forti chiaroscuri, ben evidenti nel panneggio della veste divina che ricorda un foglio di carta accartocciato, su un segno grafico e un forte risalto dato alla linea di contorno. I corpi sono anatomicamente ben definiti ma piuttosto scarni, di grande espressivit\u00e0.\nLe espressioni stravolte dei progenitori hanno come modello la pittura ferrarese di Cosm\u00e8 Tura o del primo Ercole de' Roberti."}
{"id": "2830474", "revid": "1005847", "url": "https://it.wikipedia.org/wiki?curid=2830474", "title": "Wolfgang Linger", "text": "\u00c8 fratello di Andreas, a sua volta ex slittinista di alto livello.\nBiografia.\nSpecialista del doppio gareggi\u00f2 per tutto l'arco della sua carriera in coppia col fratello Andreas, condividendo con lui tutti i suoi successi.\nInizi\u00f2 a competere per la nazionale austriaca nelle varie categorie giovanili inizialmente anche nella specialit\u00e0 del singolo, dove raggiunse la seconda piazza nella classifica finale della Coppa del Mondo giovani, per poi focalizzarsi esclusivamente nella specialit\u00e0 biposto, nella quale ottenne come migliori risultati quattro medaglie, delle quali una d'oro, ai campionati mondiali juniores e per due volte consegu\u00ec la vittoria nella classifica finale della Coppa del Mondo juniores.\nA livello assoluto esord\u00ec in Coppa del Mondo nella stagione 1999/00, conquist\u00f2 il primo podio il 25 novembre 2001 nel doppio a Lake Placid (3\u00b0) e la prima vittoria il 15 dicembre 2002 sempre nella specialit\u00e0 biposto ad Altenberg. In totale trionf\u00f2 in sedici tappe di coppa (comprendendo anche le prove a squadre) e vinse la classifica generale nella specialit\u00e0 del doppio nel 2011/12.\nPartecip\u00f2 a quattro edizioni dei Giochi olimpici invernali: nel doppio giunse ottavo a , a vinse la medaglia d'oro, a , occasione in cui insieme al fratello Andreas ebbe l'onore di sfilare quale portabandiera della delegazione austriaca durante la cerimonia inaugurale, riusc\u00ec a bissare il titolo; a sal\u00ec ancora sul podio ottenendo la medaglia d'argento. In quest'ultima edizione colse inoltre il settimo posto nella gara a squadre, in quella che fu la sua ultima competizione a livello internazionale.\nPrese parte altres\u00ec a dodici edizioni dei campionati mondiali, aggiudicandosi cinque medaglie, delle quali tre d'oro nella specialit\u00e0 biposto: a Sigulda 2003, a Cesana Torinese 2011 e ad Altenberg 2012. Nelle rassegne continentali ottenne la vittoria nel doppio a Sigulda 2010 ed in altre sei occasioni riusc\u00ec a salire sul podio."}
{"id": "2830476", "revid": "1546219", "url": "https://it.wikipedia.org/wiki?curid=2830476", "title": "Risurrezione di Lazzaro (Amadeo)", "text": "La Risurrezione di Lazzaro \u00e8 un rilievo su marmo attribuito di Giovanni Antonio Amadeo, databile al 1474 circa e facente parte della decorazione della facciata della Certosa di Pavia.\nDescrizione e stile.\nL'opera mostra un'architettura classica che si sviluppa in profondit\u00e0 tramite la prospettiva geometrica, mentre nella parte inferiore si trova una fitta folla raccolta attorno al sepolcro scoperto, da dove si \u00e8 levata la figura di Lazzaro, ora inginocchiata, su un gesto di Ges\u00f9 che si trova l\u00ec davanti.\nLe forme sono pi\u00f9 morbide di altri artisti attivi alla Certosa ma pi\u00f9 influenzati dai modi ferraesi, come Cristoforo Mantegazza, con un'aggiornata cultura prospettica ispirata da Bramante a Milano. Le figure sono infatti pi\u00f9 composte, ma nei profondi contorni, dalle linee brusche, rivelano una certa ruvidit\u00e0 tipicamente lombarda."}
{"id": "2830478", "revid": "1305772", "url": "https://it.wikipedia.org/wiki?curid=2830478", "title": "Patto di sangue", "text": ""}
{"id": "2830479", "revid": "74801", "url": "https://it.wikipedia.org/wiki?curid=2830479", "title": "Vallentuna", "text": "Vallentuna \u00e8 una cittadina (\"t\u00e4tort\") della Svezia centrale, situata nella contea di Stoccolma; \u00e8 il capoluogo amministrativo della municipalit\u00e0 omonima. \nUna parte del territorio della cittadina \u00e8 compreso nei confini della municipalit\u00e0 di T\u00e4by."}
{"id": "2830483", "revid": "74801", "url": "https://it.wikipedia.org/wiki?curid=2830483", "title": "Salem (Svezia)", "text": "Salem \u00e8 una cittadina della Svezia centrale, situata nella contea di Stoccolma; \u00e8 il capoluogo amministrativo della omonima municipalit\u00e0. "}
{"id": "2830484", "revid": "604467", "url": "https://it.wikipedia.org/wiki?curid=2830484", "title": "Andris \u0160ics", "text": "\u00c8 fratello di Juris, a sua volta slittinista di alto livello nonch\u00e9 suo compagno nel doppio.\nBiografia.\nHa iniziato a gareggiare per la nazionale lettone nelle varie categorie giovanili in entrambe le specialit\u00e0, ottenendo quale miglior risultato una vittoria nella classifica finale della Coppa del Mondo juniores nel 2003/04 nel doppio, in coppia con Lauris B\u0113rzi\u0146\u0161.\nA livello assoluto ha esordito in Coppa del Mondo nella stagione 2002/03, gareggiando esclusivamente nel doppio. Ha conquistato il primo podio, nonch\u00e9 la prima vittoria, il 6 novembre 2005 nella gara a squadre a Sigulda disputando la frazione del doppio in coppia col fratello Juris, con il quale ha condiviso tutti i suoi pi\u00f9 importanti risultati. Ha vinto la sua prima gara nella sua disciplina il 1\u00ba dicembre 2019 a Lake Placid, imponendosi nel doppio sprint e il 2 gennaio 2020 conquist\u00f2 il primo successo nel doppio vincendo la gara di casa a Sigulda. In classifica generale, quale pi\u00f9 importante piazzamento, \u00e8 giunto al secondo posto nella specialit\u00e0 del doppio nel 2020/21 e ha conquistato il trofeo del doppio sprint nel 2017/18 e nel 2019/20.\nHa partecipato a quattro edizioni dei Giochi olimpici invernali: a \u00e8 giunto al settimo posto nel doppio, a ha conquistato la medaglia d'argento nella prova biposto, preceduto da un'altra coppia di fratelli, gli austriaci Andreas e Wolfgang Linger, a ha ottenuto la medaglia di bronzo sia nel doppio sia nella prova a squadre e a ha concluso in sesta posizione la gara del doppio e quella a staffetta.\nHa altres\u00ec preso parte a ben quattordici edizioni dei campionati mondiali, aggiudicandosi in totale nove medaglie. Nel dettaglio i suoi risultati nelle prove iridate sono stati, nel doppio: decimo a Nagano 2004, decimo a Park City 2005, decimo a Igls 2007, diciottesimo a Oberhof 2008, diciannovesimo a Lake Placid 2009, medaglia di bronzo a Cesana Torinese 2011, nono ad Altenberg 2012, sesto a Whistler 2013, sesto a Sigulda 2015, quinto a Sch\u00f6nau am K\u00f6nigssee 2016, tredicesimo a Igls 2017, quinto a Winterberg 2019, decimo a So\u010di 2020 e medaglia di bronzo a Sch\u00f6nau am K\u00f6nigssee 2021; nel doppio sprint: quarto a Sch\u00f6nau am K\u00f6nigssee 2016, settimo a Igls 2017, quarto a Winterberg 2019, settimo a So\u010di 2020 e medaglia d'argento a Sch\u00f6nau am K\u00f6nigssee 2021; nelle prove a squadre: decimo a Park City 2005, sesto a Igls 2007, medaglia di bronzo a Oberhof 2008, medaglia di bronzo a Lake Placid 2009, settimo ad Altenberg 2012, medaglia di bronzo a Whistler 2013, settimo a Sigulda 2015, medaglia d'argento a Sch\u00f6nau am K\u00f6nigssee 2016, medaglia d'argento a So\u010di 2020 e medaglia di bronzo a Sch\u00f6nau am K\u00f6nigssee 2021.\nNelle rassegne continentali ha conquistato in totale quindici medaglie, di cui tre d'oro: una vinta nella specialit\u00e0 biposto a Sigulda 2021 e due colte nelle prove a squadre a Cesana Torinese 2008 e a Sigulda 2010; completano il suo palmar\u00e8s continentale ulteriori quattro argenti e otto bronzi."}
{"id": "2830486", "revid": "83531", "url": "https://it.wikipedia.org/wiki?curid=2830486", "title": "Giro di Svizzera 1957", "text": "Il Giro di Svizzera 1957, ventunesima edizione della corsa, si svolse dal 12 al 19 giugno 1957, per un percorso totale di 1 567,6\u00a0km con partenza e arrivo dalla citt\u00e0 di Zurigo. Il corridore italiano Pasquale Fornara si aggiudic\u00f2 la corsa concludendo in 44h32'16\".\nAl via si presentarono 66 atleti. I ciclisti arrivati al traguardo finale furono 45, mentre 21 si ritirarono, con una percentuale di arrivi pari al 68%."}
{"id": "2830489", "revid": "604467", "url": "https://it.wikipedia.org/wiki?curid=2830489", "title": "Juris \u0160ics", "text": "\u00c8 fratello di Andris, a sua volta slittinista di alto livello nonch\u00e9 suo compagno nel doppio.\nBiografia.\nHa iniziato a gareggiare per la nazionale lettone nelle varie categorie giovanili sia nella specialit\u00e0 del singolo sia in quella del doppio, senza per\u00f2 ottenere risultati di particolare rilievo.\nA livello assoluto si \u00e8 cimentato in Coppa del Mondo per la prima volta nella stagione 2000/01, gareggiando nel singolo. Nel 2004 ha iniziato a gareggiare nel doppio in coppia col fratello Andris, con il quale ha condiviso poi tutti i suoi pi\u00f9 importanti risultati, abbandonando la specialit\u00e0 individuale. Esord\u00ec nella nuova disciplina nella stagione 2005/06, il 6 novembre 2005 a Sigulda, dove si piazz\u00f2 all'undicesimo posto. Ha conquistato il primo podio, nonch\u00e9 la prima vittoria, il 6 novembre 2005 nella gara a squadre a Sigulda. Ha vinto la sua prima gara nella sua disciplina il 1\u00ba dicembre 2019 a Lake Placid, imponendosi nel doppio sprint e il 2 gennaio 2020 conquist\u00f2 il primo successo nel doppio vincendo la gara di casa a Sigulda. In classifica generale, quale pi\u00f9 importante piazzamento, \u00e8 giunto al nel 2020/21 e in trentaquattresima piazza nell'individuale nel 2003/04 mentre ha conquistato il trofeo del doppio sprint nel 2017/18 e nel 2019/20.\nHa preso parte a quattro edizioni dei Giochi olimpici invernali: a \u00e8 giunto al settimo posto nel doppio, a ha conquistato la medaglia d'argento nella prova biposto, preceduto da un'altra coppia di fratelli, gli austriaci Andreas e Wolfgang Linger, a ha ottenuto la medaglia di bronzo sia nel doppio sia nella prova a squadre ed a ha concluso in sesta posizione la gara del doppio e quella a staffetta.\nHa altres\u00ec preso parte a ben tredici edizioni dei campionati mondiali, aggiudicandosi in totale nove medaglie. Nel dettaglio i suoi risultati nelle prove iridate sono stati, nel doppio: decimo a Park City 2005, decimo a Igls 2007, diciottesimo a Oberhof 2008, diciannovesimo a Lake Placid 2009, medaglia di bronzo a Cesana Torinese 2011, nono ad Altenberg 2012, sesto a Whistler 2013, sesto a Sigulda 2015, quinto a Sch\u00f6nau am K\u00f6nigssee 2016, tredicesimo a Igls 2017, quinto a Winterberg 2019, decimo a So\u010di 2020 e medaglia di bronzo a Sch\u00f6nau am K\u00f6nigssee 2021; nel doppio sprint: quarto a Sch\u00f6nau am K\u00f6nigssee 2016, settimo a Igls 2017, quarto a Winterberg 2019, settimo a So\u010di 2020 e medaglia d'argento a Sch\u00f6nau am K\u00f6nigssee 2021; nelle prove a squadre: decimo a Park City 2005, sesto a Igls 2007, medaglia di bronzo a Oberhof 2008, medaglia di bronzo a Lake Placid 2009, settimo ad Altenberg 2012, medaglia di bronzo a Whistler 2013, settimo a Sigulda 2015, medaglia d'argento a Sch\u00f6nau am K\u00f6nigssee 2016, medaglia d'argento a So\u010di 2020 e medaglia di bronzo a Sch\u00f6nau am K\u00f6nigssee 2021.\nNelle rassegne continentali ha conquistato in totale quindici medaglie, di cui tre d'oro: una vinta nella specialit\u00e0 biposto a Sigulda 2021 e due colte nelle prove a squadre a Cesana Torinese 2008 e a Sigulda 2010; completano il suo palmar\u00e8s continentale ulteriori quattro argenti e otto bronzi."}
{"id": "2830491", "revid": "123653356", "url": "https://it.wikipedia.org/wiki?curid=2830491", "title": "Samuel Thomas von S\u00f6mmerring", "text": "\u00c8 lo scopritore della macula retinica dell'occhio umano. I suoi studi sul cervello e il sistema nervoso, sugli organi di senso, sugli embrioni e le loro malformazioni, sulla struttura del polmone e su molte altre caratteristiche del corpo umano, lo rendono uno dei pi\u00f9 importanti anatomisti tedeschi e mondiali.\nBiografia.\nSamuel Thomas nacque a Toru\u0144, citt\u00e0 polacca allora facente parte della Prussia, nono figlio del medico Johann Thomas S\u00f6mmerring. Studi\u00f2 nella citt\u00e0 natale fino al 1774, quando cominci\u00f2 a frequentare il corso di medicina all'Universit\u00e0 di G\u00f6ttingen. In quel periodo partecip\u00f2 anche ai seminari di Petrus Camper presso l'Universit\u00e0 di Franeker.\nUna volta terminati gli studi, venne nominato professore di Anatomia del \"Collegium Carolinum\" di Kassel e, dal 1784, all'Universit\u00e0 di Mainz, diventandone per cinque anni il preside della Facolt\u00e0 di Medicina. Nel 1795 S\u00f6mmerring apr\u00ec un proprio studio a Francoforte. In quel periodo introdusse, nonostante le molte resistenze dei colleghi, la vaccinazione contro il vaiolo e divenne uno dei primi membri e consiglieri del \"Senckenbergische Naturforschende Gesellschaft\" (Societ\u00e0 naturalista di Senckenberg). Dopo aver ricevuto offerte d'impiego dalle Universit\u00e0 di Jena e San Pietroburgo, nel 1804 accett\u00f2 l'invito dell'Accademia delle Scienze della Baviera, a Monaco, diventando consigliere di corte ed entrando in contatto con la nobilt\u00e0 cittadina.\nAlla giovane et\u00e0 di 23 anni S\u00f6mmerring descrisse l'organizzazione dei nervi cranici nella sua tesi di dottorato, uno studio valido tuttora. La sua mente poliedrica lo spinse a occuparsi e a pubblicare scritti dei campi pi\u00f9 disparati, dalla medicina all'anatomia, dall'antropologia alla paleontologia, dall'astronomia alla filosofia. Descrisse alcuni fossili di coccodrilli e \"Archaeopteryx\" e realizz\u00f2 il primo disegno accurato di uno scheletro umano femminile.\nS\u00f6mmerring viene ricordato anche come un prolifico inventore. Nel 1809 progett\u00f2 un telescopio astronomico e un telegrafo elettrochimico. Si occup\u00f2 di raffinazione del vino, delle macchie solari e di molte altre cose. Nel 1811 svilupp\u00f2 il primo sistema telegrafico bavarese, conservato oggi al Deutsches Museum di Monaco. Nel 1823 venne designato membro straniero dell'Accademia Reale Svedese delle Scienze.\nS\u00f6mmering spos\u00f2 Margarethe Elizabeth Grunelius, morta nel 1802, da cui ebbe un figlio, Dietmar William, e una figlia, Susanne Katharina. Nel 1820 si trasfer\u00ec da Monaco a Francoforte sul Meno, dove mor\u00ec dieci anni dopo. \u00c8 sepolto nel principale cimitero cittadino.\nScritti.\nLa corrispondenza epistolare tra S\u00f6mmering e Georg Forster venne pubblicata da Hettner (Braunschweig, 1878).\nBibliografia.\nRudolf Wagner, \"S\u00f6mmerings Leben und Verkehr mit Zeitgenossen\", Leipzig, 1844."}
{"id": "2830496", "revid": "287204", "url": "https://it.wikipedia.org/wiki?curid=2830496", "title": "Andris Sics", "text": ""}
{"id": "2830501", "revid": "287204", "url": "https://it.wikipedia.org/wiki?curid=2830501", "title": "Juris Sics", "text": ""}
{"id": "2830506", "revid": "33689", "url": "https://it.wikipedia.org/wiki?curid=2830506", "title": "Giovanni Maria Angioy (politico)", "text": "Eletto alla Camera nel 1953, \u00e8 stato deputato al parlamento italiano ininterrottamente dalla II alla IV Legislatura nelle file dell'MSI, del cui gruppo fece parte del consiglio direttivo nella II legislatura."}
{"id": "2830511", "revid": "6923", "url": "https://it.wikipedia.org/wiki?curid=2830511", "title": "Judson Harmon", "text": "Biografia.\nFu il 42\u00ba procuratore generale degli Stati Uniti sotto il presidente degli Stati Uniti d'America Grover Cleveland.\nNato nello stato dell'Ohio, frequent\u00f2 l'University of Cincinnati e la Denison University. Spos\u00f2 Olive Harmon.\nRiconoscimenti.\nLa contea di Harmon prende il nome da lui."}
{"id": "2830512", "revid": "159873", "url": "https://it.wikipedia.org/wiki?curid=2830512", "title": "Samuel Thomas S\u00f6mmering", "text": ""}
{"id": "2830514", "revid": "300067", "url": "https://it.wikipedia.org/wiki?curid=2830514", "title": "Stanley Klos", "text": ""}
{"id": "2830519", "revid": "159873", "url": "https://it.wikipedia.org/wiki?curid=2830519", "title": "Thomas Soemmering", "text": ""}
{"id": "2830525", "revid": "729019", "url": "https://it.wikipedia.org/wiki?curid=2830525", "title": "Battaglia di Nanshan", "text": "La fu uno scontro militare terrestre nell'ambito della guerra russo-giapponese. Fu combattuto nella Penisola di Liaodong pochi km a nord di Port Arthur, in Manciuria.\nAntefatti.\nLa seconda armata poteva contare oltre 38.000 soldati ed era composta dalla prima, terza e quarta divisione dell'esercito imperiale giapponese, provenienti rispettivamente da Tokyo, Nagoya e Osaka. Dopo la vittoria giapponese nella battaglia del fiume Yalu la seconda armata giapponese comandata dal generale Yasukata Oku inizi\u00f2 ad occupare la penisola di Liaotung, a solo 60 miglia a nord di Port Arthur, completando le operazioni di arrivo e sistemazione dei soldati il 5 maggio 1904.\nIl piano giapponese prevedeva in primo luogo l'attacco e la rottura delle posizioni difensive russe e la cattura del porto di Dalian e a seguire l'assedio di Port Arthur.\nIl vicer\u00e9 russo Yevgeni Ivanovich Alekseyev fu richiamato a Mosca per volere dello Zar lasciando il comando delle truppe di terra ad Anatoly Stoessel e all'ammiraglio Wilgelm Vitgeft il comando della Marina Imperiale, tuttavia entrambi furono lasciati senza ordini precisi in mano e in particolare l'ammiraglio Vitgeft si dimostr\u00f2 indeciso e a tratti incompetente consentendo ai giapponesi di completare gli sbarchi e l'occupazione.\nAnatoly Stoessel aveva a disposizione circa 17.000 soldati in aggiunta ai 3.000 barricati nelle fortificazioni della collina di Nanshan, il suo intento era quello di tenere le fortificazioni nonostante il pesante soprannumero dei giapponesi basandosi sui suoi 114 pezzi di artiglieria e sulle fortificazioni.\nBattaglia.\nIl 24 maggio 1904 durante una tempesta la quarta divisione giapponese attacc\u00f2 la citt\u00e0 fortificata di Chinchou (attuale Jinzhou \u91d1\u5dde), a nord della collina di Nanshan. Inizialmente la divisione fu respinta per ben due volte dai difensori della citt\u00e0 (in totale meno di 400 uomini) senza riuscire ad aprire una breccia nelle porte cittadine. In seguito anche due battaglioni della Prima Divisione attaccarono riuscendo finalmente ad aprire una breccia e a prendere la citt\u00e0.\nDopo essersi assicurato il fianco tramite la presa di Chinchou il generale Oku inizi\u00f2 l'assalto principale alla forze russe sulla collina Nanshan. Durante l'assalto la fanteria giapponese fu assistita dal tiro dei cannoni a lunga gittata delle cannoniere ancorate.\nI russi riuscirono ad infliggere pesanti perdite ai giapponesi grazie al filo spinato, molti giapponesi infatti rimasero impigliati e feriti morendo a causa delle mine e dei mitragliatori russi.\nCirca alle 18:00, dopo nove tentativi falliti, il generale Oku aveva impegnato tutte le sue riserve ed entrambi gli schieramenti avevano quasi terminato le munizioni.\nNel frattempo il generale russo Foch, spaventato da un possibile attacco giapponese direttamente a Port Arthur o da uno sbarco tra le sue truppe e quelle di Tretyakov scelse di ritirarsi ignorando le richieste di aiuto di Tretyakov e dimenticandosi di avvisarlo della sua ritirata. Il colonnello Tretyakov, a causa delle richieste di rinforzo rimaste senza risposta, alla fine scelse di abbandonare la postazione consapevole che non sarebbe riuscito a resistere ad un ulteriore assalto senza rinforzi. Tretyakov fu costretto a ritirarsi senza avere la protezione di Foch e la sua ritirata cost\u00f2 alle sue truppe circa 650 perdite (mentre ne aveva avute solo 400 durante lo scontro).\nAlle 19:20 circa la bandiera giapponese fu issata sulla cima della collina Nanshan.\nEpilogo.\nA causa del dispendio imprevisto di munizioni e la conseguente carenza i giapponesi non riuscirono a muoversi da Nanshan prima del 30 maggio, in quella data si mossero verso Dalian convinti di dover affrontare un arduo scontro ma con loro grande sorpresa la trovarono indifesa nonostante fosse un porto strategico di grande importanza e facilmente difendibile; questo \u00e8 dovuto al fatto che i russi preferirono ritirarsi per concentrarsi sulla difesa di Port Arthur.\nSebbene la vittoria sia da attribuire senza dubbio ai giapponesi, che riuscirono a conquistare la collina e le zone limitrofe, essa fu molto pi\u00f9 ardua di quanto i giapponesi potessero pronosticare. Questo perch\u00e9 l'ottima difesa di Tretyakov costrinse i giapponesi (superiori per numero 10 a 1) ad uno sforzo imprevisto e ad un grave dispendio di uomini, mezzi e munizioni. Infatti i russi persero in totale circa 1.400 uomini tra morti, feriti e dispersi mentre i giapponesi ebbero oltre 4.000 perdite e tra i morti c'era anche il figlio maggiore del generale Maresuke Nogi."}
{"id": "2830534", "revid": "1776051", "url": "https://it.wikipedia.org/wiki?curid=2830534", "title": "Tribe of Force", "text": "Tribe of Force \u00e8 il terzo album del gruppo musicale heavy metal a cappella tedesco Van Canto, pubblicato tra febbraio e marzo 2010 da Nuclear Blast."}
{"id": "2830537", "revid": "712828", "url": "https://it.wikipedia.org/wiki?curid=2830537", "title": "Deimon Devil Bats", "text": ""}
{"id": "2830539", "revid": "436907", "url": "https://it.wikipedia.org/wiki?curid=2830539", "title": "Strait Up", "text": "Strait Up \u00e8 il secondo album in studio del gruppo musicale statunitense Snot, pubblicato il 7 novembre 2000 dalla Immortal Records e dalla Virgin Records.\nDescrizione.\nTutte le canzoni dell'album sono dedicate a Lynn Strait, ex-cantante della band deceduto nel 1998 in seguito ad un incidente d'auto, e al suo cane Dobbs, morto nella stessa occasione. Le canzoni erano state precedentemente composte dagli Snot ma, poich\u00e9 la morte del cantante era avvenuta prima che potesse registrarne le parti vocali, questo compito fu affidato a vari artisti amici della band e del defunto cantante, appartenenti in gran parte alla scena alternative metal e nu metal americana. Soltanto le tracce numero 13 e 14 del disco sono cantate da Lynn Strait. L'album raggiunse la posizione numero 56 nella Billboard 200."}
{"id": "2830542", "revid": "110157", "url": "https://it.wikipedia.org/wiki?curid=2830542", "title": "Bergen an der Dumme", "text": "Bergen an der Dumme \u00e8 un comune di 1.537 abitanti della Bassa Sassonia, in Germania.\nAppartiene al circondario (\"Landkreis\") di L\u00fcchow-Dannenberg (targa DAN) ed \u00e8 parte della comunit\u00e0 amministrativa (\"Samtgemeinde\") di L\u00fcchow (Wendland)."}
{"id": "2830543", "revid": "2730", "url": "https://it.wikipedia.org/wiki?curid=2830543", "title": "Isa TVB", "text": "Isa TVB (\"Isa TKM\" per la prima stagione, \"Isa TK+\" per la seconda stagione) \u00e8 una telenovela venezuelana del 2008, prodotta dalla Sony Pictures Entertainment per il canale latinoamericano Nickelodeon. In Italia la serie \u00e8 andata in onda dal 22 febbraio 2010 su Nickelodeon Italia, e in chiaro dal 13 marzo 2013 su Boing.\nTrama.\nPrima stagione.\nIsabella Pasquali, detta Isa, \u00e8 una ragazza di 15 anni che vive a Caracas, in Venezuela, ed \u00e8 innamorata di Alex, che per\u00f2 \u00e8 fidanzato con Cristina. Di Cristina \u00e8 innamorato anche Rey, il ragazzo che piace a Linda Luna, la migliore amica di Isa. Mentre entra a far parte della band di Alex per partecipare a una competizione, Isa scopre di essere adottata, ma sar\u00e0 comunque felice con la sua famiglia.\nSeconda stagione.\nIsa si trasferisce in un collegio all'estero (in Colombia) insieme a Linda, Rey e Alex. Qui trova nuove opportunit\u00e0, ma anche nuovi nemici e problemi, causati da Cristina, che cerca di renderle la vita impossibile insieme alla sua nuova amica Catalina che cercano di rovinarle la vita, per farla separare da Alex.\nTour.\n\"Ven a bailar tour\".\n\u00c8 il primo tour musicale di \"Isa TVB\", \u00e8 iniziato il 19 maggio 2009 fino al 20 febbraio 2010, ha girato Venezuela, Colombia, Brasile e Per\u00f9.\n\"Isa Forever Tour\".\n\u00c8 il secondo tour musicale di \"Isa TVB\", \u00e8 iniziato il 15 aprile 2011 fino al 17 aprile 2011, ha girato interamente in Brasile.\nNome della telenovela nel mondo.\n\"Isa TKM\" \u00e8 il titolo originale della telenovela che viene usato in tutta l'America Latina. In Italia s'intitola \"Isa TVB\", in Israele \"\u05d0\u05d5\u05d4\u05d1 \u05d0\u05d5\u05ea\u05da \u05d0\u05d9\u05e1\u05d4\" e in Macedonia \"\u0418\u0417\u0410\".\nAlbum.\nVideoclip.\nPer la serie sono stati fatti vari videoclip, il primo \u00e8 della prima serie si chiama \"Ven a bailar\": il video inizia mostrando Isabella con un quaderno pieno di disegni, che prendono vita in una moltitudine di tanti colori e elementi animati, mentre Isa e i suoi amici (tutti i personaggi della serie) stanno in un concerto divertendosi e passandosela bene. Isa e Cristina si contendono l'attenzione di Alex, mentre Linda non si distacca da Rey. \u00c8 punteggiato con molti effetti speciali e da molta allegria che descrivono lo slogan e la premessa di base della serie in un modo divertente e spiritoso.\nIl secondo video della serie \u00e8 \"Vamos a vivir\". Nel video appare il cast principale di \"Isa TVB\", Maria (Isa), Reinaldo (Alex), Micaela (Linda), Willy (Rey) e Milena (Cristina) con diversi sfondi verdi. Poi nella prima serie sono presenti altri video come \"Debia ser amor\", che mostra Isa nel concorso di gruppi rock, e \"La princesa\" che mostra Cristina nello stesso concorso e sono presenti altre sette canzoni.\nNella seconda serie il primo video \u00e8 \"Sigo al coraz\u00f3n\", che mostra il cast principale della seconda stagione con una camicia bianca e un secchio perch\u00e9 devono pitturare un muro, poi improvvisamente i loro vestiti si trasformano e proseguono cantando la canzone come se fossero ad un concerto.\nIl secondo video della seconda stagione \u00e8 \"Tengo tu amor\", la protagonista del video \u00e8 Isa. Appare vestita come nel XV secolo (\u00e8 uguale a Maria Antonietta d'Austria) vagando per le sale di un enorme castello. Cos\u00ec, vediamo che lo stile cambia all'inizio del XX secolo, poi un look anni sessanta fino ad arrivare al suo aspetto attuale, giusto alla fine del video appare Alex, si dirige dove sta Isa e si guardano quando il video termina.\nIl terzo video della seconda stagione \u00e8 \"Soy el primero\": il video \u00e8 una divertente parodia su chi rimane con Isa. Alex e Sebastian competono per sapere chi ha il miglior punteggio. Isa \u00e8 la giudice. In totale sono 3 giudici totalmente diversi (tutti sono Isabella), una \u00e8 molto severa, l'altra \u00e8 molto felice e di solito mette 10 a tutto (si presenta come l'originale) e l'altra \u00e8 la glamourosa, la quale \u00e8 abbastanza simile alla felice, solo che da punteggi bassi e ha un cucciolo di chihuahua in braccio. Loro competono e mostrano tutto quello che sanno fare mentre Isa da loro dei punteggi, a met\u00e0 del video cambiano scenario e cantano il ritornello con la chitarra. Alla fine del video, Isa non sceglie a nessuno dei due, cos\u00ec tutte e due si abbracciano come amici.\nIl quarto video \u00e8 \"Todo el mundo a bailar\" che mostra tutto il cast che canta, poi tutto il cast che balla, nella serie sono presenti anche altre canzoni cantate in concerto."}
{"id": "2830544", "revid": "767487", "url": "https://it.wikipedia.org/wiki?curid=2830544", "title": "Alle porte del sogno", "text": "Alle porte del sogno \u00e8 un album di brani inediti della cantante italiana Irene Grandi, pubblicato il 19 febbraio 2010 dall'etichetta discografica Warner Music Italy.\nL'album ha debuttato nella classifica italiana degli album stilata dalla FIMI alla posizione numero 24 e contiene il brano \"La cometa di Halley\", scritta dalla Grandi insieme a Francesco Bianconi e pubblicata come primo singolo dall'album, che ha raggiunto la settima posizione della classifica italiana.\nLa canzone \"Stai ferma\" \u00e8 stata scritta da Saverio Grandi con Gaetano Curreri, leader degli Stadio.\nIl secondo singolo estratto dall'album \u00e8 la title track \"Alle porte del sogno\", in rotazione radiofonica dal 30 aprile 2010."}
{"id": "2830545", "revid": "110157", "url": "https://it.wikipedia.org/wiki?curid=2830545", "title": "Clenze", "text": "Clenze \u00e8 un comune di 2.256 abitanti della Bassa Sassonia, in Germania.\nAppartiene al circondario (\"Landkreis\") di L\u00fcchow-Dannenberg (targa DAN) ed \u00e8 parte della comunit\u00e0 amministrativa (\"Samtgemeinde\") di L\u00fcchow (Wendland)."}
{"id": "2830549", "revid": "1851481", "url": "https://it.wikipedia.org/wiki?curid=2830549", "title": "Lambertini (famiglia)", "text": "I Lambertini sono una famiglia originaria di Bologna, tra le pi\u00f9 antiche d'Italia e coronati di molti titoli nobiliari.\nOrigini.\nSecondo Pompeo Scipione Dolfi , la famiglia Lambertini ebbe origine nell'anno 976 da Lamberto figlio del conte Mondo di Sassonia, che per Filelfo venne con l'imperatore Ottone I in Italia, e si stabil\u00ec a Bologna, mentre Alidosio afferma che non venne con quel principe, ma con un re longobardo che si rec\u00f2 a Bologna. Francesco Amadi scrive la serie cronologica dei Lambertini fin dall\u2019anno 976 a Bologna con una continuata discendenza di personaggi insigniti di onori come ambasciatori, generali, capitani, governatori, senatori \"de sedici de venti e de quaranta\", ed altri illustri nella pace, nella guida, ed anche nella santit\u00e0. Per i servigi prestati al Re d'Aragona, i Lambertini ottennero anche alcuni feudi nel regno di Napoli.\nStoria.\nI Lambertini possedettero in Bologna pi\u00f9 case e palazzi con torri. Nel pi\u00f9 antico palazzo loro fu rinchiuso Enzo Re di Sardegna, figlio naturale dell'imperatore Federico II, ed ancor si mostra per quella elevata fabbrica che \u00e8 annessa al palazzo del Podest\u00e0, dove precisamente sta ordinato il generale archivio civile e notarile. Un altro palazzo con torre, ricco d'ornamenti di terra cotta, si riconosce ancora nella via degli Orefici per una finestra, in quel fabbricato che vedesi posto modernamente ad uso di locanda del Leoncino d'oro. La casa Lambertini, nella quale nacque quello che fu poi papa Benedetto XIV, fa angolo al piazzale dinanzi alla chiesa di San Giacomo degli eremitani agostiniani, ed ha il suo ingresso dal lato della via delle vetrate, essendone stato proprietario il conte Ottavio Malvezzi - Ranuzzi. Un capo delle scale per memoria \u00e8 collocata una lapide coi seguenti versi:\u201cParva domus Benedictum excepi matris alvo Magnam parva cui maxima Roma fecit\u201d.\nMa quello che pi\u00f9 di tutti illustr\u00f2 la famiglia Lambertini e che ha lasciato nome immortale, fu Prospero, nato nel 1675 in Bologna da Marcello Lambertini senatore de' quaranta, e da Lucrezia Bulgarini, la quale dopo la morte di Marcello pass\u00f2 in seconde nozze col conte Luigi Bentivoglio. Prospero divenuto profondo giureconsulto, prelato, vescovo e cardinale, merit\u00f2 che nel 1740 fosse sublimato alla cattedra apostolica col nome di Benedetto XIV. Senza spogliarsi della sua antica affabilit\u00e0 e cortesia, il magnanimo e dottissimo Pontefice, a tutti fece provare la sua benevolenza e generosit\u00e0, tranne ai parenti coi quali fu parco di beneficenze. Il celebre gesuita p. Azevedo nella lettera con cui gli dedicava l'edizione romana delle sue opere, fatta nel 1747, ecco come si espresse per riguardo ai di lui congiunti:\n\"Nota est enim omnibus constantia illa, nota animi fortitudo atque severitas, qua uteris in Tuosalienos omnes paterna quadam, ac singulari cura complectaris quasi essent Tui, his vix adduceris, ut communia debitaque omnibus officia sollecitudinemque impendas; quam ego laudem nisi tantum esse fatear, ut in maximo amatissimoque principe sit omnium difficillima, communi videa hominum sensa judicioque carere.\"\nAveva Benedetto XIV un nipote, il principe don Egano Lambertini senatore di Bologna, al quale appena diventato Papa ordin\u00f2 che non venisse a Roma finch\u00e9 non lo chiamasse, ci\u00f2 che mai fece nel suo lungo pontificato. Permise solo che nel 1752 venisse in Roma per educarsi nel collegio Clementino, il Principe don Giovanni Lambertini primogenito del mentovato nipote, allora di nove anni, il quale prima di entrarvi abit\u00f2 con monsignor Millo datario e favorito del Pontefice, che lo aveva preso in Bologna. Questo prelato lo condusse a Castel Gandolfo alle villeggiature di Benedetto XIV, il quale li lo cresim\u00f2 facendogli da padrino il cardinal Colonna. Grato al Papa, Carlo Emanuele III re di Sardegna, per le concessioni fatte all'Ordine dei Santi Maurizio e Lazzaro, in segno di gratitudine e della stima personale che aveva in lui, nel 1757 confer\u00ec al pronipote don Giovanni una commenda dello stesso ordine equestre esistente in Civitavecchia, di cui accord\u00f2 il patronato alla casa Lambertini, non solo per la discendenza mascolina agnatizia in perpetuo, ma che per una volta potesse ancora passare nella discendenza mascolina d'una femmina, figlia o sorella primogenita dell\u2019ultimo possessore della stessa commenda. Inoltre il Re dichiar\u00f2 don Giovanni gran-croce dell'ordine, e perpetuo gran priore in Roma con l'annua pensione di duemila scudi. Gli rimise una croce di brillanti del valore di seimila scudi, pregando Benedetto XIV che volesse dar l'abito e la croce al pronipote, ci\u00f2 che esegu\u00ec nel giorno dell'Epifania del seguente anno. Essendo restata vacante la custodia della Porta Angelica di Roma, Benedetto XIV nel 1750 la confer\u00ec al nipote don Egano per lui e i suoi discendenti maschi in infinito con ordine di primogenitura, coi relativi pesi ed emolumenti. Mor\u00ec il gran Pontefice il 3 maggio 1758 a ottantatr\u00e9 anni e fu sepolto nella basilica vaticana nel consueto luogo. Il cardinal Joaqu\u00edn Fern\u00e1ndez de Portocarrero, da lui creato, decise di celebrargli esequie annuali finch\u00e9 in vita, ed offri una considerabile somma per erigere al defunto Pontefice un marmoreo e magnifico monumento nella stessa basilica di San Pietro. Questo gesto venuto a conoscenza dagli altri cardinali creati da Benedetto XIV, vollero ancor essi concorrere all'erezione del monumento, del quale si parla nel vol. XII, pag. 30 del Dizionario. Il deposito termin\u00f2 nel 1769, e si scopr\u00ec nel tempo della sede vacante che ebbe termine con l'elezione di Clemente XIV Pontefice che dichiar\u00f2 il Principe commendatore don Cesare Lambertini cameriere segreto soprannumerario, obbligato a portare la berretta al cardinal Jo\u00e3o Cosme da Cunha arcivescovo di \u00c9vora. La Vita di Benedetto XIV P. M. fu stampata in Venezia nel 1783. Nel tom. XI delle Memorie letterarie del Valvasense p. 417 si legge un succinto ragguaglio delle sue commendevolissime azioni e stimatissime opere, e si producono ancora i fatti principali della sua vita.\nI familiari di Benedetto XIV essendo il Sovrano Pontefice riconosciuto come Pater Principum et Regum dai monarchi cattolici, avevano il titolo di principe, considerati tradizionalmente al pari delle famiglie sovrane.\nIl principe don Cesare Camillo Francesco Lambertini (nato a Bologna 19 febbraio 1748, morto a Bologna il 3 aprile 1821) il 6 marzo 1750 venne aggregato all\u2019Ordine di Malta e il 19 ottobre 1751 gli veniva conferita la commenda di Santa Maria del Tempio di Bologna. Nel 1762 ebbe come padrino di cresima il re Carlo III di Spagna, funzione svolta nella cappella del Palazzo Lambertini in via Santo Stefano e officiata da papa Clemente XIII. Nel 1789 dopo la morte dell\u2019amico Carlo Edoardo Stuart, il \u201cBonnie Prince Charlie\u201d erede al trono di Inghilterra, ospit\u00f2 nella sua casa la figlia, Carlotta duchessa d\u2019Albany che vi mor\u00ec amorevolmente assistita dalla famiglia Lambertini. Nel 1792 spos\u00f2 Maria Vincenza Lavizzani Farn\u00e8, figlia di un suo assistente che lo segu\u00ec a Roma. Il 23 marzo 1796 affitt\u00f2 una parte del terreno della Commenda di Santa Maria del Tempio a Giovan Battista Garagnani, fratello del M.se Ubaldo Garagnani sposo della contessa Caterina Pezzoli. Il principe Cesare non ebbe eredi maschi, ma una sola femmina Anna (nata a Bologna il 12 maggio 1793) che spos\u00f2 il figlio del marchese Ubaldo Garagnani e della contessa Pezzoli, Filippo. Dal marchese Filippo e dalla principessa Anna nasce il marchese Raffaele Garagnani che sposa la N.D. Rita Fanti, da loro M.se Teobaldo Garagnani sposa Donna Cecilia Podest\u00e0, da loro il marchese Francesco Giuseppe che sposa la Contessa Dorina Morazzini discendente dei Grimaldi di Genova, da loro Alda Camilla sposa di Leo Adriano Silighini, da loro Luciano Francesco capostipite dei Silighini Garagnani Lambertini che con autorizzazione Ministeriale ha aggiunto il cognome dell'ava Anna Lambertini."}
{"id": "2830550", "revid": "287204", "url": "https://it.wikipedia.org/wiki?curid=2830550", "title": "K\u00fcsten", "text": "K\u00fcsten \u00e8 un comune di 1.407 abitanti della Bassa Sassonia, in Germania.\nAppartiene al circondario (\"Landkreis\") di L\u00fcchow-Dannenberg (targa DAN) ed \u00e8 parte della comunit\u00e0 amministrativa (\"Samtgemeinde\") di L\u00fcchow (Wendland)."}
{"id": "2830551", "revid": "110157", "url": "https://it.wikipedia.org/wiki?curid=2830551", "title": "Lemgow", "text": "Lemgow \u00e8 un comune di 1.433 abitanti della Bassa Sassonia, in Germania.\nAppartiene al circondario (\"Landkreis\") di L\u00fcchow-Dannenberg (targa DAN) ed \u00e8 parte della comunit\u00e0 amministrativa (\"Samtgemeinde\") di L\u00fcchow (Wendland)."}
{"id": "2830553", "revid": "287204", "url": "https://it.wikipedia.org/wiki?curid=2830553", "title": "L\u00fcbbow", "text": "L\u00fcbbow \u00e8 un comune di 816 abitanti della Bassa Sassonia, in Germania.\nAppartiene al circondario (\"Landkreis\") di L\u00fcchow-Dannenberg (targa DAN) ed \u00e8 parte della comunit\u00e0 amministrativa (\"Samtgemeinde\") di L\u00fcchow (Wendland)."}
{"id": "2830554", "revid": "114029811", "url": "https://it.wikipedia.org/wiki?curid=2830554", "title": "Luckau (Wendland)", "text": "Luckau (Wendland) \u00e8 un comune di 640 abitanti della Bassa Sassonia, in Germania.\nAppartiene al circondario (\"Landkreis\") di L\u00fcchow-Dannenberg (targa DAN) ed \u00e8 parte della comunit\u00e0 amministrativa (\"Samtgemeinde\") di L\u00fcchow (Wendland)."}
{"id": "2830555", "revid": "287204", "url": "https://it.wikipedia.org/wiki?curid=2830555", "title": "Schnega", "text": "Schnega \u00e8 un comune di 1.407 abitanti della Bassa Sassonia, in Germania.\nAppartiene al circondario (\"Landkreis\") di L\u00fcchow-Dannenberg (targa DAN) ed \u00e8 parte della comunit\u00e0 amministrativa (\"Samtgemeinde\") di L\u00fcchow (Wendland)."}
{"id": "2830558", "revid": "287204", "url": "https://it.wikipedia.org/wiki?curid=2830558", "title": "Trebel", "text": "Trebel \u00e8 un comune di 947 abitanti della Bassa Sassonia, in Germania.\nAppartiene al circondario (\"Landkreis\") di L\u00fcchow-Dannenberg (targa DAN) ed \u00e8 parte della comunit\u00e0 amministrativa (\"Samtgemeinde\") di L\u00fcchow (Wendland)."}
{"id": "2830559", "revid": "712828", "url": "https://it.wikipedia.org/wiki?curid=2830559", "title": "Ojo White Knights", "text": ""}
{"id": "2830564", "revid": "1543377", "url": "https://it.wikipedia.org/wiki?curid=2830564", "title": "Waddeweitz", "text": "Waddeweitz \u00e8 un comune di 929 abitanti della Bassa Sassonia, in Germania.\nAppartiene al circondario (\"Landkreis\") di L\u00fcchow-Dannenberg (targa DAN) ed \u00e8 parte della comunit\u00e0 amministrativa (\"Samtgemeinde\") di L\u00fcchow (Wendland)."}
{"id": "2830573", "revid": "110157", "url": "https://it.wikipedia.org/wiki?curid=2830573", "title": "Woltersdorf (Bassa Sassonia)", "text": "Woltersdorf \u00e8 un comune di 1.000 abitanti della Bassa Sassonia, in Germania.\nAppartiene al circondario (\"Landkreis\") di L\u00fcchow-Dannenberg (targa DAN) ed \u00e8 parte della comunit\u00e0 amministrativa (\"Samtgemeinde\") di L\u00fcchow (Wendland)."}
{"id": "2830575", "revid": "767487", "url": "https://it.wikipedia.org/wiki?curid=2830575", "title": "Brian Jacks", "text": "&lt;br&gt;\nVinse la prima medaglia di bronzo della Gran Bretagna in un campionato mondiale, ottenendola a Salt Lake City nel 1967, e vinse il suo secondo bronzo alla XX Olimpiade tenutasi a Monaco di Baviera.&lt;br&gt;\nIn seguito lui ottenne la fama nazionale per le sue eccezionali prestazioni nel \"Gym Test\" nel programma Superstars della BBC. Le sue vittorie nel Superstars britannico ed europeo portarono la creazione dei giochi per Computer: \"Brian Jacks Superstars Challenge\" e \"Brian Jacks Uchi Mata\". Lui attribu\u00ec le sue grandi performance del \"Gym Test\" nei benefici di mangiare tante arance.&lt;br&gt;\nDopo essersi ritirato dal judo lui apr\u00ec un centro di fitness e arti marziali, e nel 1990 apr\u00ec una societ\u00e0 di noleggio di castelli gonfiabili. Nel 1984 apparve brevemente nello show \"Micro Live\" della BBC, dove apr\u00ec il suo nuovo Atari 8-bit con la sua famiglia."}
{"id": "2830576", "revid": "287204", "url": "https://it.wikipedia.org/wiki?curid=2830576", "title": "Damnatz", "text": "Damnatz \u00e8 un comune di 331 abitanti della Bassa Sassonia, in Germania.\nAppartiene al circondario (\"Landkreis\") di L\u00fcchow-Dannenberg (targa DAN) ed \u00e8 parte della comunit\u00e0 amministrativa (\"Samtgemeinde\") di Elbtalaue."}
{"id": "2830578", "revid": "33888", "url": "https://it.wikipedia.org/wiki?curid=2830578", "title": "Liutprando di Cremona", "text": "Biografia.\nLiutprando nacque da una famiglia longobarda di classe funzionariale e ricevette la sua istruzione presso la corte di re Ugo a Pavia. Rimasto orfano del padre e adottato dal secondo marito della madre (costui era stato ambasciatore di re Ugo a Costantinopoli), fu ordinato diacono ed entr\u00f2 al servizio del re Berengario II, per il quale, seguendo le orme del patrigno, nel 949 and\u00f2 come diplomatico a Costantinopoli alla corte dell'imperatore Costantino VII. Al suo ritorno, caduto in disgrazia presso Berengario per motivi ignoti, ottenne protezione alla corte del re dei Tedeschi Ottone I, futuro imperatore del Sacro romano impero, al quale offr\u00ec i suoi servizi. Liutprando, insieme a molti esuli italici accolti alla corte tedesca, si adoper\u00f2 lungamente per spingere Ottone a intervenire in Italia contro Berengario II, considerato un tiranno da molti. Fu al seguito del re tedesco che Liutprando pot\u00e9 tornare in patria e, in occasione dell'incoronazione imperiale, divenne, a partire dal 961, vescovo di Cremona, come lui stesso racconta e come attestato dai documenti dell'epoca.\nGrazie anche alla sua conoscenza, peraltro non perfetta, del greco e del tedesco, Liutprando fu al centro delle vicende politiche e diplomatiche della seconda met\u00e0 del X secolo relative all'Italia, al Sacro romano impero e ai rapporti di quest'ultimo con l'Impero Romano d'Oriente. Assistette infatti all'incoronazione di Ottone I e di Ottone II, alla deposizione dei papi Giovanni XII e Benedetto V e alla elezione di Leone VIII e Giovanni XIII, al Sinodo di Ravenna e nel 968 fu inviato ancora una volta alla corte di Costantinopoli presso l'imperatore Niceforo II Foca (del quale ci ha lasciato il ritratto eccezionalmente vivo e quasi caricaturale di un essere illetterato e abietto descritto con un disprezzo e una ferocia inauditi), per chiedere la mano della nipote Teofano per conto dell'imperatore Ottone II.\nOpere.\nDi Liutprando ci sono giunte quattro opere, le quali traggono spunto dagli eventi storici di cui \u00e8 testimone. A parte lHomelia Paschalis\", filologicamente controversa e di tenore differente, i testi di Liutprando, pi\u00f9 che opere storiografiche in senso stretto, sono dei vivissimi racconti quasi bozzettistici, pieni di aneddoti salaci attraverso i quali l'autore, ignorando o nella maggior parte dei casi volutamente a dispetto di ogni verit\u00e0 storica, mette in cattiva luce personaggi con i quali si \u00e8 trovato in conflitto o dai quali ha subito qualche forma di torto. \nL'esempio pi\u00f9 evidente \u00e8 nell\"'Antapodosis\" che, per l'appunto, significa contraccambio/resa dei conti. L'opera, che per ampiezza di argomenti e cura stilistica \u00e8 considerabile la maggiore opera di Liutprando, \u00e8 una narrazione che copre diversi decenni del X secolo. Fine dell'opera \u00e8 vendicarsi, seppur su un piano letterario, di chi nella vita gli ha fatto sgarbi, visto che, come lui afferma, la giustizia divina vince sempre, ma i suoi tempi sono differenti rispetto alle esigenze dell'uomo. I testo pare incompiuto, perci\u00f2 non si sa con certezza chi sia la persona che pi\u00f9 di ogni altra ha \"offeso\" Liutprando; certo \u00e8 che tutta l'opera \u00e8 una difesa di Ottone I e, ancor di pi\u00f9, una sequela di attacchi contro Berengario II, sua moglie Willa e altri aristocratici del periodo, che Liutprando copre di ingiurie e di ridicolo.\nUn'altra opera senza dubbio originale \u00e8 la \"Relatio de legatione costantinopolitana\" in cui Liutprando, nel tentativo di spiegare il fallimento della sua missione diplomatica a Costantinopoli, copre di ridicolo l'imperatore Niceforo e l'intera corte bizantina, descrivendoli, in modo assolutamente paradossale come \"barbari brutti e malvestiti\". \nAltro \"pamphlet\" \u00e8 l'opera conosciuta come \"Historia\" \"Ottonis.\" L'opera in realt\u00e0 non ha un vero e proprio titolo: quello citato \u00e8 il pi\u00f9 comunemente riportato nella tradizione manoscritta, mentre \u00e8 ignoto il titolo che Liutprando le abbia realmente dato. Inoltre il titolo \u00e8 molto sviante: l'opera fu commissionata a Liutprando da Ottone I per giustificare la deposizione di Papa Giovanni XII; non \u00e8, quindi, come il titolo lascerebbe intuire, una \"storia delle gesta di Ottone\", per questo motivo Paolo Chiesa in una recente edizione critica dell'opera l'ha nominata \"De Iohanne papa et Ottone imperatore\". Lo stile \u00e8 sempre il medesimo: Giovanni XII viene descritto come un depravato, vizioso, addirittura stupratore seriale, tanto che le nobildonne romane avrebbero avuto paura di uscire la sera per essere assalite dal papa; giustamente, quindi, Ottone I, come capo supremo della Chiesa, ha messo fine a questa ignominia, deponendolo. Anche qui, dunque, gli aspetti politici vengono messi in secondo piano, cos\u00ec come ogni presunzione di oggettivit\u00e0: ci\u00f2 che conta \u00e8 l'attacco, spesso violento e personale, ma sempre intriso di grandissima ironia e grandi capacit\u00e0 letterarie. \nQueste opere, in cui Liutprando dimostra una grande padronanza della lingua latina, sono colme di citazioni e rimandi intertestuali ad autori classici anche non di comune utilizzo nel X secolo, come ad esempio Plauto, Giovenale e Persioe possiedono una vivacit\u00e0 descrittiva indiscussa, facendo di Liutprando il maggiore narratore latino del X secolo. Insieme a autori come Raterio da Verona o Attone da Vercelli, rappresenta il pi\u00f9 vivido esempio letterario di quella che \u00e8 stata definita la Rinascita ottoniana. "}
{"id": "2830579", "revid": "287204", "url": "https://it.wikipedia.org/wiki?curid=2830579", "title": "G\u00f6hrde", "text": "G\u00f6hrde \u00e8 un comune di 661 abitanti della Bassa Sassonia, in Germania.\nAppartiene al circondario (\"Landkreis\") di L\u00fcchow-Dannenberg (targa DAN) ed \u00e8 parte della comunit\u00e0 amministrativa (\"Samtgemeinde\") di Elbtalaue."}
{"id": "2830580", "revid": "729019", "url": "https://it.wikipedia.org/wiki?curid=2830580", "title": "Brian Christopher", "text": "Figlio di Jerry \"The King\" Lawler e cugino di The Honky Tonk Man, in WWF ha detenuto una volta il Tag Team Championship (con Scotty 2 Hotty).\nCarriera.\nWorld Wrestling Federation (1997\u20132001).\nBrian Cristopher entr\u00f2 a far parte della World Wrestling Federation (WWF) nel 1997; inizi\u00f2 a competere nella divisione dei pesi medio-massimi, prendendo parte ad un torneo per incoronare il primo Light Heavyweight Champion della storia, dove venne sconfitto in finale da Taka Michinoku. Successivamente form\u00f2 un'alleanza con Scotty 2 Hotty, con cui vinse il Tag Team Championship nel 2000.\nApparizioni sporadiche (2011\u20132017).\nNella puntata di \"Raw\" del 14 marzo 2011 Brian Cristopher ha fatto ritorno in WWE per una sola notte, alleandosi con Michael Cole contro suo padre Jerry Lawler.\nNella puntata di \"Raw\" del 5 gennaio 2014 Brian Cristopher ha fatto squadra con Rikishi e Scotty 2 Hotty, sconfiggendo i 3MB (Drew McIntyre, Heath Slater e Jinder Mahal). Il 27 febbraio, a NXT Arrival, Cristopher e Hotty hanno affrontato gli Ascension (Konnor e Viktor) per gli NXT Tag Team Championship, ma sono stati battuti.\nIl 22 settembre 2017, nella federazione Big Time Wrestling, Brian lotta insieme al padre Jerry Lawler e a Doug Gilbert contro Terry Funk e The Rock 'n' Roll Express in un six-man tag team match, perdendo per squalifica.\nMorte.\n\u00c8 morto in ospedale il 29 luglio 2018, all'et\u00e0 di 46 anni, per le conseguenze di un tentativo di suicidio avvenuto pochi giorni dopo un arresto per guida in stato di ebbrezza. Il suo corpo \u00e8 stato inumato presso il Funeral Home and Memorial Garden di Memphis, Tennessee."}
{"id": "2830581", "revid": "486946", "url": "https://it.wikipedia.org/wiki?curid=2830581", "title": "Congresso di Versailles", "text": ""}
{"id": "2830583", "revid": "125973130", "url": "https://it.wikipedia.org/wiki?curid=2830583", "title": "Stabilimento FCA di Cassino", "text": "Lo stabilimento Stellantis di Cassino \u00e8 una fabbrica del gruppo Stellantis (precedentemente FCA) situata nel comune di Piedimonte San Germano, a tre chilometri da Cassino, in provincia di Frosinone. L'impianto fu costruito nel 1972, ingrandendosi negli anni fino a raggiungere gli attuali due milioni di metri quadrati, di cui 400.000 coperti.\nNel tempo, sono state prodotte oltre 7 milioni di vetture per i marchi FIAT, Lancia e Alfa Romeo. Qui sono state costruite automobili come la Fiat Ritmo, la Fiat Tipo, la Lancia Delta (844) e l'Alfa Romeo Giulietta (940); oggi vengono prodotte le Alfa Romeo Giulia (952) e Stelvio (949).\nStoria.\nNel 1972 nasce alle porte di Cassino un grande stabilimento per costruire una piccola utilitaria: la Fiat 126. Sar\u00e0 un modello di successo e longevo, dato che la produzione proseguir\u00e0 in Polonia sino al 2000. Ad essa, si affiancher\u00e0 di li a poco nell'impianto la linea della Fiat 131, nata nel 1974 ed uscita di produzione nel 1983. Seguita dalla Fiat Ritmo, nuova media compatta degli italiani. \u00c8 il 1978, l'anno in cui nello stabilimento Fiat di Rivalta, e parallelamente anche a Cassino, viene installato il Robogate Comau, sistema altamente automatizzato che alleggerisce e velocizza il lavoro degli operatori del reparto di lastratura. Nel breve, la fabbrica registra un incremento delle attivit\u00e0, e cinque anni pi\u00f9 tardi prende avvio nell'impianto la produzione di una nuova vettura: la Fiat Regata.\nIn poco pi\u00f9 di dieci anni, l'azienda si radica nel territorio, occupando molte persone del luogo. Intanto; nel 1988, viene avviata a Cassino la linea di assemblaggio della Fiat Tipo. La vettura ha una carrozzeria completamente zincata e l'uso del nuovo materiale impone l'ammodernamento degli impianti. La Tipo registrer\u00e0 sin da subito un buon successo di vendite, tale da far aumentare la produzione dello stabilimento fino a mille auto al giorno.\nUn anno dopo, entra in produzione a Cassino la Fiat Tempra (in tre versioni: berlina, wagon e van denominata Marengo) che utilizza motori, pianali, portiere, sospensioni e molti altri componenti della Tipo. La fabbricazione di questi modelli sar\u00e0 sostituita, fra il 1995 e il 1996, da una nuova famiglia di auto del Gruppo Fiat: Bravo, Brava, Marea e dalla nuova versione Marengo furgonetta.\nCon il nuovo millennio, lo stabilimento di Cassino vive una profonda fase di ristrutturazione, attraverso lo smantellamento delle vecchie linee di produzione che lasciano spazio a quelle della Fiat Stilo, concepita nelle varianti berlina 3 e 5 porte. La fabbrica registra un ennesimo salto tecnologico, mandando in pensione nel 2001 il Robogate, sostituito dal sistema Open Gate, che offre maggior efficienza e precisione nella saldatura delle fiancate. La capacit\u00e0 produttiva dell'impianto sale a 250.000 vetture l'anno, nonostante le vendite sottotono della Stilo, proposta nel 2003 pure nella sua versione derivata Multiwagon.\nDal 2007, entra in produzione la nuova Fiat Bravo, destinata a rimpiazzare la Stilo. Mentre, nel 2008, termina l'assemblaggio della Stilo Multiwagon, gi\u00e0 affiancata nel corso del 2005 dal modello Fiat Croma. Alle quali si accoster\u00e0 ben presto la Lancia Delta, che esce di produzione nel 2014, e dell'Alfa Romeo Giulietta, basata sulla medesima piattaforma \"Compact\".\nA giugno 2016, con l'entrata a pieno regime della catena destinata alla nuova Alfa Romeo Giulia, lo stabilimento FCA di Cassino viene ufficialmente ribattezzato \"stabilimento Alfa Romeo di Cassino\" e nel novembre del 2016 viene avviata nell\u2019impianto anche la produzione del SUV Alfa Romeo Stelvio, basato sulla medesima piattaforma denominata \"Giorgio\" della Giulia.\nAmmodernamento, Stabilimento Alfa Romeo.\nIl 2016 \u00e8 l'anno della svolta per Cassino, che diventa stabilimento Alfa Romeo\n. La nuova gestione \u00e8 ispirata dal rispetto per l'ambiente e la sostenibilit\u00e0 sociale. Alla base di questo cambiamento vi \u00e8 il Change Management, che ha trasformato Cassino in un \u201cWorld Class Sustainable plant\u201d. Il Change management \u00e8 stato ottenuto attraverso iniziative di formazione nella WCM Academy, nelle Aree Training e nelle Scuole di mestiere dove ogni dipendente ha potuto apprendere e poi mettere in pratica le procedure. Tutto ci\u00f2 \u00e8 stato innescato dal riposizionamento del Brand Alfa Romeo nel settore di mercato Premium, andando a interessare tutti i processi industriali.\nStampaggio.\nUtilizza due tecniche, quella tradizionale \u201ca freddo\u201d e quella \u201ca caldo\u201d. Il processo \u201ca freddo\u201d \u00e8 tra i pi\u00f9 produttivi esistenti, con 16 colpi al minuto. Quello \u201ca caldo\u201d si basa sul principio che, a parit\u00e0 di peso, un prodotto sia pi\u00f9 resistente. Il polo presse di Cassino serve i principali stabilimenti FCA in EMEA e LATAM.\nLastratura.\n\u00c8 il reparto pi\u00f9 automatizzato dello stabilimento, con quasi 1300 robot. Qui, \u00e8 molto visibile l'impatto che i nuovi materiali utilizzati per le vetture hanno sulle tecnologie di saldatura. Ora ci sono tecniche che consentono di unire pezzi di leghe leggere di alluminio con parti in acciaio. Cosa impossibile, un tempo, con la tradizionale saldatura a punti.\nVerniciatura.\nImpiega sistemi a basso consumo energetico e a basso impatto ambientale, quasi senza impiego di acqua. Cassino, infatti, \u00e8 tra i primi stabilimenti al mondo ad adottare il Dry Scrubber Primer Booth, un impianto con tecnologia a secco per la stesura della mano di fondo. Questo significa che la vernice spruzzata in eccesso non \u00e8 lavata via con l\u2019acqua, come avviene negli impianti tradizionali, ma aspirata con un flusso d'aria e raccolta in speciali filtri di cartone, gli E-cube di Eisenmann. I filtri usati, sono recuperati da societ\u00e0 specializzate. Il risultato si traduce in minori scarti, meno energia impiegata e zero o niente acqua usata. Quella poca utilizzata \u00e8 raccolta, depurata e riutilizzata.\nIl processo di cataforesi, invece, si avvale dell'innovativo sistema E-Shuttle prodotto da Eisenmann, che prevede l'immersione e il rovesciamento della scocca nel bagno di trattamento. Questa tecnologia migliora la qualit\u00e0 del liquido protettivo che riesce a coprire le fessure del telaio ed \u00e8 ideale anche per carrozzerie in alluminio. Il sistema, inoltre, impiega vasche pi\u00f9 piccole, riducendo la quantit\u00e0 di acqua necessaria e il consumo di energia.\nPlastiche.\nL'unit\u00e0 plastiche \u00e8 entrata a far parte del plant nel 2014 e gestisce tutti i principali processi tecnologici produttivi per materiali plastici: cio\u00e8 stampaggio, soffiaggio, verniciatura, termoformatura, schiumatura e assemblaggio. Qui si costruiscono i paraurti anteriori e posteriori, i gusci plancia, il mobiletto tunnel e serbatoio, non solo per Cassino ma anche per altri stabilimenti FCA.\nMontaggio.\nSulle due linee del Montaggio, una dedicata ad Alfa Romeo Giulietta e l'altra a Giulia, \u00e8 molto importante il lavoro manuale. Per questo, sono state introdotte postazioni di lavoro pensate per ridurre la fatica e migliorare l\u2019ergonomia. Un esempio sono le speciali pedane adattative che regolano automaticamente l\u2019altezza della postazione di lavoro in base alle caratteristiche antropometriche della persona.\nWCM.\nIl World Class Manufacturing (WCM) \u00e8 il programma di miglioramento continuo adottato negli stabilimenti FCA in ogni parte del mondo che punta alla maggiore efficienza degli impianti attraverso l'eliminazione degli sprechi, la partecipazione del personale e il raggiungimento di elevati standard qualitativi. Qualit\u00e0 del prodotto, sicurezza del lavoro e rispetto dell'ambiente sono i suoi principali pilastri. Il WCM \u00e8 stato introdotto a Cassino nel 2005: appena tre anni dopo ha raggiunto il livello Bronzo e nel 2009, l\u2019Argento. Il WCM \u00e8 centrale a Cassino, in particolare per la gestione dei posti di lavoro, in termini di ergonomia, sicurezza, automazione.\nWPI.\nLa Work Place Integration (WPI), introdotta a Cassino con la Giulia, \u00e8 il sistema impiegato per realizzare le postazioni di lavoro secondo gli standard pi\u00f9 ergonomici. Ogni singolo posto \u00e8 stato progettato e realizzato con il contributo e l\u2019esperienza delle persone. Questo ha significato, per esempio, che sulla linea di Montaggio, area in cui \u00e8 pi\u00f9 alta l'incidenza di lavoro manuale, sono stati introdotti numerosi e positivi cambiamenti.\nEcosostenibilit\u00e0 ambientale.\nLo stabilimento di Cassino si caratterizza per l'attenzione allo sfruttamento delle risorse naturali, il che ha permesso di ottenere risultati ragguardevoli. Le tecnologie impiegate hanno l'obiettivo di eliminare l\u2019acqua sottratta alle risorse idriche locali per il processo industriale, compensare interamente le emissioni di CO2 nell'intero ciclo produttivo e non inviare nessun rifiuto industriale in discarica. In lastratura e Montaggio si riutilizza pi\u00f9 volte la stessa acqua e in Verniciatura, nelle cabine di applicazione del fondo, \u00e8 stata eliminata, sostituendola con filtri a secco. Anche l'uso di energia \u00e8 al minimo, perch\u00e9 si sfruttano le tecnologie pi\u00f9 avanzate come le lampade a LED o il recupero termico di energia. Lo stabilimento, inoltre, usa solo energia elettrica da fonti rinnovabili garantite, o prodotta dai pannelli solari.\nAnche la CO2 che si produce con la combustione del metano impiegato per usi industriali \u00e8 compensata acquistando crediti dal mercato internazionale."}
{"id": "2830588", "revid": "24989", "url": "https://it.wikipedia.org/wiki?curid=2830588", "title": "Emona", "text": ""}
{"id": "2830594", "revid": "372624", "url": "https://it.wikipedia.org/wiki?curid=2830594", "title": "Grand Teton National Park", "text": ""}
{"id": "2830596", "revid": "21880", "url": "https://it.wikipedia.org/wiki?curid=2830596", "title": "Parco nazionale di Saguaro", "text": ""}
{"id": "2830598", "revid": "712828", "url": "https://it.wikipedia.org/wiki?curid=2830598", "title": "Gli occhi dell'abisso", "text": ""}
{"id": "2830600", "revid": "380654", "url": "https://it.wikipedia.org/wiki?curid=2830600", "title": "The Godfather (wrestler)", "text": "Durante il periodo WWF, ha detenuto il WWF Intercontinental Championship e il WWF World Tag Team Championship (con Bull Buchanan).\nCarriera.\nWorld Wrestling Federation (1991\u20131993).\nPapa Shango.\nDopo aver combattuto per un breve periodo in Giappone e in altre federazioni minori appartenenti al circuito indipendente, Wright fu assunto dalla World Wrestling Federation (WWF) dietro suggerimento del suo amico The Undertaker. Lott\u00f2 brevemente con il nome di Sir Charles, un gioco di parole tra il suo vero nome e il soprannome del giocatore di basket NBA Charles Barkley. Questo personaggio venne subito accantonato in favore della gimmick di Papa Shango, il malvagio maestro del vud\u00f9 (ispirato alla figura di Baron Samedi). Il personaggio debutt\u00f2 l'8 febbraio 1992 durante una puntata di \"Superstars of Wrestling\", sconfiggendo il jobber Dale Wolfe. La gimmick di Wright prevedeva l'entrata in scena di Papa Shango con un teschio in mano in un tripudio di fumo e di effetti di luce, seguiti da strani rintocchi del gong, e dalla lettura di misteriose \"pergamene magiche\" i cui incantesimi atterrivano gli avversari talvolta facendoli anche vomitare. Papa Shango venne immediatamente posizionato nel feud tra Hulk Hogan e Sid Justice interferendo nel match che i due avevano a \"WrestleMania VIII\". Quando Ultimate Warrior irruppe dal backstage salvando Hogan dall'attacco congiunto di Justice e Shango, si profil\u00f2 all'orizzonte un feud tra Warrior e Papa Shango. La rivalit\u00e0 tra i due comprese numerosi \"siparietti\" irreali che vennero molto criticati dalla stampa specializzata dell'epoca per la poca credibilit\u00e0, come quando Papa Shango provoc\u00f2 forti spasmi addominali a Warrior grazie ai suoi \"poteri magici\" o quando, durante un'intervista, dalla fronte di Warrior inizi\u00f2 a colare un copioso liquido nero (presumibilmente conseguenza di uno degli incantesimi di magia nera di Shango).\nUnited States Wrestling Association (1993\u20131994).\nNello stesso periodo nel quale combatteva come Papa Shango in WWF, Wright inizi\u00f2 a comparire anche nell'USWA. Ci\u00f2 era dovuto ad un particolare accordo di collaborazione che le due federazioni avevano all'epoca stipulato. In USWA Papa Shango vinse il titolo Unified World Heavyweight Champion per la seconda volta in carriera (aveva gi\u00e0 vinto la cintura nel 1989 con l'identit\u00e0 di \"The Soultaker\").\nRitorno alla WWF (1994\u20131996).\nMillion Dollar Corporation e Kama.\nDurante l'autunno del 1994, girava voce che il personaggio di Papa Shango avrebbe dovuto essere coinvolto in una storyline riguardante Bob Backlund, il quale sarebbe diventato un heel per effetto degli incantesimi voodoo di Shango. La storyline non ebbe mai luogo, in quanto ritenuta troppo poco credibile. Wright torner\u00e0 a lottare in WWF nel 1994 con l'identit\u00e0 di Kama \"The Supreme Fighting Machine\", affiliato alla stable Million Dollar Corporation di Ted DiBiase. In seguito inizi\u00f2 un feud con The Undertaker, durante il quale rub\u00f2 anche l'urna funeraria da cui Undertaker traeva i propri poteri per fonderla e farci una collana. Dopo un'apparizione all'annuale \"Royal Rumble\" del '96, Wright lasci\u00f2 nuovamente la compagnia.\nSecondo ritorno alla WWF/E.\nNation of Domination e The Godfather (1997\u20131999).\nA Wright fu chiesto di ritornare in WWF nel 1997, originariamente con l'intenzione di fargli riesumare la gimmick di Papa Shango, ma il piano non venne mai portato a termine poich\u00e9 all'epoca era gi\u00e0 presente un personaggio \"soprannaturale\" nella federazione, Kane, e due sembravano troppi. Invece torn\u00f2 come \"Kama Mustafa\" membro della stable di afroamericani chiamata Nation of Domination, e poco dopo assunse la nuova identit\u00e0 di Godfather.\nLa nuova gimmick di \"Godfather\" consisteva in quella di una specie di \"pappone\" che arrivava sul ring attorniato dalle ragazze che \"lavoravano\" per lui, chiamate le \"Ho's\". Spesso offriva gratuitamente i servigi delle sue donne se l'avversario avesse acconsentito a farsi battere. Vinse il titolo Intercontinentale nell'aprile 1999 sconfiggendo Goldust. Era in programma che perdesse la cintura in favore di Owen Hart al ppv \"Over the Edge 1999\" ma Hart mor\u00ec prima dell'inizio del match a causa di un incidente durante la sua entrata in scena dall'alto che lo fece precipitare rovinosamente sul ring.\nRight to Censor (2000-2002).\nIn seguito il suo personaggio di protettore di prostitute fu censurato a causa delle proteste delle associazioni sulla tutela dei minori, cambi\u00f2 il nome in \"Goodfather\"\" e si trasform\u00f2 in uno specialista del combattimento in coppia, formando vari tag team con Val Venis, Mark Henry, D'Lo Brown, e Bull Buchanan (insieme al quale vinse anche il titolo mondiale di coppia).\nWright usc\u00ec dalla WWE nel dicembre 2002 e si ritir\u00f2 dal wrestling.\nRoyal Rumble (2013).\nPartecipa alla Royal Rumble con il numero 17, dove viene subito eliminato da Dolph Ziggler.\nHulkmania: Let The Battle Begin (2009).\nNel novembre 2009 Wright torn\u00f2 sporadicamente a combattere come The Godfather in occasione della tourn\u00e9e svoltasi in Australia.\nFederazioni Indipendenti (2013-2014).\nNel settembre 2013, Wright riprese a lottare nelle indies. Nella primavera del 2014, Wright fa due apparizioni alla Preston City Wrestling, in Inghilterra, dove affronta, entrambe le notti la star locale, Bubblegum. Il primo ottobre 2014 a ECCW Halloween Hell, Wright in coppia con il suo vecchio compagno, Val Venis, affronta gli allora ECCW Tag Team Champions Jordie Taylor e Daniel Adonis e il team di Ladies Choice ed Eric Locker in un three way elimination tag team match, ma senza successo.\nWWE Swerved (2016).\nNel giugno 2016, Wright apparve nelle vesti di Papa Shango durante un episodio della seconda stagione di \"WWE Swerved\" su WWE Network insieme a The Boogeyman. I due facevano scherzi alle persone dentro un centro commerciale.\nPersonaggio.\nMosse finali\nTitoli e riconoscimenti.\nPro Wrestling Illustrated\nUnited States Wrestling Association\nWorld Wrestling Federation/Entertainment"}
{"id": "2830601", "revid": "767487", "url": "https://it.wikipedia.org/wiki?curid=2830601", "title": "Diamantino Miranda", "text": ""}
{"id": "2830602", "revid": "124123", "url": "https://it.wikipedia.org/wiki?curid=2830602", "title": "Oku Yasukata", "text": "Biografia.\nPrimi anni.\nNato a Kokura (attuale Kitaky\u016bsh\u016b) in una famiglia di \"samurai\" nella Provincia di Buzen, Oku si un\u00ec alle forze militari della vicina signoria dei Ch\u014dsh\u016b nella loro lotta contro lo Shogunato Tokugawa, appoggiando il Rinnovamento Meiji.\nCarriera militare.\nNominato comandante del neonato Esercito Imperiale Giapponese Oku ha combattuto contro gli insorti nella Ribellione di Saga del 1871, in seguito si mise in mostra partecipando alla spedizione di Taiwan del 1874. Durante la Ribellione di Satsuma difese il castello di Kumamoto in qualit\u00e0 di comandante del 13\u00ba reggimento di fanteria.\nDurante la prima guerra sino-giapponese Oku prese il posto del generale Nozu Michitsura al comando della quinta divisione dell'esercito imperiale, poi fu promosso a comandante della Guardia Imperiale Giapponese e governatore generale della difesa di Tokyo. Per i servizi resi alla nazione in queste vesti ottenne anche il titolo nobiliare di \"danshaku\" (equivalente al barone europeo), fu infine elevato grado di generale dell'esercito giapponese nel 1903.\nDurante la guerra russo-giapponese Oku era il comandante della seconda armata e fu protagonista di primo piano nella Battaglia di Nanshan, Battaglia di Shaho e nella Battaglia di Mukden. In seguito al grande successo della campagna contro i russi nel 1906 gli fu conferito anche l'Ordine del Nibbio d'oro e l'anno successivo fu elevato al rango di \"hakushaku\" (equivalente al conte europeo). A coronamento della sua carriera militare ricevette il rango onorario di Maresciallo al momento del congedo nel 1911.\nUltimi anni.\nNonostante molti pensassero che avrebbe avuto successo (per via dei suoi trascorsi militari) se dopo il congedo si fosse dato alla politica, Oku non manifest\u00f2 mai interesse di dedicarsi alla vita politica, pertanto si ritir\u00f2 a vita privata e di lui non si sent\u00ec pi\u00f9 parlare fino a quando mor\u00ec a Tokyo nel 1930. Quando i giornali diedero la notizia del suo decesso molti si stupirono convinti che fosse gi\u00e0 deceduto da anni."}
{"id": "2830610", "revid": "119982", "url": "https://it.wikipedia.org/wiki?curid=2830610", "title": "Yasukata Oku", "text": ""}
{"id": "2830612", "revid": "1318658", "url": "https://it.wikipedia.org/wiki?curid=2830612", "title": "La rosa rossa", "text": "La rosa rossa \u00e8 un romanzo di Pier Antonio Quarantotti Gambini. \nTrama.\nLa vicenda copre un arco temporale di alcuni anni, dall'immediato dopoguerra agli anni 1930, e riguarda i rapporti intercorsi tra i vari personaggi. In un microcosmo, in cui nulla accade e tutto sembra cristallizzarsi nel flusso dei ricordi che risucchiano il presente in un vuoto immoto, ogni piccolo gesto ed ogni cambiamento di tono di voce si dilatano come eventi capaci di turbare una precaria serenit\u00e0.\nLa rosa del titolo, filo conduttore del racconto, si presenta dapprima come un ricordo di tanti anni prima del conte Paolo, e poi riappare nella casa di cui \u00e8 ospite, ed ogni volta lo trae in inganno circa la mano sconosciuta che l'ha depositata. Alcuni equivoci circa i passati rapporti dei personaggi si chiariscono infine, con lo sciogliersi di ogni ambiguit\u00e0 e di ogni tensione.\nE cos\u00ec, col trascorrere degli anni, il cerchio si chiude come si era aperto in quell'interno familiare: \u00abI giorni somigliavano ai giorni, e le ore alle ore, e la loro vita era come una lunga giornata sul palchetto in camera gialla\u00bb.\nCommento.\nNella lievit\u00e0 della narrazione si affronta il tema, importante per lo scrittore istriano, dei rapporti tra gli italiani divisi tra loro da diverse appartenenze che, in seguito, diverranno causa di altre divisioni e contrasti tra i veneto-giuliani.\nCitazione.\n\u00abEgli (Piero) temeva che il Balzeroni, volontario di guerra sul fronte italiano e uomo, come dicevano, intransigente, affrontasse in pubblico l'ex generale austriaco, per dargli del rinnegato e magari per buttarlo fuori del teatro\u00bb p. 55, edizione Einaudi 1972. Ma nel racconto ci\u00f2 non accade, perch\u00e9 prevalgono i rapporti familiari di stima e di affetto di lunga data."}
{"id": "2830613", "revid": "767487", "url": "https://it.wikipedia.org/wiki?curid=2830613", "title": "Vladimir Popovi\u0107", "text": "Caratteristiche tecniche.\nGiocava da centrocampista, solitamente come mezzala sinistra.\nCarriera.\nClub.\nDebutt\u00f2 nel 1953 con la , club in cui milit\u00f2 per i successivi undici anni, conquistando cinque titoli e tre coppe nazionali. In tutto ha totalizzato, dal marzo 1950 al giugno 1965, 499 presenze con la maglia della squadra della capitale, segnando 38 gol. Una volta lasciata la patria, gioc\u00f2 in Germania con due squadre della citt\u00e0 di Stoccarda, il e lo Stuttgarter Kickers. Nel 1968 si trasfer\u00ec in Sudamerica, dove chiuse la carriera da calciatore in Venezuela con il Deportivo Canarias.\nNazionale.\nPrese parte come riserva al , senza giocare una sola partita, mentre nell'edizione di gioc\u00f2 tutte le sei partite disputate dalla sua Nazionale. In tutto conta 20 presenze in Nazionale maggiore e varie esperienze con la selezione B e quella giovanile, nonch\u00e9 la partecipazione al torneo olimpico di dove vince la medaglia d'argento.\nAllenatore.\nLa carriera in panchina ebbe inizio nello stesso Venezuela, ove aveva terminato la carriera agonistica, con il Portuguesa: si trasfer\u00ec poi in Colombia, dove ebbe successo vincendo al suo primo anno il campionato nazionale con l'Independiente Santa Fe. Continu\u00f2 poi a lavorare tra i due paesi sudamericani prima di tornare in patria, prima al Napredak Krusevac e poi con il Trepca. Nel 1984 torn\u00f2 in Colombia, mentre nel 1991 vinse con la Stella Rossa la Coppa Intercontinentale. Dal 1992 al 1993 ha inoltre ricoperto il ruolo di commissario tecnico del ."}
{"id": "2830619", "revid": "287204", "url": "https://it.wikipedia.org/wiki?curid=2830619", "title": "Vladimir Popovic", "text": ""}
{"id": "2830620", "revid": "767487", "url": "https://it.wikipedia.org/wiki?curid=2830620", "title": "Jurij Dudnyk", "text": "Carriera.\nClub.\nDal 1986 al 2007 ha giocato con numerose squadre di club.\nNazionale.\nNel 1992 ha rappresentato la nazionale ucraina."}
{"id": "2830621", "revid": "1793900", "url": "https://it.wikipedia.org/wiki?curid=2830621", "title": "Ed Chynoweth", "text": "Divenne, nel 1972, il primo presidente a tempo pieno della Western Hockey League. Ricopr\u00ec questo ruolo pressoch\u00e9 ininterrottamente fino al 1995: fa eccezione solo un breve periodo nella stagione 1979-1980, quando fu general manager dei Calgary Wranglers.\nDal 1975 al 1995 fu anche presidente della intera Canadian Hockey League.\nNel 1995 si dimise da entrambe le cariche per fondare gli Edmonton Ice (che nel 1998 si trasferirono a Cranbrook divenendo Kootenay Ice). Rimase ad ogni modo fino alla morte, oltre che presidente della sua squadra, anche presidente del consiglio di amministrazione della WHL e membro del consiglio di amministrazione della CHL. \nNel 2000 era stato inserito nell'Alberta Sports Hall of Fame, nel 2008 nella Hockey Hall of Fame. Nel 2007 la WHL ha dedicato a lui il trofeo consegnato ai vincitori dei play-off, che in precedenza si chiamava Presidents Cup Anche la CHL ha un trofeo a lui dedicato: l'Ed Chynoweth Trophy \u00e8 il riconoscimento che va al capo cannoniere dei play-off per la Memorial Cup.\nHa avuto due figli, Dean e Jeff. Il primo \u00e8 stato un giocatore di hockey in NHL, ed in seguito allenatore e dirigente; il secondo ha ereditato dal padre la guida dei Kootenay Ice."}
{"id": "2830622", "revid": "179980", "url": "https://it.wikipedia.org/wiki?curid=2830622", "title": "Vladica Popovi\u0107", "text": ""}
{"id": "2830623", "revid": "179980", "url": "https://it.wikipedia.org/wiki?curid=2830623", "title": "Vladica Popovic", "text": ""}
{"id": "2830624", "revid": "119982", "url": "https://it.wikipedia.org/wiki?curid=2830624", "title": "Alexei Kuropatkin", "text": ""}
{"id": "2830638", "revid": "155634", "url": "https://it.wikipedia.org/wiki?curid=2830638", "title": "Pattinaggio di velocit\u00e0 ai XXI Giochi olimpici invernali - Inseguimento a squadre femminile", "text": "L'inseguimento a squadre femminile di pattinaggio di velocit\u00e0 ai XXI Giochi olimpici invernali si svolger\u00e0 tra il 26 e il 27 febbraio 2010 al Richmond Olympic Oval. La distanza da percorrere \u00e8 di 3200 metri: ogni squadra \u00e8 formata da quattro atlete, ma ad ogni turno ne corrono insieme tre; il tempo \u00e8 dato dall'arrivo della terza.\nLe otto squadre presenti si misurano in scontri ad eliminazione diretta; le squadre sconfitte nei quarti di finale accedono, a seconda del tempo, alle finali C e D (valide per i piazzamenti), mentre quelle sconfitte in semifinale si sfidano nella finale B, valida per il bronzo.\nLa squadra campione in carica era la Germania.\nRecord.\nPrima di questa competizione, i record erano i seguenti."}
{"id": "2830639", "revid": "599013", "url": "https://it.wikipedia.org/wiki?curid=2830639", "title": "Pierre Picot\u00e9 de Belestre", "text": "Figlio di un nobile proprietario terreno della Lorena, entr\u00f2 giovanissimo nel corpo dei Granatieri di Carignano, partecipando a numerosi combattimenti nelle Fiandre e in Renania.\nNel 1660 fu trasferito in Nuova Francia con il grado di colonnello e difese Montr\u00e9al insieme a Charles Le Moyne e a Paul Chomedey de Maisonneuve, dall'attacco degli Irochesi, ottenendo una massima vittoria sui nativi.\nSuccessivamente si dedic\u00f2 all'esplorazione delle terre ad ovest della Nuova Francia, e ottenute delle terre dal governatore, vi si stabil\u00ec con la numerosa famiglia.\nTra il 1668 e il 1674 partecip\u00f2 insieme ai due figli di Charles Le Moyne, Charles-Albert II Le Moyne de Longueil e Joseph Le Moyne de S\u00e9rigny a numerose spedizioni contro gli Irochesi."}
{"id": "2830641", "revid": "599013", "url": "https://it.wikipedia.org/wiki?curid=2830641", "title": "Ettore Bertoni", "text": "Carriera.\nHa giocato in Serie A con le maglie di Brescia e Legnano, totalizzando complessivamente 21 presenze e 4 reti.\nMolto maggiori sono stati i risultati che ha ottenuto in Serie B, dove si aggiudica per due anni consecutivi la classifica cannonieri, centrando la promozione in massima serie col Legnano nella stagione Serie B 1950-1951 e andando a segno in 91 occasioni su 186 presenze. Nella stagione Serie B 1949-1950 realizza 30 reti, con la maglia del Brescia, \"exploit\" che da allora non \u00e8 stato pi\u00f9 superato (eguagliato da Luca Toni oltre 50 anni dopo).\nDopo il calcio.\nAppena dopo aver terminato il corso da allenatore a Coverciano, interrompe la carriera calcistica per aprire un negozio di dolci a Parma, citt\u00e0 che da anni lo vede residente assieme alla moglie e le due figlie, che gestisce direttamente assieme alla famiglia per diversi anni, prima di ritirarsi in pensione."}
{"id": "2830643", "revid": "1305772", "url": "https://it.wikipedia.org/wiki?curid=2830643", "title": "By the Sword (Slash)", "text": "By the Sword \u00e8 un singolo del chitarrista statunitense Slash, pubblicato il 16 marzo 2010 come secondo estratto dal primo album in studio \"Slash\".\nDescrizione.\nSesta traccia di \"Slash\", \"By the Sword\" ha visto la partecipazione vocale del cantante australiano Andrew Stockdale, frontman dei Wolfmother.\nIl brano \u00e8 stato pubblicato negli Stati Uniti il 16 marzo 2010 e il 23 dello stesso mese in Europa come il primo singolo internazionale del chitarrista, in quanto \"Sahara\" era stato commercializzato per il solo mercato giapponese."}
{"id": "2830645", "revid": "287204", "url": "https://it.wikipedia.org/wiki?curid=2830645", "title": "Callitropsis nootkatensis", "text": "Il cipresso di Nootka (\"Callitropsis nootkatensis\" ) \u00e8 un albero della famiglia Cupressaceae originario del Nord America. Il suo nome \u00e8 un riferimento all'isola di Nootka (Canada) ove questa specie fu inizialmente scoperta.\nDistribuzione e habitat.\nLa specie \u00e8 originaria della costa occidentale dell'America del Nord, dall'Alaska a nord sino alla California al sud.\nTassonomia.\nQuesto taxon fu descritto nel 1824 dal botanico scozzese David Don (1799-1841) e originariamente attribuito al genere \"Cupressus\" (\"Cupressus nootkatensis\"). In seguito ne fu proposto lo spostamento al genere \"Chamaecyparis\" sulla base della somiglianza delle sue foglie a quelle di altre specie di questo genere. Tuttavia la struttura e la fenologia dei coni ricordano molto quelle del genere \"Cupressus\" e tale somiglianza ebbe il supporto di alcuni studi genetici che suggerirono la re-attribuzione a tale genere.\nPi\u00f9 recentemente Farjon et al. (2002) hanno proposto il trasferimento di questa entit\u00e0 al nuovo genere \"Xanthocyparis\", congiuntamente al cipresso vietnamita \"Xanthocyparis vietnamensis\"; tra le due specie esiste infatti pi\u00f9 di un punto di somiglianza, pi\u00f9 di quanti non ce ne fossero con altre specie di \"Chamaecyparis\" o di \"Cupressus\".\nLa controversia nomenclaturale si \u00e8 ulteriormente complicata in seguito al lavoro di Little et al. (2004), i quali, pur avendo confermato la parentela tra le due specie suddette, hanno sottolineato l'esistenza di una precedente denominazione come \"Callitropsis nootkatensis\" , pubblicata nel 1864 ma ignorata dai successivi autori. Pertanto secondo le regole del Codice Internazionale di Nomenclatura Botanica \"Callitropsis\" ha la precedenza su \"Xanthocyparis\" che diventerebbe un mero sinonimo del primo.. A complicare ulteriormente le cose giunge la proposta di alcuni autori di considerare \"Xanthocyparis\" un \"nomen conservandum\", ma sinch\u00e9 la Societ\u00e0 Internazionale di Botanica non si pronuncier\u00e0 sull'argomento (cosa che dovrebbe avvenire all'International Botanical Congress del 2011) la denominazione corretta resta \"Callitropsis nootkatensis\"."}
{"id": "2830650", "revid": "767487", "url": "https://it.wikipedia.org/wiki?curid=2830650", "title": "Carlos Manuel", "text": "Carriera.\nDa calciatore.\nClub.\nHa debuttato nel CUF Barreiro, per poi passare nel 1978 al Barreirense. Nel 1979 si accas\u00f2 al Benfica, divenendo uno dei calciatori di punta della squadra di Lisbona, che nel corso degli anni ottanta vinse 4 campionati portoghesi e 6 coppe nazionali, oltre a sfiorare la conquista della Coppa UEFA 1982-1983, perdendo la finale contro l'Anderlecht.\nA causa di incomprensioni con la dirigenza del Benfica, nel gennaio 1988 si trasfer\u00ec in Svizzera, restando al per 5 mesi, al termine dei quali ritorn\u00f2 nella capitale portoghese, passando per\u00f2 a giocare per lo Sporting Lisbona. Dal 1990 al 1992 milit\u00f2 nel Boavista, con cui vinse un'altra Coppa di Portogallo, prima di concludere la carriera da calciatore nelle file dell'Estoril-Praia.\nNazionale.\nCon la Nazionale di calcio del Portogallo ha collezionato 42 presenze, segnando 8 gol ed esordendovi il 26 marzo 1980 nella partita di qualificazione al persa per 1-4 contro la Scozia. Ha preso inoltre parte al ed al .\nTre dei suoi gol segnati furono fondamentali per le sorti della Nazionale lusitana: il primo, quello della vittoria contro la Polonia a Breslavia il 28 ottobre 1983 consent\u00ec al Portogallo di qualificarsi per la fase finale del ; il secondo, quello della storica vittoria contro la Germania Ovest a Stoccarda il 16 ottobre 1985, assicur\u00f2 la qualificazione al ; la terza, infine, permise di vincere contro l'Inghilterra nella fase a gironi di quel Mondiale. In quella partita, il Portogallo vinse per 1-0.\nDopo la sconfitta contro il Marocco (che comport\u00f2 l'eliminazione prematura del Portogallo dal Mondiale 1986) ed il coinvolgimento dei calciatori portoghesi nel cosiddetto \"Caso Saltillo\" (dal nome della citt\u00e0 messicana dove alloggiavano), si ritir\u00f2 dalla Nazionale a soli 28 anni.\nDa allenatore.\nDopo essersi ritirato dall'attivit\u00e0 agonistica, Carlos Manuel \u00e8 divenuto allenatore, dirigendo con discreto successo diverse squadre portoghesi, principalmente quelle dell'area di Lisbona. Nel corso della stagione 1997-1998 rescisse il suo contratto con il Salgueiros per andare ad allenare lo Sporting Lisbona, ma al termine del campionato, terminato al 4\u00ba posto, venne licenziato; stessa sorte gli capit\u00f2 alcuni mesi pi\u00f9 tardi alla guida del Braga."}
{"id": "2830651", "revid": "21880", "url": "https://it.wikipedia.org/wiki?curid=2830651", "title": "Cupressus nootkatensis", "text": ""}
{"id": "2830652", "revid": "74801", "url": "https://it.wikipedia.org/wiki?curid=2830652", "title": "Andy Bloch", "text": "Andy Bloch ha due lauree, una in Ingegneria elettronica presso il Massachusetts Institute of Technology (MIT) e una in Legge alla Harvard University.\nHa vinto il suo primo braccialetto WSOP nel $1.500 Seven Card Stud nell'edizione 2012, sconfiggendo Barry Greenstein nell'heads-up finale.\nVanta inoltre un secondo posto ai tornei di H.O.R.S.E. da e Pot Limit Hold'em da alle WSOP 2005. \u00c8 considerato uno dei maggiori esperti di teoria del poker.\n\u00c8 detentore, assieme a David \"Chip\" Reese, del record del pi\u00f9 lungo heads-up della storia delle WSOP, con 286 mani giocate (nell'evento $50.000 H.O.R.S.E. delle WSOP 2006)."}
{"id": "2830653", "revid": "21880", "url": "https://it.wikipedia.org/wiki?curid=2830653", "title": "Xanthocyparis nootkatensis", "text": ""}
{"id": "2830654", "revid": "21880", "url": "https://it.wikipedia.org/wiki?curid=2830654", "title": "Chamaecyparis nootkatensis", "text": ""}
{"id": "2830659", "revid": "110157", "url": "https://it.wikipedia.org/wiki?curid=2830659", "title": "Black Stone Cherry (album)", "text": "Black Stone Cherry \u00e8 l'album di debutto dell'omonimo gruppo southern rock statunitense, pubblicato nel 2006. L'album ha venduto, al 2008, circa copie."}
{"id": "2830660", "revid": "1888309", "url": "https://it.wikipedia.org/wiki?curid=2830660", "title": "Nesso (Italia)", "text": "Nesso (\"Ness\" in dialetto comasco, pronuncia fonetica: ) \u00e8 un comune italiano di abitanti della provincia di Como in Lombardia.\nNesso si trova sulla sponda orientale del \"ramo di Como\" dell'omonimo lago.\nGeografia.\nIl territorio comunale di Nesso \u00e8 situato sulla costa occidentale del triangolo Lariano, il territorio compreso fra i due rami del lago di Como. Il centro abitato si estende dalla sponda del lago arrampicandosi in direzione del Pian del Tivano verso il confine con il comune di Zelbio, l'estensione altimetrica \u00e8 pari a 1.218 metri, dai 199 m s.l.m. della riva del lago fino ai 1.417 m s.l.m..\nIl territorio \u00e8 attraversato da numerosi corsi d'acqua, i pi\u00f9 rilevanti sono il torrente Nos\u00e9e e il torrente Tuf che confluiscono dando origine ad una spettacolare cascata all'interno dell'orrido di Nesso.\nOrigine del nome.\nIl toponimo \u00e8 celtico e significa \"ormeggio\".\nPur facendo riferimento a una stessa origine celtica, altre teorie ricercano l'origine nella divinit\u00e0 di \"Ness\", legata alle acque.\nStoria.\nLe pi\u00f9 antiche attestazioni dell'esistenza umana nel territorio di Nesso sono costituite da un masso erratico inciso da coppelle e da un'ascia in pietra databile al Neolitico.\nLa prima menzione del nucleo abitato di Nesso risale al 951 in un privilegio a favore del monastero di Santa Maria del Senatore di Pavia tramite il quale Berengario II accordava al monastero i suoi beni della \"corte di Nesso\", privilegio confermato poi da Federico Barbarossa nel 1161.\nScarsissima \u00e8 la documentazione sull'antica pieve di Nesso, pieve rurale lontana dalle grandi vie di passaggio ma che comprendeva ben dieci paesi, compresi alcuni situati sull'altra sponda del Lario. Una relazione della visita pastorale di Francesco Bonesana cita l'antica tradizione che vorrebbe far risalire la fondazione della parrocchiale dei Santi Pietro e Paolo a sant'Ermagora d'Aquileia. Certo \u00e8 che la cristianizzazione di Nesso \u00e8, come quella di tutti i centri abitati del lago, pi\u00f9 tardiva rispetto ad altre localit\u00e0 pi\u00f9 vicine alle grandi vie di comunicazione, prima dell'anno mille \u00e8 citata come \"manso\" del monastero di San Dionigi di Milano. La prima citazione della pieve si trova in un atto di permuta dell'XI secolo.\nSotto il pavimento dell'antica chiesa venne rinvenuta la salma del vescovo Rainaldo (vescovo di Como dal 1062 al 1084) che soleva risiedere a Nesso cos\u00ec come i suoi successore Eriberto e Guido Grimoldi. Altro evento di rilievo fu la visita di papa Urbano II nel 1095, in paese probabilmente per rendere omaggio alla fedelt\u00e0 del defunto vescovo Rainaldo. La tradizione vuole che in quell'occasione venne consacrata la chiesa dei Santi Pietro e Paolo.\nNella guerra fra Como e Milano (1118-1127) Nesso, come la maggioranza dei comuni della diocesi comasca, si schier\u00f2 con la fazione milanese, la controparte comasca attacc\u00f2 il centro abitato distruggendo le fortificazioni. Tra le varie costruzioni distrutte ci fu il forte situato nell'odierna frazione di Castello, abbattuto nel 1124. L\"'Anonimo Cumano\", a cui si deve la narrazione di questo conflitto, cita la ribellione di Nesso e la presa della fortificazione che non appare essere stata residenza di un castellano o feudatario bens\u00ec fortificazione comunale difesa dalla popolazione. Dal 1168 in poi Nesso rientra nelle dipendenze di Como.\nDel 1295 \u00e8 la prima menzione dell\"'hospitale\" di Santa Maria di Vico e quindi della presenza degli Umiliati.\nNel 1335, con la sottomissione di Como ai Visconti, il territorio venne riorganizzato, della pieve di Nesso facevano parte Nesso, Brienno, Zelbio, Veleso, Careno, Quarzano, Erno, Palanzo, Riva di Lemna, Laglio e Molina. Nello stesso anno, il comune di \"Nescio\" risulta tuttavia ancora esercitare la sua influenza sulla sponda opposta del lago, come testimoniato dall'incarico della manutenzione di un tratto della \"via Regina\" dal \"\"molandinum Castelli de Brienno usque ad capud burgi de Brienno prope et extra portam burgi de Brienno\u201d\".\nNel Medioevo l'abitato era diviso in due localit\u00e0, il Borgo situato sulla costa e il Castello dotato appunto di una fortificazione, a questi si aggiungevano alcuni nuclei minori come Vico caratterizzati dall'attivit\u00e0 agricola. La suddivisione in due nuclei era, all'epoca, normale per le localit\u00e0 lacustri e rifletteva l'esigenza di disporre di un nucleo fortificato in caso di difesa. La chiesa pievana e la piazza principale si trovavano a Borgo mentre le attivit\u00e0 economiche e le abitazioni delle famiglie importanti si trovavano a Castello. Qui sorgeva anche la chiesa di San Lorenzo. I due nuclei erano uniti da un ponte che attraversava l'orrido gi\u00e0 citato da Paolo Giovio nella sua opera \"Larius\". Il ponte in pietra, dopo il suo crollo avvenuto nel XV secolo, venne sostituito da un ponte in legno. Negli atti \u00e8 citata anche la presenza di numerosi mulini destinati alla produzione di panni di lana che venivano esportati.\nNel 1497 il duca milanese Ludovico Maria Sforza concesse Nesso in feudo a Lucrezia Crivelli.\nIl castello di Nesso, situato su una rupe che sovrasta il centro abitato, ad inizio del XVI secolo fu dominato da un luogotenente di Gian Giacomo Medici che controllava il ramo del lago sottostante e che forn\u00ec allo scrittore Giambattista Bazzoni l'ispirazione per il suo romanzo storico \"Falco della rupe o la guerra di Musso\". Nel 1532 i milanesi smantellarono la fortificazione della quale rimangono tracce delle torrette e delle mura. Nell'Ottocento, sui ruderi del castello vennero erette tre torrette ancor'oggi visibili.\nNel 1538 il borgo pass\u00f2 a Giovan Angelo Corio, per poi divenire feudo della famiglia Casnedi dal 1647 al 1787, anno in cui l'ultimo erede maschio mor\u00ec e Nesso ritorn\u00f2 alla Regia camera del Ducato di Milano.\nSempre capopieve, nel 1751 Nesso comprende, nel suo territorio, il cassinaggio di Cavagnola.\nUn decreto di riorganizzazione amministrativa del Regno d'Italia napoleonico datato 1807 sanc\u00ec, per il comune di Nesso, l'annessione di Careno, Veleso ed uniti e Zelbio. L'unione fu tuttavia abrogata con la Restaurazione.\nNel 1928 Nesso riallarg\u00f2 i propri confini territoriali con l'annessione del comune di Careno (R.D. 31 maggio 1928, n. 1363).\nSociet\u00e0.\nTradizioni e folclore.\nLa zona attorno alla parrocchiale dei Santi Pietro e Paolo viene ancor oggi detta \"Puss al Dom\" (cio\u00e8: \"vicino al duomo\") per via dell'abitudine a preferire questa chiesa rispetto alle altre nella celebrazione delle messe, fatto che nel corso dei secoli port\u00f2 gli abitanti a ribattezzare la stessa come \"duomo\".\nCultura.\nIstruzione.\nBiblioteche.\nNesso dispone di una piccola biblioteca comunale gestita da volontari.\nScuole.\nLa sede scolastica di Nesso comprende la scuola primaria e la scuola secondaria di primo grado. \u00c8 inoltre presente una scuola materna.\nEventi.\nIl secondo sabato di agosto si svolge la festa di San Lorenzo nel corso della quale viene organizzato uno spettacolo pirotecnico. Il primo luned\u00ec di marzo si svolge la tradizionale fiera agricola che un tempo rappresentava l'inizio della transumanza degli armenti.\nInfrastrutture e trasporti.\nStrade.\nIl centro abitato \u00e8 attraversato dalla SP 583. La fermata di Nesso fa parte della linea di autobus Como Bellagio.\nPorti.\nNesso \u00e8 uno degli scali della Navigazione Laghi ed \u00e8 raggiungibile dai battelli in partenza da Como, Bellagio, Menaggio e Colico.\nSport.\nHa sede a Nesso la societ\u00e0 di canottaggio Falco Rupe Nesso fondata nel 1955."}
{"id": "2830670", "revid": "767487", "url": "https://it.wikipedia.org/wiki?curid=2830670", "title": "Patto di sangue (film 2009)", "text": "Patto di sangue (\"Sorority Row\") \u00e8 un film slasher del 2009 diretto da Stewart Hendler, \"remake\" del film del 1983 \"Non entrate in quel collegio\".\nTrama.\nIl film inizia nella sede di una confraternita, la \"Theta Pi\", dove si sta tenendo una scatenata festa.\nLe sei amiche del cuore, nonch\u00e9 consorelle, Cassidy (dolce e protettiva), Jessica (socievole ma presuntuosa e antipatica), Ellie (intelligente e sensibile), Claire (forte e altruista), Charlene \"Chugs\" (coraggiosa ma estremamente sessuale) e Megan (ingegnosa e amichevole) intendono fare uno scherzo al fidanzato di quest'ultima, nonch\u00e9 fratello di Chugs, Garrett. \nCos\u00ed consegnano delle pillole false al ragazzo, che droga Megan e la stupra sul letto.\nMa a un certo punto, la ragazza comincia a vomitare schiuma e Garrett, preoccupato, viene ingannato dalle ragazze che gli fanno credere che abbia messo in serio pericolo di vita la fidanzata. \nIl gruppo abbandona la festa e, fingendo di guidare verso un ospedale, raggiungono un'acciaieria, inscenando la morte di Megan durante il viaggio.\nLe ragazze pensano di \"sbarazzarsi del corpo\", ma a un certo punto pensano di lasciarla affondare nel lago vicino, per\u00f2 Ellie fa notare agli altri che se ci fosse aria nei polmoni, il corpo galleggerebbe, dunque, Garret spaventato e scioccato, accoltella Megan con una chiave a croce, pretendendo di eliminare l'aria dai polmoni, ferendo mortalmente e sul serio la ragazza.\nMegan muore pochi istanti dopo davanti agli sguardi scioccati delle sue consorelle, che hanno tentato invano di salvarla.\nCassidy pensa che dovrebbero chiamare la polizia per informarli del terribile accaduto, ma le altre ragazze, guidate da Jessica, pensando che l'evento potrebbe pregiudicare i loro promettenti futuri, decidono, pur controvoglia, di avvolgere il corpo di Megan in una coperta e abbandonarlo in un pozzo, andandosene e promettendo di mantenere il segreto.\nL'unica che si oppone \u00e9 Cassidy che viene, per\u00f2, convinta dalle amiche.\nLa storia salta a diversi mesi dopo, durante la festa del diploma.\nTutte le consorelle rimanenti hanno continuato tranquillamente le loro vite cercando di dimenticare lo spiacevole evento accaduto mesi prima.\nDopo la premiazione, nella quale Ellie ha una visione di Megan, le ragazze pensano di organizzare una festa quella sera, dunque mandano Chugs ad acquistare delle medicine dal suo psichiatra, per sicurezza.\nPoco dopo, Cassidy, che ha deciso di rimanere alla festa, Jessica, Claire ed Ellie ricevono una fotografia da un anonimo, che mostra una figura incappucciata con in mano la chiave a croce (modificata) con la quale Garrett uccise Megan, spaventandosi e preoccupandosi, temendo che qualcuno fosse a conoscenza del loro segreto.\nNel frattempo, Chugs e il suo violento e sessuale psicologo vengono uccisi da un assassino incappucciato tramite una chiave a croce. \nPoco, dopo, alla confraternita, una ragazza, Joanna, viene uccisa dal killer nelle docce, dopo che ha origliato una conversazione proibita su Megan, tra Jessica e Claire.\nPi\u00f9 tardi comincia la festa ma non c'\u00e9 alcuna traccia di Chugs. Poco dopo, Mickey, fidanzato infedele di Claire, viene brutalmente assassinato dal killer in un'area fuori servizio della casa.\nLe ragazze se ne accorgono e cominciano a credere che Megan sia tornata in vita, anche perch\u00e9 prima della festa, Ellie rinvenne la giacca insanguinata di Cassidy di quella terribile notte, nel seminterrato.\nLe rimanenti consorelle si recano all'acciaieria dove giace il cadavere di Megan e sul tragitto vedono Maggie, sorella minore di Megan, che si reca alla festa insultando Jessica, nonostante non sia stata invitata. \nArrivate a destinazione, le ragazze ispezionano il pozzo non trovando, per\u00f2, il corpo di Megan. \nPoco dopo vengono attaccate da un malintenzionato Garrett, che viene, per\u00f2, apparentemente ucciso da Jessica, che lo investe con la macchina. \nTornate a casa, le ragazze trovano la dimora quasi totalmente vuota (in quanto i ragazzi si sono spostati a un'altra festa) e tramite un messaggio vengono informate della morte di Chugs.\nPoco pi\u00f9 tardi, anche Claire viene uccisa dall'assassino nel giardino della casa, tramite un razzo di segnalazione.\nCassidy, Jessica, Ellie e una rediviva Maggie vengono ritrovate dalla proprietaria della casa, Mrs. Crenshaw, e Jessica rivela involontariamente il segreto delle ragazze. \nCassidy fa nascondere una sempre pi\u00f9 paranoica e instabile Ellie in un armadio, mentre la Crenshaw, in cerca del killer, viene uccisa in cucina da quest'ultimo.\nMaggie scompare e Cassidy e Jessica vengono attaccate dal killer, che si rivela essere Kyle, figlio del senatore e fidanzato di Jessica, che, dopo aver tramortito la ragazza, sta per uccidere Cassidy, che viene per\u00f2 salvata all'ultimo dal suo ragazzo Andy sopraggiunto in quel momento, che finisce Kyle con un'asciata al cranio.\nIl ragazzo si rivela, per\u00f2, infine il vero killer, mentre Kyle era solo una sua pedina.\nQuesti vuole vendicarsi delle consorelle di Cassidy di avergliela portata via, uccidendo dunque tutti quelli che sono venuti a conoscenza della verit\u00e1 sulla morte di Megan.\nAndy uccide Jessica, mettendosi poi a cercare Ellie per tutta la casa, ma si accorge del tradimento della fidanzata, che non vuole tutto questo, cercando dunque di uccidere anche lei.\nCassidy ritrova Maggie ma le due vengono attaccate da Andy che tenta di uccidere Maggie per poi essere attaccato da Cassidy.\nIl ragazzo ha la meglio e sta per uccidere la protagonista, che viene infine salvata da Ellie che uccide definitivamente Andy con un colpo di fucile, facendolo cadere dal piano di sopra nelle fiamme della casa.\nLa scena finale mostra Cassidy, Ellie e Maggie che si allontanano dalla casa in fiamme, mentre l'anno dopo, davanti alle nuove Theta Pi, delle quali fa parte Maggie, si staglia un redivivo Garrett.\nColonna sonora.\nLa colonna sonora del film comprende brani di Shwayze, Ladytron, Lykke Li, Aimee Allen, Camera Obscura e molti altri."}
{"id": "2830671", "revid": "71433", "url": "https://it.wikipedia.org/wiki?curid=2830671", "title": "Sorority Row", "text": ""}
{"id": "2830673", "revid": "1543377", "url": "https://it.wikipedia.org/wiki?curid=2830673", "title": "Tanzanite", "text": "La tanzanite \u00e8 un minerale, pi\u00f9 precisamente \u00e8 una variet\u00e0 della zoisite; fu scoperta nei primi di gennaio del 1967 nel nord Tanzania ai piedi dei monti Merelani nei pressi della citt\u00e0 di Arusha. Il suo utilizzo pi\u00f9 comune \u00e8 nella gioielleria: apprezzata grazie alle sue caratteristiche cristalline ed al pleocroismo (il colore che va dal blu al viola cambiando a seconda dell'orientamento della luce e che viene appunto definito bluviola). \nLa tanzanite \u00e8 una gemma rara. Il nome Tanzanite le venne dato dalla maison Tiffany in onore dello Stato in cui la gemma fu scoperta. Prima del nome definitivo si scart\u00f2 l'ipotesi di conferirle il nome commerciale di Zoisite blu poich\u00e9 esso suonava troppo simile al termine inglese suicidio (suicide). Vennero inoltre proposti molti nomi come zaffiro del monte Meru, zoisite-zaffiro e zaffiro-zoisite.\nAl tempo il titolo di scopritore della Tanzanite fu attribuito a un certo Manuel D'Souza ma fu accertato successivamente che il vero scopritore fu un abitante del luogo di nome Ndugu Jumanne Ngoma, il quale, dopo numerose peripezie, riusc\u00ec ad ottenerne il riconoscimento, avallato nel 1984 da una certificazione del ministero per le risorse minerarie della Tanzania.\nAbito cristallino.\nCristallo, striato\nOrigine.\nSegregazione magmatica.\nGiacitura.\nTanzania, Africa.\nIl pi\u00f9 grande del mondo.\nIl pi\u00f9 grande cristallo di tanzanite lavorato \u00e8 di 737,81 carati.Uno dei pi\u00f9 famosi \u00e8 il \"Queen of Kilimanjaro\" (regina del Kilimanjaro) di ben 242 carati. \u00c8 ad oggi posizionato su una tiara adornata con 803 tsavoriti (variet\u00e0 di granato verde) e 913 diamanti, tutti con taglio a brillante. La tiara \u00e8 esposta al \"Gallery of Gold and Gems at the Royal Ontario Museum\" a Toronto, Ontario, Canada.\nLa mostra proviene dalla collezione privata di Michael Scott, il primo CEO della Apple.\nRecenti sviluppi.\nNel giugno del 2003, il governo della Tanzania ha vietato per legge l'esportazione di tanzanite grezza verso l'India dove solitamente avviene la lavorazione delle pietre preziose. Questo divieto \u00e8 stato emanato per lo sviluppo locale della manifattura e dell'artigianato.\nNell'aprile del 2005, la compagnia chiamata Tanzanite One Ltd. annunci\u00f2 pubblicamente di aver preso il controllo della porzione del deposito di tanzanite denominata \"C-Block\" (blocco C) (il principale deposito \u00e8 suddiviso in 5 blocchi).\nNell'agosto del 2005 nella miniera del blocco C venne trovato il pi\u00f9 grande cristallo di tanzanite: tale cristallo pesa 16.839 carati (3,4\u00a0kg) e misura 22\u00a0cm \u00d7 8\u00a0cm \u00d7 7\u00a0cm. Nel giugno 2020, il minatore tanzaniano Saniniu Kuryan Laizer di 52 anni ha estratto le due pi\u00f9 grandi gemme di tanzanite mai viste, pesando infatti rispettivamente 9,27Kg e 5,1Kg, che ha successivamente venduto al governo per 7,7 miliardi di scellini tanzaniani (quasi 3,3 milioni di dollari e 2,9 milioni di euro)."}
{"id": "2830686", "revid": "306856", "url": "https://it.wikipedia.org/wiki?curid=2830686", "title": "Black Country", "text": "Black Country (in italiano \"Territorio Nero\") \u00e8 un'area vagamente definita della conurbazione delle Midlands Occidentali inglesi, formata dalla parte nord ed ovest dell'area di Birmingham e dalla parte sud ed est dell'area di Wolverhampton. Dalla fine del XIX secolo, questa zona \u00e8 diventata una delle aree pi\u00f9 industrializzate della nazione. \nLe miniere di carbone di South Staffordshire, la lavorazione del carbone stesso, le fonderie di ferro e i centri siderurgici per la produzione di acciaio (che usano il carbone qui prodotto per le loro fornaci) producono un elevato livello di inquinamento che ha pochi eguali al mondo.\nIl concetto di \"Black Country\" \u00e8 relativamente recente, dato che questa espressione non \u00e8 stata rilevata prima del 1840. Si crede che l'area sia stata cos\u00ec denominata a causa dell'inquinamento industriale che ricopre l'area di fuliggine nera. Esiste anche un aneddoto (di dubbia autenticit\u00e0) sulla Regina Vittoria, che ordinava di abbassare le persiane della carrozza del treno reale nella quale viaggiava ogni volta che transitava in quella regione. In realt\u00e0, gli storici suggeriscono come possibilit\u00e0 che il soprannome fosse noto prima della Rivoluzione Industriale: le vene carbonifere affioravano spesso nella superficie della brughiera, e la presenza del carbone a basse profondit\u00e0 contribu\u00ec ad annerire il terreno.\nLa zona \u00e8 conosciuta anche per il suo particolare dialetto, che differisce notevolmente anche in diverse parti della stessa area. Nonostante la vicinanza a Birmingham, buona parte della popolazione di Black Country rifiuta di dichiararsi appartenente a quella zona, dimostrando cos\u00ec l'orgoglio di appartenere ad una regione separata nonch\u00e9 la forte identit\u00e0 dell'area.\nGeografia.\nI confini di Black Country sono abbastanza controversi, dato che alcuni vi includono l'intera area di Wolverhampton mentre altri ne inseriscono solo una parte. Nella maggioranza dei casi, all'interno di Black Country sono incluse l'area metropolitana di Dudley, Sandwell, Walsall e la citt\u00e0 di Wolverhampton. La citt\u00e0 di Dudley \u00e8 spesso indicata come la capitale (ufficiosa) di Black Country.\nUna pi\u00f9 vecchia e pi\u00f9 precisa definizione \"de facto\" del territorio \u00e8 data appoggiandosi sulla geologia, ed indica i filoni di carbone grezzo presenti nelle faglie di South Staffordshire (conosciuti localmente con il nome di \"thirty foot seam\", \"cicatrice di 30 piedi\") come limiti ad est e ad ovest, mentre il limite a nord \u00e8 identificato dalla faglia di Bentley, che divide il bacino di South Staffordshire dal vicino bacino carbonifero di Cannock Chase. Il confine sud \u00e8 identificato nei pressi di Halesowen e Stourbridge, dove l'affioramento del carbone pare formare una sorta di confine. Secondo questa teoria, parte dei territori di Walsall, Wolverhampton e Stourbridge non sono parte di Black Country mentre ne entra a far parte West Bromwich, anche se la \"thirty foot seam\" diventa praticamente piana. Queste limitazioni sono tenute in forte considerazione a livello locale. Al contrario, i non residenti spesso indicano come limite est le autostrade M5 e M6 ma si tratta solo di una approssimazione, dato che Smethwick si trova pi\u00f9 ad est delle strade citate e buona parte di Walsall si trova a nord-est della M6. Da un punto di vista geologico, questa proposta \u00e8 del tutto errata. La maggior parte delle aree urbane di Black Country si \u00e8 infatti unita in una singola conurbazione e in maniera completamente inusuale, dato che non ha (come di norma) un solo centro, essendo la fusione nata da una serie di cittadine e villaggi industriali nel XX secolo. I pi\u00f9 centri, presenti in passato, sono tuttora ancora identificabili anche se spesso non pienamente riconoscibili, essendo stati inglobati in un'area metropolitana il cui centro si trova da tutt'altra parte.\nBlack Country \u00e8 attualmente completamente all'interno delle West Midlands, ma anticamente venne divisa nelle contee di Staffordshire e Worcestershire. L'antica parrocchia (e municipio prima del 1966) di Dudley era una parte distaccata del Worcestershire presente per\u00f2 all'interno del Staffordshire, mentre fino al 1845 buona parte della parrocchia di Halesowen (includendo Oldbury e Warley Salop, ma non Cradley o Warley Wigorn) era una parte distaccata del Shropshire.\nDal 1974, la zona di Black Country \u00e8 amministrata dalle 4 autorit\u00e0 locali del distretto di Dudley, Wolverhampton, Sandwell e il distretto di Walsall, mentre in precedenza consisteva in diversi piccoli distretti urbani. Nel 1966, il distretto di Dudley inglob\u00f2 buona parte di Sedgley e Brierley Hill, mentre il distretto di Coseley fu diviso tra Dudley e Wolverhampton: quest'ultimo inglob\u00f2 invece Tettenhall, Wednesfield e Bilston. Il distretto di West Bromwich annett\u00e9 buona parte di Tipton e Wednesbury, mentre ulteriori parti di Tipton e Dudley andarono a formare il nuovo distretto di Warley (che fu formato principalmente da Oldbury, Smethwick e Rowley Regis). Il distretto di Walsall inglob\u00f2 invece le citt\u00e0 di Darlaston e Willenhall. Infine, nel 1974 il distretto di Dudley si espanse ulteriormente incorporando Halesowen e Stourbridge, mentre West Bromwich e Warley si unirono andando a formare Sandwell; il distretto di Walsall incorpor\u00f2 invece Aldridge-Brownhills (che, solitamente, non \u00e8 indicato come parte di Black Country).\nAttualmente, Black Country comprende parte delle citt\u00e0 di Bilston, Blackheath, Brierley Hill, Brownhills, Coseley, Cradley, Cradley Heath, Darlaston, Dudley, Gornal, Great Bridge, Halesowen, Kingswinford, Lye, Netherton, Oldbury, Old Hill, Quarry Bank, Rowley Regis, Sedgley, Smethwick, Stourbridge, Tipton, Walsall, Warley, Wednesbury, Wednesfield, West Bromwich, Willenhall e Wordsley.\nStoria.\nL'industrializzazione della zona di Black Country inizi\u00f2 prima della Rivoluzione Industriale: si tratta infatti di un'area in cui la metallurgia ricopriva un ruolo importante gi\u00e0 dal XVI secolo, grazie alla presenza di miniere di ferro e della gi\u00e0 citata faglia carbonifera (la pi\u00f9 grande della Gran Bretagna). Buona parte della popolazione possedeva un appezzamento di terreno proprio in cui praticava l'agricoltura, ma spesso gli abitanti lavoravano allo stesso tempo come fabbri: gli storici dell'economia indicano oggi questo fenomeno con il nome di protoindustrializzazione.\nNel 1642, allo scoppio della Guerra civile inglese, il re Carlo I non riusc\u00ec a conquistare i due arsenali di Portsmouth e Hull, citt\u00e0 legate al Parlamento ma situate all'interno di regioni fedeli al re. Dopo il fallimento di queste operazioni, Carlo si ritrov\u00f2 privo di spade, picche, armi da fuoco e munizioni: tutto ci\u00f2 gli venne fornito da Black Country. Da Stourbridge arrivarono le munizioni, da Dudley i cannoni: le innumerevoli piccole forge che esistevono a nord di Worcestershire produssero lame per le spade e punte per le picche. Si dice che tra le varie cause dell'odio di Carlo I per Birmingham ci fosse il fatto che il miglior fabbricante di spade del tempo, un uomo chiamato Robert Porter che viveva e lavorava nel Worcestershire (ma che vendeva le sue lame a Birmingham), si rifiut\u00f2 di vendere le sue spade a qualsiasi prezzo a \"Carlo, uomo assetato di sangue\" (soprannome che i Puritani avevano affibbiato al re) e tantomeno ai suoi alleati.\nIn risposta all'armaiolo, i monarchici arruolarono tra le loro file il colonnello Dud Dudley, che invent\u00f2 un nuovo metodo di fusione del ferro usando il coke: lo stesso Dudley proclam\u00f2 che poteva produrre \"ogni sorta di barre di ferro per la produzione di moschetti, carabine e pezzi per opere pi\u00f9 grandi\" pi\u00f9 velocemente ed economicamente di qualsiasi altro metodo, nonch\u00e9 con una qualit\u00e0 maggiore: il suo metodo fu messo al servizio dell'esercito del re.\nA partire dal XIX secolo e nei primi anni del 20\u00ba, molti villaggi avevano la loro produzione caratteristica, ma l'artigianato pi\u00f9 antico and\u00f2 via via scomparendo: alcune attivit\u00e0 si rivelarono meno antiche di questo supposto in un primo periodo. Per esempio, la produzione di catene di Cradley Heath \u00e8 stata datata come iniziante nel 1820 circa, mentre l'industria di \"holloware\" di Lye \u00e8 addirittura pi\u00f9 recente, quando entrambe parevano risalire al XVII secolo.\nPrima della Rivoluzione Industriale, carbone e calcare erano lavorati solo in quantit\u00e0 modeste e solo per il fabbisogno locale, ma durante la Rivoluzione Industriale, con l'apertura di nuovi canali (come il Canale di Birmingham, il Canale di Stourbridge e il Canale di Dudley), aumentarono le possibilit\u00e0 di sfruttamento dei giacimenti dell'area. Migliorie nell'uso del coke per la produzione del ferro (fino a quel momento limitata dalla produzione di carbone fossile) permisero un rapido aumento della produzione. Gi\u00e0 nell'epoca vittoriana Black Country era una delle zone pi\u00f9 industrializzate d'Inghilterra, e divent\u00f2 nota per l'alta percentuale di inquinamento dovuta alla produzione di carbone e ferro e a tutte le conseguenti fabbriche che lavoravano i due minerali. Lo sviluppo port\u00f2 all'espansione della rete ferroviaria locale che colleg\u00f2 direttamente anche le miniere. Al giorno d'oggi, la linea ferroviaria da Stourbridge a Walsall che attraversava Dudley Port e Wednesbury fu chiusa negli anni '60, mentre la linea da Birmingham a Wolverhampton (che passa anche per Tipton) \u00e8 ancora oggi un'importante linea di trasporto.\nAlcune ancore e catene della famosa nave passeggeri \"RMS Titanic\" furono prodotte a Black Country, e pi\u00f9 precisamente nell'area di Netherton. Furono infatti prodotte 3 ancore e le necessarie catene, per un totale di circa 100 tonnellate: la sola ancora centrale pesava 12 tonnellate e fu trasportata da Netherton fino al cantiere navale da 20 cavalli da tiro.\nUn altro motivo di notoriet\u00e0 fu la citazione in un romanzo di Charles Dickens, \"La bottega dell'antiquario\", scritto nel 1841, che descrive come le ciminiere della zona \"sputino fuori il loro fumo malefico, oscurando la luce, e ammorbando l'aria melanconica\". Nel 1862, il console americano con sede a Birmingham Elihu Burritt descrisse la regione come \"nera di giorno e rossa di notte\", riferendosi al fumo e alla fuliggine generati dalle fabbriche e al bagliore delle fornaci nella notte.\nSi racconta che J. R. R. Tolkien cre\u00f2 l'oscura regione di Mordor basandosi sull'industrializzata Black Country nel suo romanzo \"Il Signore degli Anelli\". Inoltre, in Sindarin, \"Mor-Dor\" significa \"Terra Oscura\" (o \"Terra Nera\"), e talvolta all'interno del romanzo stesso vi si riferisce ad essa come \"Black Country\".\nBlack Country oggi.\nL'industria pesante, un tempo preponderante a Black Country, \u00e8 ormai largamente scomparsa. Il XX secolo ha visto un declino nello sfruttamento del carbone: l'industria legata al carbone cess\u00f2 alla fine del 1968 con la chiusura della miniera di Baggeridge, vicino a Sedgley. Le successive normative ambientali hanno avuto come conseguenza il miglioramento delle condizioni, anche se l'area mantenne un'alta percentuale di inquinamento: negli anni '60 e '70 nacque lo slogan \"Keep the Black Country white!\" (\"Mantieni bianca la Black Country\"). Le conseguenze maggiori sull'economia arrivano alla fine degli anni '70 e nei primi anni '80, quando la disoccupazione sal\u00ec a causa della chiusura di alcune grandi industrie storicamente presenti nella zona, come la Round Oak Steel Works a Brierley Hill e la Patent Shaft Steel Plant a Wednesbury.\nLa disoccupazione aument\u00f2 in questo periodo anche a causa della battaglia contro l'inflazione voluta dal primo ministro Margaret Thatcher, cos\u00ec come il processo di modernizzazione dell'industria britannica: l'area di Black Country venne per\u00f2 designata come \"Enterprise Zone\" e in pochi anni le attivit\u00e0 furono riorganizzate. L'impianto di Round Oak e i terreni circostanti furono trasformati nel Merry Hill Shopping Center e nel complesso commerciale di Waterfront, mentre il sito di Patent Shaft fu trasformato in una propriet\u00e0 industriale. Nel 1978 fu inaugurato a Dudley il \"Black Country Living Museum\", dove \u00e8 stata ricreato lo stile di vita dei primi anni del XX secolo: oggi \u00e8 un'importante attrazione turistica e si estende per 105.000 m\u00b2.\nBlack Country ha anche il suo tartan, disegnato da Philip Tibbetts, di Halesowen. Il tartan \u00e8 nero, rosso, bianco e giallo, indicanti il carbone, i raggi del sole, l'industria del ferro e la bandiera del Regno di Mercia: in particolare, il rosso \u00e8 stato indicato da Tibbetts come rappresentazione della diceria \"nera di giorno e rossa di notte\" citata precedentemente.\nIl dialetto di Black Country.\nIl dialetto tradizionale di Black Country ha conservato molti tratti arcaici dell'Early Modern English e anche del Middle English, e pu\u00f2 essere abbastanza disorientante per chi non \u00e8 del posto. Anche se \u00e8 meno parlato oggi che in passato, \u00e8 comune sentire alcune parole in dialetto in un discorso tra due abitanti del posto.\nVariazioni dello stesso dialetto (anche se oggi in maniera molto minore) si verificano tra le diverse citt\u00e0 e villaggi della zona: anche se non facilmente distinguibili dai forestieri, \u00e8 facile per un abitante di Black Country riconoscere le differenze tra gli accenti che caratterizzano le differenze nel dialetto.\nIl dialetto non \u00e8 riconosciuto dalle istituzioni e rimane perci\u00f2 esclusivamente un linguaggio orale: nel 1997 un cartello stradale scritto in dialetto comparve durante la costruzione di un'isola di traffico nella zona. Il cartello diceva, una volta tradotto: \"If you're daft enough to come down here on your way home, your tea will be spoilt!\" (\"Se siete stati abbastanza sciocchi da passare da qui nella strada verso casa, il vostro t\u00e8 si roviner\u00e0!\"). I lavori furono poi completati nel 1998."}
{"id": "2830696", "revid": "287204", "url": "https://it.wikipedia.org/wiki?curid=2830696", "title": "Pacific Tsunami Warning Center", "text": "Il Pacific Tsunami Warning Center (PTWC), gestito dalla National Oceanic and Atmospheric Administration, con sede a Ewa Beach, nelle Hawaii, \u00e8 uno dei due centri d'allerta tsunami degli Stati Uniti d'America. Fa parte di un sistema internazionale di allerta tsunami con competenza per l'area del Pacifico.\nL'altro centro di allerta tsunami americano \u00e8 il \"West Coast/Alaska Tsunami Warning Center (WC/ATWC)\", che ha sede a Palmer, in Alaska, che serve l'area costiera occidentale del Canada e degli Stati Uniti, escluso lo stato delle Hawaii.\nIl \"Pacific Tsunami Warning Center\" \u00e8 nato nel 1949, progettato dopo il terremoto che sconvolse l'area del Pacifico nel 1946 causando 165 morti nella Hawaii e in Alaska. Dopo il Maremoto dell'Oceano Indiano del 2004, ha esteso la sua competenza anche all'Oceano Indiano e aree adiacenti.\nIl Centro utilizza i dati sismici come punto di partenza, prendendo poi in considerazione i dati oceanografici, per determinare le possibili minacce. Eventuali maree nella zona colpita del terremoto sono monitorate per stabilire se l'onda dello tsunami si \u00e8 generata.\nA seconda dei dati raccolti, il PTWC emette i seguenti tipi di bollettini:\nIl sistema DART.\nNel 1995, la NOAA ha iniziato a sviluppare il sistema \"Deep-ocean Assessment and Reporting of Tsunamis (DART)\". Nel 2001, una serie di sei stazioni erano state dispiegate nel Pacifico.\nA partire dal 2005, dopo il maremoto del 2004 nell'Oceano Indiano, \u00e8 stato annunciato che entro il 2007 altre 32 stazioni saranno dispiegate.\nQueste stazioni forniscono informazioni dettagliate sugli tsunami quando sono ancora lontani dalla costa. Ogni stazione \u00e8 costituita da un rilevatore situato ad una profondit\u00e0 di circa 6000 m, che rileva il passaggio di uno tsunami e trasmette i dati a una boa di superficie via modem acustico. La boa di superficie poi invia i dati al PTWC attraverso il sistema via satellite GOES. Il rilevatore situato nel fondale viene sostituito ogni 2 anni, mentre la boa di trasmissione \u00e8 cambiata ogni anno. Tale sistema ha notevolmente migliorato la previsione di tsunami nell'Oceano Pacifico."}
{"id": "2830697", "revid": "109651", "url": "https://it.wikipedia.org/wiki?curid=2830697", "title": "PTWC", "text": ""}
{"id": "2830701", "revid": "599013", "url": "https://it.wikipedia.org/wiki?curid=2830701", "title": "Tr\u00e9sor Luntala", "text": "Carriera.\nClub.\nHa giocato con vari club.\nNazionale.\nHa pi\u00f9 volte rappresentato la Nazionale della Repubblica Democratica del Congo."}
{"id": "2830707", "revid": "107002481", "url": "https://it.wikipedia.org/wiki?curid=2830707", "title": "Jon Beare", "text": ""}
{"id": "2830710", "revid": "54728", "url": "https://it.wikipedia.org/wiki?curid=2830710", "title": "Segnale Wow", "text": ""}
{"id": "2830711", "revid": "124123", "url": "https://it.wikipedia.org/wiki?curid=2830711", "title": "Johann Eberlin von G\u00fcnzburg", "text": "Biografia.\nEberlin studi\u00f2 teologia a Ingolstadt, fu \"Magister artium\" all'universit\u00e0 di Basilea nel 1489-1490 ed entr\u00f2 nell'Ordine francescano a Heilbronn. Dal 1493 frequent\u00f2 l'universit\u00e0 di Friburgo in Brisgovia, dal 1519 fu attivo come predicatore a Tubinga e dal 1521 a Ulma. Qui lasci\u00f2 l'ordine e ader\u00ec al movimento della Riforma protestante.\nNel 1522 venne a scuola da Martin Lutero a Wittenberg e nel 1523 lavor\u00f2 a Basilea e Rheinfelden. Nel 1524 divenne predicatore a Erfurt e nel 1525 consigliere spirituale del Conte Giorgio II von Wertheim. Dopo la morte di Giorgio II nel 1530, Eberlin divenne cappellano di Lautershausen, ove mor\u00ec tre anni pi\u00f9 tardi.\nOpere.\nEberlin nel 1521 scrisse una serie di opuscoli - Bundsgenossen - di cui il X e l'XI contengono il disegno di una citt\u00e0 ideale, detta Wolfaria, modellata in buona parte sulla falsariga delle \"leggi platoniche\". Si tratta di una lettura decisamente popolaresca del filosofo ateniese. Viene descritta una societ\u00e0 del benessere in cui \u00e8 contemplata solo l'attivit\u00e0 agricola e l'ordine civile. Vi \u00e8 certamente un influsso erasmiano e dell'\"Utopia\" di Tommaso Moro.\nDa citare anche la prima traduzione tedesca della \"Germania\" di Tacito."}
{"id": "2830712", "revid": "107002470", "url": "https://it.wikipedia.org/wiki?curid=2830712", "title": "Daniel Parsons", "text": ""}
{"id": "2830714", "revid": "111319", "url": "https://it.wikipedia.org/wiki?curid=2830714", "title": "Liam parsons", "text": ""}
{"id": "2830715", "revid": "729019", "url": "https://it.wikipedia.org/wiki?curid=2830715", "title": "Isola di Nootka", "text": "L'isola di Nootka \u00e8 un'isola di 534\u00a0km2 situata in prossimit\u00e0 della costa occidentale dell'isola di Vancouver, nella regione canadese della Columbia Britannica, da cui \u00e8 separata per mezzo dello stretto di Nootka. Amministrativamente l'isola \u00e8 situata nell'area elettorale A del distretto regionale di Strathcona.\nGli esploratori europei battezzarono l'isola a partire da una parola della lingua nuu-chah-nulth, una lingua della famiglia delle lingue wakashan, che significa \"girare intorno\" con cui pensavano che i nativi si riferissero all'isola. Gli spagnoli e gli inglesi utilizzarono lo stesso nome anche per lo stretto.\nNegli anni ottanta, le popolazioni delle Prime nazioni della regione crearono il l'endonimo collettivo \"Nuu-chah-nulth\", un termine che significa \"lungo l'esterno (dell'isola di Vancouver)\". Un termine pi\u00f9 antico per questo gruppo di popolazioni era \"Aht\", che nella loro lingua significa semplicemente \"gente\" ed \u00e8 una componente di tutti i nomi dei loro sottogruppi e di alcune regioni (ad esempio Yuquot, Mowachaht, Kyuquot, Opitsaht, ecc.)."}
{"id": "2830718", "revid": "599013", "url": "https://it.wikipedia.org/wiki?curid=2830718", "title": "Bratronice", "text": ""}
{"id": "2830719", "revid": "599013", "url": "https://it.wikipedia.org/wiki?curid=2830719", "title": "Brat\u010dice", "text": ""}
{"id": "2830720", "revid": "729019", "url": "https://it.wikipedia.org/wiki?curid=2830720", "title": "Battaglia di Liaoyang", "text": "La fu uno scontro militare terrestre nell'ambito della guerra russo-giapponese. Fu combattuto nelle vicinanze di Port Arthur, in Manciuria.\nMentre l'Esercito Imperiale Giapponese cingeva d'assedio Port Arthur il generale Oyama si mosse a nord per tentare di assicurare ai giapponesi il controllo della importantissima giunzione ferroviaria di Liaoyang.\nLa battaglia inizi\u00f2 il 25 agosto 1904 con 158.000 russi che tentarono di aggirare la Prima, Seconda e Terza Armata dell'Esercito Imperiale, in totale le tre armate giapponesi contavano circa 125.000 soldati.\nIl 26 agosto 1904 la Prima Armata giapponese prese il passo Hung-sha e la vetta Kosarei a sud-est di Liaoyang al termine di una durissima battaglia. Il generale Aleksej Kuropatkin, comandante in capo delle truppe russe, scelse di ritirarsi convinto di non avere le forze per resistere.\nTra il 29 e il 30 agosto 1904 le truppe russe respinsero l'intenso attacco giapponese sulle linee difensive principali a sud di Liaoyang. Il 31 agosto le armate giapponesi attraversarono il fiume a nord-est di Liaoyang.\nIl 4 settembre 1904 dopo alcuni attacchi russi privi di qualsiasi effetto Kuropatkin decise di evacuare in mattinata Liaoyang e di ripiegare su Mukden."}
{"id": "2830721", "revid": "599013", "url": "https://it.wikipedia.org/wiki?curid=2830721", "title": "Brloh", "text": ""}
{"id": "2830722", "revid": "76963", "url": "https://it.wikipedia.org/wiki?curid=2830722", "title": "Rick Riordan", "text": "Vita e carriera.\nRiordan \u00e8 nato e cresciuto a San Antonio, in Texas. Si \u00e8 diplomato alla Alamo Heights High School e ha frequentato il programma musicale presso alla North Texas State University per diventare un chitarrista. Successivamente si \u00e8 trasferito all'Universit\u00e0 del Texas ad Austin dove ha studiato inglese e storia, insegnando poi inglese e studi sociali per otto anni a San Francisco. Nel 1985 si \u00e8 sposato con Becky Riordan, lo stesso giorno del compleanno condiviso dalla coppia; insieme hanno avuto due figli, Haley e Patrick. Nel giugno 2013 si sono trasferiti a Boston, dove Haley ha iniziato il collage.\nLa serie di gialli per adulti \"Tres Navarre\", incentrata su un investigatore privato del Texas, gli \u00e8 valso la vittoria degli Shamus, Anthony ed Edgar Awards; in seguito Riordan concep\u00ec l'idea per la serie di Percy Jackson basandosi sulle storie che raccontava a suo figlio Haley prima di andare a letto, in cui reinventava i miti greci. Ad Haley vennero diagnosticati l'ADHD e la dislessia, pertanto Riordan rese il suo protagonista iperattivo e dislessico. Il primo libro della saga, \"Il ladro di fulmini\", venne pubblicato nel 2005. Seguirono quattro romanzi il cui ultimo, \"Lo scontro finale\", usc\u00ec nel 2009.\nLa 20 Century Fox acquist\u00f2 diritti di Percy Jackson e ne realizz\u00f2 un film nel 2010; dopo il successo di Percy Jackson, Riordan scrisse la trilogia \"The Kane Chronicles\"; la storia \u00e8 ambientata nello stesso universo degli \"Dei dell'Olimpo\", con nuovi personaggi e incentrata sulla mitologia egizia. In seguito realizz\u00f2 una serie di cinque libri sequel di Percy Jackson, \"Eroi dell'Olimpo\", inserendo la mitologia romana.\nRiordan ha contribuito a creare la serie di libri per bambini \"Le 39 chiavi\" e ha realizzato altre saghe ambientate nell'universo di Percy Jackson: \"Le sfide di Apollo\" (serie conclusiva delle storie del Campo Mezzosangue) e \"Magnus Chase e gli dei di Asgard\", incentrata sulla mitologia norrena. Nel 2021 pubblica \"La figlia degli abissi\", ispirandosi ai romanzi di Jules Verne \"Ventimila leghe sotto i mari\" e \"L'isola misteriosa\".\nOpere.\nSemidei e maghi.\nPubblicati prima individualmente e poi come antologia nel 2016, si tratta di un crossover tra \"Percy Jackson e gli dei dell'Olimpo\" e \"The Kane Cronichles\"; \u00e8 ambientata dopo le conclusioni delle saghe.\n\"Le 39 chiavi\".\nIl 6 giugno 2017 tutti i 10 libri della serie sono stati pubblicati in un'unica edizione intitolata \"Le 39 chiavi\"\n\"Tres Navarre\".\nRomanzi per adulti inediti in lingua italiana."}
{"id": "2830724", "revid": "599013", "url": "https://it.wikipedia.org/wiki?curid=2830724", "title": "Brumovice", "text": ""}
{"id": "2830727", "revid": "599013", "url": "https://it.wikipedia.org/wiki?curid=2830727", "title": "Bude\u010d", "text": ""}
{"id": "2830728", "revid": "599013", "url": "https://it.wikipedia.org/wiki?curid=2830728", "title": "Budislav", "text": ""}
{"id": "2830729", "revid": "88740", "url": "https://it.wikipedia.org/wiki?curid=2830729", "title": "Budkov", "text": ""}
{"id": "2830730", "revid": "599013", "url": "https://it.wikipedia.org/wiki?curid=2830730", "title": "Bukovany", "text": ""}
{"id": "2830732", "revid": "599013", "url": "https://it.wikipedia.org/wiki?curid=2830732", "title": "Bukovice", "text": ""}
{"id": "2830733", "revid": "599013", "url": "https://it.wikipedia.org/wiki?curid=2830733", "title": "B\u00edlsko", "text": ""}
{"id": "2830735", "revid": "158913", "url": "https://it.wikipedia.org/wiki?curid=2830735", "title": "B\u00edl\u00e1", "text": ""}
{"id": "2830743", "revid": "599013", "url": "https://it.wikipedia.org/wiki?curid=2830743", "title": "Ed Cota", "text": ""}
{"id": "2830747", "revid": "1442080", "url": "https://it.wikipedia.org/wiki?curid=2830747", "title": "Taekwondo ai Giochi della XXVIII Olimpiade - 80 kg maschile", "text": "Il torneo di Taekwondo per la categoria 80\u00a0kg maschile delle Olimpiadi di Atene 2004 si \u00e8 svolto il 28 agosto 2004 al \"Faliro Coastal Zone Olympic Complex\". Hanno partecipato 16 atleti.\nIl tabellone principale consisteva in un torneo ad eliminazione diretta, culminato nel match per l'oro. Per l'assegnazione della medaglia di bronzo si \u00e8 ricorso al ripescaggio a cui hanno partecipato gli atleti che hanno perso nei turni eliminatori contro i due finalisti."}
{"id": "2830756", "revid": "106985627", "url": "https://it.wikipedia.org/wiki?curid=2830756", "title": "Kevin Light", "text": ""}
{"id": "2830760", "revid": "71433", "url": "https://it.wikipedia.org/wiki?curid=2830760", "title": "Un poliziotto a quattro zampe 3", "text": ""}
{"id": "2830761", "revid": "1568601", "url": "https://it.wikipedia.org/wiki?curid=2830761", "title": "Gro\u00dfer Arber", "text": "Il Gro\u00dfer Arber (1.456 - in lingua ceca \"Velk\u00fd Javor\") \u00e8 la montagna pi\u00f9 alta della Selva Boema. Si trova in Baviera (Germania) non lontano dal confine con la Repubblica Ceca."}
{"id": "2830762", "revid": "797136", "url": "https://it.wikipedia.org/wiki?curid=2830762", "title": "Pa Modou Jagne", "text": "Carriera.\nClub.\nDopo avere ottenuto il prestito di Pa Modou Jagne dal FC Wil, il decide di acquistarlo a titolo definitivo fino al 30 giugno 2012.\nNazionale.\nDopo aver giocato nella nazionale gambiana Under-20, nel 2008 ha esordito in nazionale maggiore; \u00e8 stato convocato per la Coppa delle nazioni africane 2021."}
{"id": "2830764", "revid": "767487", "url": "https://it.wikipedia.org/wiki?curid=2830764", "title": "Patric Leitner", "text": "Biografia.\nInizi\u00f2 a competere professionalmente nel 1998 ed \u00e8 specializzato nel doppio. Con il compagno Alexander Resch ha vinto l'oro olimpico a Salt Lake City 2002, ottenendo un quinto posto a Torino 2006 e la medaglia di bronzo a Vancouver 2010.\nInsieme al suo storico compagno ha inoltre conquistato 12 medaglie ai Mondiali, di cui ben otto d'oro, due d'argento e altrettante di bronzo. Agli Europei la coppia vanta 7 medaglie totali (cinque d'oro, una d'argento e una di bronzo).\nLeitner e Resch hanno anche conquistato la Coppa del Mondo nel doppio per ben sei volte (1999/00, 2001/02, 2003/04, 2005/06, 2006/07, 2007/08)."}
{"id": "2830768", "revid": "767487", "url": "https://it.wikipedia.org/wiki?curid=2830768", "title": "Alexander Resch", "text": "Biografia.\nInizi\u00f2 a competere professionalmente nel 1998 ed \u00e8 specializzato nel doppio. Con il compagno Patric Leitner ha vinto l'oro olimpico a Salt Lake City 2002, ottenendo un quinto posto a Torino 2006 e la medaglia di bronzo a Vancouver 2010.\nInsieme al suo storico compagno ha inoltre conquistato 12 medaglie ai Mondiali, di cui ben otto d'oro, due d'argento e altrettante di bronzo. Agli Europei la coppia vanta 7 medaglie totali (cinque d'oro, una d'argento e una di bronzo).\nLeitner e Resch hanno anche conquistato la Coppa del Mondo nel doppio per ben sei volte (1999/00, 2001/02, 2003/04, 2005/06, 2006/07, 2007/08)."}
{"id": "2830770", "revid": "599013", "url": "https://it.wikipedia.org/wiki?curid=2830770", "title": "Scooter Barry", "text": ""}
{"id": "2830773", "revid": "1305772", "url": "https://it.wikipedia.org/wiki?curid=2830773", "title": "Federico I di Norimberga", "text": ""}
{"id": "2830775", "revid": "729019", "url": "https://it.wikipedia.org/wiki?curid=2830775", "title": "Denzel (automobile)", "text": "La Denzel \u00e8 una casa automobilistica austriaca, fondata nel 1949 a Vienna da Wolfgang Denzel e attiva fino al 1959.\nLa storia costruttiva della Denzel ebbe inizio quando Wolfgang Denzel decise di preparare una propria vettura su base Volkswagen, denominata VW-WD 1100 (acronimo di \"Volkswagen-Wolfgang Denzel\"), con la quale si mise in luce conquistando un onorevole 2\u00ba posto di categoria (4\u00ba assoluto) nella \"\u00d6sterreichische Alpenfahrt\", alle spalle della Simca 8 Sport. La manifestazione non era tra le pi\u00f9 importanti, ma il risultato fu sufficiente per attirare l'attenzione degli appassionati austriaci e per spingere Denzel alla costruzione di una vettura sportiva.\nNel 1951 la Denzel Sport 1100 venne ultimata e si dimostr\u00f2 subito competitiva cogliendo un 2\u00ba posto assoluto, alle spalle della Renault 4CV ufficiale e ripetendosi l'anno seguente, alle spalle di una Lancia Aprilia, sempre nel rally austriaco.\nI buoni risultati sportivi fecero giungere all'officina numerose ordinazioni. Il 1954 fu l'anno di maggiore successo della Denzel che present\u00f2 il nuovo modello \"1300\" con carrozzeria in alluminio, aggiudicandosi la vittoria nello \"\u00d6sterreichische Alpenfahrt\", nel Rally di Jugoslavia, oltre al prestigioso 1\u00ba posto di categoria (6\u00ba assoluto) al rally internazionale \"Stella Alpina\", dove si lasci\u00f2 alle spalle le agguerrite squadre ufficiali Renault, Peugeot e Porsche. Un altro piazzamento prestigioso giunse nella stessa manifestazione del 1956, dove si classific\u00f2 al 2\u00ba posto di categoria (4\u00ba assoluto), dimostrandosi per\u00f2 molto inferiore alla concorrente Alfa Romeo Giulietta 1300 Sprint Veloce che stravinse la gara.\nLo sviluppo della Denzel 1300 Super continu\u00f2 fino al 1958, anno in cui l'azienda prefer\u00ec limitarsi alla fornitura dei kit di trasformazione, per definitivamente chiudere i battenti nel 1959, mantenendo la sola attivit\u00e0 di concessionaria, dopo aver costruito circa 300 esemplari tra versioni roadster, barchetta e coup\u00e9. Le ordinazioni della vettura non erano diminuite, ma Wolfgang Denzel prefer\u00ec seguire un progetto di maggior spessore tecnico e produttivo. Gi\u00e0 nel 1957, infatti, era stato contattato dalla BMW, insieme al designer Giovanni Michelotti, per realizzare il modello \"700\", destinato ad essere un grande successo per la marca bavarese.\nL'eredit\u00e0 tecnica della Denzel, fatta di piccole produzione su base VW destinate alla clientela sportiva, venne idealmente raccolta dalla svizzera Enzmann."}
{"id": "2830777", "revid": "599013", "url": "https://it.wikipedia.org/wiki?curid=2830777", "title": "Laurent Cazalon", "text": "\u00c8 il figlio di Franck Cazalon e il padre di Malcolm Cazalon."}
{"id": "2830778", "revid": "767487", "url": "https://it.wikipedia.org/wiki?curid=2830778", "title": "The Scarlet Letter (film 1908)", "text": "The Scarlet Letter \u00e8 un film del 1908 diretto da Sidney Olcott: la prima versione cinematografica del romanzo \"La lettera scarlatta\" di Nathaniel Hawthorne, sceneggiato e interpretato dall'attrice Gene Gauntier nella parte di Hester Prynne. Gene Gauntier era conosciuta come la \"Kalem Girl\" (dalla casa di produzione dei suoi film).\nIl film segna l'esordio di Ruth Roland, che prese in seguito il soprannome di \"Queen of the Thriller Serials\", per essere l'interprete di alcuni serial che la resero molto popolare.\n\"The Scarlet Letter\" vede il debutto come attore anche di Jack Conway, futuro regista di \"Mentre la citt\u00e0 dorme\" e di \"La donna del giorno\".\nTrama.\nBoston, Massachusetts, giugno 1642:Hester Prynne resta incinta bench\u00e9 il marito sia assente. La comunit\u00e0 puritana in cui vive la condanna a essere marchiata con una \"A\", la lettera scarlatta che denota come adultera chi la porta. Il pastore Dimmesdale, colui che l'ha sedotta, diventa ipocritamente uno dei suoi accusatori.\nProduzione.\nIl film fu prodotto dalla Kalem Company.\nDistribuzione.\nIl film usc\u00ec nelle sale il 28 marzo 1908."}
{"id": "2830784", "revid": "466539", "url": "https://it.wikipedia.org/wiki?curid=2830784", "title": "Tatjana H\u00fcfner", "text": "Biografia.\nHa iniziato a gareggiare per la nazionale tedesca nelle varie categorie giovanili nella specialit\u00e0 del singolo, ottenendo un secondo posto nella classifica finale della Coppa del Mondo juniores nel singolo nell'edizione 2001/02. Ha inoltre conquistato quattro medaglie ai campionati mondiali juniores, tra le quali due d'oro nelle gare a squadre ad Altenberg 2000 e ad Igls 2002.\nA livello assoluto ha esordito in Coppa del Mondo nella stagione 2003/04, ha conquistato il primo podio il 25 gennaio 2004 nel singolo ad Igls (2\u00aa) e la prima vittoria il 27 novembre 2005 nel singolo ad Altenberg. Ha trionfato in classifica generale nella specialit\u00e0 del singolo per cinque stagioni consecutive: nel 2007/08, nel 2008/09, nel 2009/10, nel 2010/11 e nel 2011/12.\nL'8 dicembre 2017 ottenne la sua 38\u00aa vittoria nel singolo, superando cos\u00ec la connazionale Sylke Otto e ponendosi al secondo posto nella classifica delle atlete pi\u00f9 vittoriose di sempre nella specialit\u00e0, soltanto dietro alle 39 ottenute dall'altra tedesca Natalie Geisenberger.\nHa preso parte a quattro edizioni dei Giochi olimpici invernali, esclusivamente nella specialit\u00e0 del singolo: a ha conquistato la medaglia di bronzo, a ha vinto il titolo olimpico, a \u00e8 salita sul secondo gradino del podio e a \u00e8 giunta in quarta posizione.\nAi campionati mondiali ha ottenuto ben undici medaglie: cinque d'oro, una d'argento ed una di bronzo nel singolo ed altre tre d'oro nella gara a squadre. La H\u00fcfner \u00e8 l'atleta pi\u00f9 medagliata ai mondiali nella storia dello slittino singolo femminile nonch\u00e9 l'unica ad aver vinto cinque titoli nell'individuale femminile con le affermazioni ottenute nel 2007, nel 2008, nel 2011, nel 2012 e nel 2017. Completa il suo palmar\u00e8s iridato una medaglia di bronzo vinta nello sprint femminile.\nNelle rassegne continentali vanta due medaglie d'oro, ottenute nel singolo e nella gara a squadre ad Altenberg 2016, sei medaglie d'argento e una di bronzo.\nHa inoltre vinto quattro titoli nazionali nel singolo e uno nella gara a squadre.\nDopo essersi ritirata dall'attivit\u00e0 agonistica, entra a far parte dello staff tecnico della Nazionale italiana di slittino nel novembre 2020."}
{"id": "2830785", "revid": "599013", "url": "https://it.wikipedia.org/wiki?curid=2830785", "title": "Ronnie Smith", "text": "\u00c8 scomparso nel 2011 all'et\u00e0 di 49 anni a seguito di un incidente stradale."}
{"id": "2830787", "revid": "599013", "url": "https://it.wikipedia.org/wiki?curid=2830787", "title": "Francesco Congiu", "text": "Carriera al Palio di Siena.\nCongiu ha preso parte a tredici carriere del Palio di Siena, in un periodo compreso tra il 1978 ed il 1996. La sua ultima presenza in Piazza del Campo \u00e8 avvenuta all'et\u00e0 di quaranta anni, con la Contrada dell'Aquila.\nLa sua unica vittoria \u00e8 datata 4 luglio 1979, in groppa a \"Quebel\", per i colori della Contrada Priora della Civetta. La carriera ha un esito drammatico: muoiono infatti i due cavalli Zirbo e Zurigo a causa dell'impatto contro le barriere dei palchi alla curva del Casato, apertesi a seguito di un urto. La vittoria di \"Tremoto\" si concretizza in volata, ai danni di Leonardo Viti detto \"Canapino\" su \"Utrillo\", per la Nicchio.\nLa vittoria del 1979 rester\u00e0 l'ultima per la Civetta fino al 16 agosto 2009, giorno della vittoria di Andrea Mari detto \"Brio\" su \"Istriceddu\".\nPresenze al Palio di Siena.\n\"Le vittorie sono evidenziate ed indicate in neretto.\""}
{"id": "2830788", "revid": "287204", "url": "https://it.wikipedia.org/wiki?curid=2830788", "title": "James Johnson", "text": ""}
{"id": "2830789", "revid": "256896", "url": "https://it.wikipedia.org/wiki?curid=2830789", "title": "Medaglia per l'annessione della Bosnia-Herchegovina", "text": "La medaglia per l'annessione della Bosnia-Herchegovina fu una medaglia commemorativa creata nell'ambito dell'Impero austro-ungarico.\nStoria.\nLa medaglia venne istituita nel 1909 per commemorare l'annessione della Bosnia-Herchegovina all'Impero austro-ungarico, avvenuta l'anno precedente.\nInsegna.\nLa medaglia consisteva in un disco di bronzo riportante sul diritto il volto i Francesco Giuseppe I d'Austria rivolto verso destra ed attorniato dalla legenda con la titolatura imperiale. Sul retro la decorazione presentava lo stemma della Bosnia-Herchegovina come provincia imperiale (uno scudo riportante un braccio armato uscente da destra tenente una sciabola alla turca), attorniato da motivi a foglie ed affiancato dalle scritte \"DIE V OCT.\" (Il giorno 5 ottobre) e \"MCMVIII\" (1908). Sotto lo scudo si trova un cartiglio riportante la scritta \"IN MEMORIAM\".\nIl nastro della medaglia era bipartito di giallo e rosso."}
{"id": "2830790", "revid": "74801", "url": "https://it.wikipedia.org/wiki?curid=2830790", "title": "Elisabetta di Baviera-Landshut", "text": "Biografia.\nEra figlia di Federico di Baviera e di Maddalena Visconti, figlia di Bernab\u00f2 Visconti, signore di Milano.\nVenne data in sposa nel 1401 a Schongau a Federico I di Brandeburgo, Burgravio di Norimberga col nome di Frederick VI e Principe elettore di Brandeburgo col nome di Federico I.\nDiede al marito dieci figli:"}
{"id": "2830792", "revid": "729019", "url": "https://it.wikipedia.org/wiki?curid=2830792", "title": "Charles Saunders (ammiraglio)", "text": "Prest\u00f2 servizio durante la guerra dei sette anni e fu quindi primo lord dell'ammiragliato. Venne nominato a membro del Consiglio Privato del re Giorgio III nel 1766.\nBiografia.\nI primi anni.\nSaunders entr\u00f2 nella Royal Navy nel 1727. Successivamente ottenne il comando della HMS \"Gloucester\" e poi della HMS \"Yarmouth\". Fu Membro del Parlamento per Plymouth dal 1750 al 1754 e rappresent\u00f2 quindi il villaggio di Hedon, nello Yorkshire, dal 1754 sino alla propria morte. Nel dicembre del 1755 divenne ispettore della marina e nel gennaio del 1756 venne inviato a Gibilterra come secondo in comando della Mediterranean Fleet. Nel gennaio del 1757 egli divenne comandante in capo della stessa flotta del Mediterraneo e mantenne tale incarico sino al maggio del 1757.\nLa guerra dei sette anni.\nNel 1759, con il grado di viceammiraglio, comand\u00f2 la flotta inglese durante la presa di Qu\u00e9bec, supportando la fanteria del generale James Wolfe dopo la battaglia di Qu\u00e9bec.\nNell'aprile del 1760 riprese il suo ruolo come comandante in capo della flotta del Mediterraneo e blocc\u00f2 il porto di Cadice per prevenire ad una flotta francese e ad una spagnola di salpare.\nFu nominato primo lord dell'ammiragliato nel 1766, mantenne la carica solo per sei mesi. Mor\u00ec nel 1775."}
{"id": "2830793", "revid": "767487", "url": "https://it.wikipedia.org/wiki?curid=2830793", "title": "Terrell Everett", "text": ""}
{"id": "2830795", "revid": "1005847", "url": "https://it.wikipedia.org/wiki?curid=2830795", "title": "Nina Reithmayer", "text": "Biografia.\nInizi\u00f2 a competere per la nazionale austriaca nelle varie categorie giovanili, dove ottenne quali migliori risultati sei medaglie, delle quali una d'oro, ai campionati mondiali juniores ed una vittoria nella classifica finale della Coppa del Mondo juniores.\nA livello assoluto esord\u00ec in Coppa del Mondo nella stagione 2002/03, conquist\u00f2 il primo podio il 14 novembre 2004 nel singolo ad Altenberg (3\u00b0) e la prima vittoria il 9 dicembre 2007 nella gara a squadre a Winterberg. In totale trionf\u00f2 in due tappe di coppa (entrambe le volte nella prove a squadre) e giunse in due occasioni al quarto posto in classifica generale nella specialit\u00e0 del singolo: nel 2006/07 e nel 2008/09.\nPartecip\u00f2 a tre edizioni dei Giochi olimpici invernali, esclusivamente nella specialit\u00e0 del singolo: giunse ottava a , conquist\u00f2 la medaglia d'argento a ed a , in quella che fu la sua ultima competizione a livello internazionale, concluse la gara al ventesimo posto.\nPrese parte altres\u00ec a sette edizioni dei campionati mondiali aggiudicandosi tre medaglie, tutte nella gara a squadre, mentre a livello individuale il suo miglior piazzamento \u00e8 stato il quarto posto ottenuto a Cesana Torinese 2011. Nelle rassegne continentali conquist\u00f2 la medaglia di bronzo nel singolo a Sigulda 2010."}
{"id": "2830799", "revid": "1876278", "url": "https://it.wikipedia.org/wiki?curid=2830799", "title": "Teatro Animosi", "text": "Il Teatro Animosi \u00e8 il principale teatro della citt\u00e0 di Carrara, spesso citato come Gli Animosi. Situato nel quartiere di \u201cFor'd'Porta\u201d (letteralmente \"fuori dalla porta\" per la immediata vicinanza con l'antica porta a mare), si affaccia sulla pedonale Piazza Cesare Battisti.\nL'attuale stagione teatrale \u00e8 composta da prosa, musica lirica, balletto, concerti di musica classica e di musica leggera. I locali del ridotto ospitano conferenze, convegni, presentazioni, concerti e mostre.\nL'edificio \u00e8 stato chiuso al pubblico nel 2010 e, dopo una breve riapertura di tre mesi ad inizio 2017, di nuovo chiuso.\nNel mese di novembre 2019 \u00e8 stato nuovamente aperto.\nStoria.\nIl teatro fu fondato grazie all'impegno di un gruppo di cittadini, esponenti della nobilt\u00e0 e dell'alta borghesia, riunitisi in una \u201cAccademia del Teatro\u201d nel 1836; la citt\u00e0 era sprovvista di un vero e proprio teatro, visto che la struttura precedente, gi\u00e0 esistente nel Palazzo Ducale di Carrara, era stata demolita per esigenze legate all'insediamento della Accademia di belle arti. Le spese per l'edificazione del nuovo edificio furono sostenute dai soci accademici i quali erogarono ingenti somme di denaro, a titolo di sottoscrizione o per la diretta propriet\u00e0 dei palchi.\nIl progetto venne affidato al celebre architetto neoclassico lucchese Giuseppe Pardini. L'edificio fu inaugurato il 26 dicembre 1840 senza l'auspicato intervento del duca Francesco IV di Modena al quale era stato fatto omaggio del palco centrale. Lo spettacolo inaugurale (prosa) fu La donna ambiziosa di Alberto Nota.\nLa prima opera lirica venne rappresentata nel 1842 con una messa in scena di \"Lucia di Lammermoor\" di Gaetano Donizetti.\nNel 1864 all'interno del Teatro si approntarono alcune sale ad uso di Casino Civico, l'attuale ridotto, con stanze da gioco, da biliardo e di lettura. In seguito i locali del Casino Civico vennero dotati di un ingresso indipendente (1882) e quindi completati da un ampio scalone di accesso in marmo disegnato dall'architetto Enrico Bonanni (1912).\nCon l'apertura del nuovo e pi\u00f9 capiente Politema Giuseppe Verdi, nel 1892, il Teatro degli Animosi perse la sua centralit\u00e0. Nel 1906 venne quindi convertito ad un uso pi\u00f9 moderno con l'insediamento al suo interno del Cinematografo Paris, poi Cinematografo Carrarese.\nNel secondo dopoguerra, pur restando prevalente l'attivit\u00e0 cinematografica, gli Animosi ospitarono anche incontri di pugilato (dal 1961).\nNel 1964 il teatro diventa di propriet\u00e0 del Comune di Carrara, ed inaugura un nuovo corso con l'apertura del concorso di cinematografia 8 e 16mm. Citt\u00e0 di Carrara (1967).\nNel 1968 al suo interno si svolse un celebre Congresso mondiale degli Anarchici.\nDal 1969 ripresero le attivit\u00e0 concertistiche e gli spettacoli di prosa con \"Mistero buffo\" di Dario Fo e Franca Rame.\nChiuso per un lungo intervento di restauro, dal 1986 il teatro ha definitivamente abbandonato le manifestazioni cinematografiche ed ha ospitato con regolarit\u00e0 una Stagione teatrale con prosa, musica e balletto.\nNel 2006 un ampio intervento di riqualificazione urbanistica ha interessato la zona, e la piazza antistante al teatro \u00e8 stata ripavimentata secondo un progetto ideato da Angelo Mangiarotti. \nNel 2010 la necessit\u00e0 di adeguamenti ha portato a una nuova chiusura del teatro; i lavori sono partiti con notevole ritardo solo nel 2012, e si sono protratti fino alla fine del 2016. L'intervento ha interessato con un completo restauro la facciata laterale, che ha recuperato la cromia originaria e i capitelli in cotto, e la principale che \u00e8 stata ripulita; \u00e8 stato creato un ascensore per il ridotto negli spazi del vecchio \"Bar Sport\", sono stati completamente rinnovati i camerini, sostituite le poltroncine della platea, adeguata l'impiantistica alle nuove norme. Notevoli polemiche ha suscitato il posizionamento di antiestetiche sbarre di sicurezza sui palchetti, che hanno oltretutto ridotto la capienza di 70 posti. Il teatro cos\u00ec rinnovato \u00e8 stato inaugurato il 22 gennaio 2017 da un concerto lirico dell'Orchestra del teatro Carlo Felice diretta dal maestro Andrea Battistoni, al quale hanno partecipato tra gli altri Giovanna Casolla, Bruno Pratic\u00f2, Donata D'Annunzio Lombardi, Tiziana Carraro, e Sergio Bologna. Nei mesi seguenti il teatro ha ospitato la consueta stagione di prosa.\nIl 14 aprile 2017 il teatro \u00e8 stato posto sotto sequestro dopo un'ispezione del Comando Provinciale dei Vigili del Fuoco di Massa e Carrara, aprendo una complessa vicenda, anche giudiziaria, in cui fondamentalmente si contesta all'amministrazione comunale uscente di aver aperto la struttura senza avere ancora ottenuto le certificazioni relative a collaudi e sicurezza. Nuovi interventi sono stati resi necessari dopo la chiusura. A fine novembre 2019 il teatro \u00e8 stato riaperto.\nArchitettura.\nEsterno.\nDi chiara ispirazione neoclassica, il Teatro degli Animosi \u00e8 impreziosito da una facciata tripartita, interamente realizzata in Marmo di Carrara. Le due ali a bugnato concluse da paraste ed animate da una finestra per livello, incorniciano un pronao esastilo con massicci pilastri al livello inferiore, e colonne ioniche al livello superiore. L'insieme \u00e8 concluso da una balaustra con iscrizione dedicatoria e motivi a ghirlanda. Il progetto originale dell'architetto Pardini prevedeva la realizzazione di sei statue a tutto tondo a soggetto allegorico da porsi sulla balaustra, ed una scalinata in marmo a sopraelevare l'intero edificio.\nLa facciata laterale, prospiciente la Piazza Garibaldi, prosegue l'ordine della facciata pur senza l'uso massiccio di marmi, con lesene doriche al pianterreno e ioniche al primo, intervallate da ampie finestre.\nInterno.\nIl foyer, con soffitto a cassettoni, \u00e8 tripartito da otto colonne di ordine dorico in marmo bianco di Carrara. La sua decorazione comprende medaglioni in gesso rappresentanti musicisti e poeti italiani, opera di Carlo Nicoli, e i modelli in gesso della \u2018'\u2019Musica'\u2019' e della \u2018'\u2019Poesia'\u2019' di Carlo Chelli, opere destinate al teatro di Santiago del Cile.\nLa sala \u00e8 divisa in tre ordini di palchi (in tutto cinquantasei) e un loggione, scanditi da colonne in marmo. La decorazione pittorica attuale venne eseguita nel 1870 da Carlo Pellini. Al di sotto di questa esiste ancora la decorazione originale, visibile grazie ad una finestra di restauro nel primo ordine di palchi a destra. I diversi ordini sono collegati tra loro da scale in marmo.\nIl ridotto decorato in stile impero con stucchi bianchi e dorati, presenta ancora parte degli arredi originari, divani, sgabelli e specchi di grande dimensione.\nIl boccascena \u00e8 largo otto metri, il palcoscenico misura 14x11,50 metri e la graticcia \u00e8 alta dieci metri. Non esiste buca per l'orchestra.\nCuriosit\u00e0.\nIl teatro deve il suo nome all'iscrizione inserita nella balaustra, dettata dal letterato locale Andrea Micheli Pellegrini:\nEsiste un blog dedicato al teatro, alla sua storia e alle vicende del suo interminabile restauro all'indirizzo https://glianimosi.blogspot.it/"}
{"id": "2830801", "revid": "104458", "url": "https://it.wikipedia.org/wiki?curid=2830801", "title": "Pattinatore artistico su ghiaccio", "text": ""}
{"id": "2830802", "revid": "599013", "url": "https://it.wikipedia.org/wiki?curid=2830802", "title": "R\u00f3bert Guly\u00e1s", "text": ""}
{"id": "2830803", "revid": "287204", "url": "https://it.wikipedia.org/wiki?curid=2830803", "title": "Robert Gulyas", "text": ""}
{"id": "2830804", "revid": "767487", "url": "https://it.wikipedia.org/wiki?curid=2830804", "title": "Pizzo Cassandra", "text": "Il Pizzo Cassandra (3.226\u00a0) \u00e8 una montagna delle Alpi del Bernina nelle Alpi Retiche occidentali.\nDescrizione.\nSi trova in provincia di Sondrio (Lombardia) ad est del pi\u00f9 alto ed importante Monte Disgrazia.\nSi pu\u00f2 salire sulla vetta partendo da Chiareggio, frazione di Chiesa in Valmalenco e passando per il rifugio Gerli-Porro. Un altro itinerario di salita parte dal rifugio Bosio (2086\u00a0m s.l.m.), situato a sud della vetta nel comune di Torre di Santa Maria. Da qui passando prima per i laghetti del Cassandra, si risale la ripida pietraia che porta al Passo Cassandra (3097\u00a0m s.l.m.), dove l'itinerario si ricongiunge a quello proveniente da nord per l'ultimo tratto in cresta.\nNelle giornate di bel tempo notevole \u00e8 il panorama che si pu\u00f2 ammirare dalla cima: vicina e imponente la parete est del Monte Disgrazia, poco lontani il gruppo del Bernina, il gruppo del Pizzo Scalino e le Orobie Valtellinesi. Verso l'orizzonte si scorgono poi le cime dell'Ortles-Cevedale, dell'Adamello e verso Ovest il Monte Rosa."}
{"id": "2830805", "revid": "1543377", "url": "https://it.wikipedia.org/wiki?curid=2830805", "title": "De arte gladiatoria dimicandi", "text": "De arte gladiatoria dimicandi \u00e8 un trattato d'arme manoscritto del XV secolo di Filippo Vadi sull'arte della scherma medievale, che si occupa dell'utilizzo di spade a due mani, daghe, lance, bastoni, lotta corpo a corpo.\nIl manoscritto fu redatto tra il 1482 e il 1487 e dedicato al duca Guidobaldo da Montefeltro. La presenza del manoscritto nella biblioteca ducale che Filippo abbia vissuto per qualche tempo a Urbino, dove risiedeva un suo possibile parente, Benedetto Vadi di Fossombrone, giureconsulto dei duchi dal 1480 al 1516 sotto Guidobaldo da Montefeltro e successivamente sotto Francesco Maria I della Rovere. \nLe illustrazioni e le tecniche presenti nel trattato dall'opera di Fiore dei Liberi, autore del \"Flos duellatorum\". \nIl trattato venne citato nell'indice della biblioteca ducale di Urbino, fatto eseguire tra il 1482 e il 1487 da Ludovico Odasio, precettore del giovane duca, e non pu\u00f2 essere quindi posteriore al 1487.\nSempre nel catalogo della biblioteca si trova l'annotazione che il testo non fu pi\u00f9 trovato dopo la conquista della citt\u00e0 da parte di Cesare Borgia nel 1502.\nIl manoscritto \u00e8 oggi conservato presso la Biblioteca nazionale di Roma."}
{"id": "2830806", "revid": "104458", "url": "https://it.wikipedia.org/wiki?curid=2830806", "title": "Pattinatori su ghiaccio", "text": ""}
{"id": "2830808", "revid": "729019", "url": "https://it.wikipedia.org/wiki?curid=2830808", "title": "George Montagu-Dunk, II conte di Halifax", "text": "Biografia.\nI primi anni.\nFiglio di Lord George-Charles Montagu-Scott, apparteneva all'alta nobilt\u00e0 episcopale inglese. Studi\u00f2 ad Eton e al Trinity College di Cambridge.\nNel 1741 spos\u00f2 Anne Richards che aveva ottenuto una grande fortuna da Sir Thomas Dunk, dal quale ottenne poi il permesso di aggiungere il cognome al proprio.\nLa carriera.\nVicino agli ambienti del principe ereditario Federico di Hannover, divenne consigliere del principe di Galles e Master of the Buckhounds, passando nel 1748 al ruolo di presidente della Board of Trade; in suo onore fu intitolata la citt\u00e0 di Halifax, capoluogo della colonia americana della Nuova Scozia.\nNel 1761 fu intendente d'Irlanda ed ebbe un ruolo di primo piano nella liberalizzazione del governo inglese e nella legislatura delle leggi inglesi. Fu Primo Lord dell'Ammiragliato nel 1762. Divenne Segretario di Stato per il Dipartimento del Nord sotto il governo di Lord Bute nell'ottobre del 1762, pass\u00f2 al Dipartimento del Sud nel 1763 e fu uno dei tre ministri ai quali re Giorgio III affid\u00f2 la direzione degli affari di governo con George Grenville come primo ministro.\nNel 1763, sigl\u00f2 personalmente il decreto sulla censura per autori, pittori e pubblicisti che port\u00f2 all'arresto di John Wilkes ed altre 48 persone che sei anni pi\u00f9 tardi dovettero essere risarciti per l'eccessiva durezza apportata alla loro arte dal conte di Halifax. Egli fu anche il principale responsabile dell'esclusione del nome della madre del re, Augusta di Sassonia-Gotha-Altenburg, dal Regency Bill del 1765.\nAssieme ai suoi colleghi, Lord Halifax lasci\u00f2 il proprio incarico nel luglio del 1765, ritornando al Gabinetto di governo come Lord Privy Seal sotto il governo di suo nipote, lord North, nel gennaio del 1770. Egli non fece in tempo ad essere restaurato nella sua funzione di Segretario di Stato che mor\u00ec improvvisamente nel 1771."}
{"id": "2830811", "revid": "76261", "url": "https://it.wikipedia.org/wiki?curid=2830811", "title": "Tour del Rond\u00f2 Veneziano", "text": ""}
{"id": "2830815", "revid": "767487", "url": "https://it.wikipedia.org/wiki?curid=2830815", "title": "Un poliziotto a 4 zampe 2", "text": "Un poliziotto a 4 zampe 2 (\"K-911\") \u00e8 un film del 1999 diretto da Charles T. Kanganis e interpretato da James Belushi e sequel di \"Un poliziotto a 4 zampe\" del 1989 e seguito da \"Un poliziotto a 4 zampe 3\" del 2002.\nTrama.\nDopo dieci anni di servizio \u00e8 arrivato il momento per il poliziotto a quattro zampe Jerry Lee di andare in pensione. Una decisione che non trova convinto il suo \"partner\" Dooley, che cerca di tenerlo in servizio. Dopo un'azione andata male, per\u00f2, Dooley si rende conto che il cane non \u00e8 pi\u00f9 sveglio come un tempo e rischia di mettere a repentaglio la sua vita e quella di altri poliziotti. Le cose non cambiano molto quando scopre che il suo nuovo partner \u00e8 un giovane doberman, che dovr\u00e0 anche prendersi la briga di addestrare.\nMa dopo i primi giorni, tra i due nasce un grande affiatamento. In palese difficolt\u00e0 di fronte ad un'inchiesta non semplice, lo scettico dipartimento di polizia decide di raddoppiare la dose, affiancando loro un altro dinamico duo: la sensuale agente Welles (Christine Tucci) ed il suo feroce dobermann: Zeus. Dooley non la prende bene, ma rimane ferito da un cecchino in un misterioso attentato e capisce di non poter rinunciare ad un prezioso alleato."}
{"id": "2830816", "revid": "380654", "url": "https://it.wikipedia.org/wiki?curid=2830816", "title": "Un poliziotto a quattro zampe 2", "text": ""}
{"id": "2830817", "revid": "307923", "url": "https://it.wikipedia.org/wiki?curid=2830817", "title": "Battaglia di Mursa", "text": ""}
{"id": "2830819", "revid": "180559", "url": "https://it.wikipedia.org/wiki?curid=2830819", "title": "Alloformazione di Magnoletto", "text": "Nella geologia italiana AML \u00e8 la sigla che individua la caratteristica Alloformazione di Magnoletto, che comprende due diverse zone nell'ambito del comune di Condove, in provincia di Torino che hanno avuto concomitanza temporale di fasi deposizionali, pur in ambienti spazialmente distanti.\nLa Commissione Italiana di Stratigrafia della Societ\u00e0 geologica italiana ha convenuto di suddividere ulteriormente questo sintema in due subsintemi per le peculiarit\u00e0 di composizione, elencati di seguito:"}
{"id": "2830820", "revid": "30401388", "url": "https://it.wikipedia.org/wiki?curid=2830820", "title": "Battaglia di Mursa (351)", "text": ""}
{"id": "2830821", "revid": "1904508", "url": "https://it.wikipedia.org/wiki?curid=2830821", "title": "John Russell, IV duca di Bedford", "text": "Biografia.\nI primi anni.\nQuarto figlio di lord Wriothesley Russell, II duca di Bedford e di Elizabeth, figlia di John Howland, appartenente all'alta nobilt\u00e0 inglese, fu istruito ad Oxford e nel 1741 spos\u00f2 lady Diana Spencer, figlia di lord Charles Spencer, III conte di Sunderland.\nL'inizio della carriera politica.\nEletto nella Camera dei Lords, John Russel entr\u00f2 nelle file del partito degli whig in opposizione al primo ministro Sir Robert Walpole, cadendo pertanto in disgrazia presso Giorgio II. Quando John Carteret, II lord Carteret diede le dimissioni dal proprio incarico nel novembre del 1744, Bedford divenne Primo Lord dell'Ammiragliato sotto l'amministrazione di Henry Pelham, e divenne Consigliere Privato di Sua Maest\u00e0. Egli ebbe successo nella propria nuova carica, ma non fu egualmente fortunato come Segretario di Stato per il Dipartimento del Sud nel febbraio del 1748. Pelham lo accus\u00f2 di incompetenza e fu alternato sovente al collega Thomas Pelham-Holles, I duca di Newcastle. Newcastle, che in precedenza aveva ammirato John Montagu, IV conte di Sandwich, successore di Bedford come Primo Lord dell'Ammiragliato, aveva incominciato ad odiarlo ed a sfiduciarlo per la sua linea dura e le visioni governative troppo ristrette oltre che per la sua amicizia personale col duca di Bedford. Newcastle programm\u00f2 pertanto le dimissioni di entrambi nel 1751 ma Bedford decise di rinunciare alla propria carica volontariamente in segno di protesta per le gravi accuse rivoltegli di passare troppo tempo alla sua residenza di campagna a giocare a cricket ed a sparare a fagiani selvatici.\nLa Guerra dei Sette anni.\nLord Luogotenente d'Irlanda.\nIstigato dai suoi colleghi egli mantenne una strenua opposizione al governo, divenendo il capo di una fazione che prese da lui il nome, i Bedford Whigs. Dopo le dimissioni del duca di Newcastle nel novembre del 1756, Bedford divenne Lord Luogotenente d'Irlanda nel nuovo governo guidato da William Pitt e da William Cavendish, IV duca di Devonshire. Egli mantenne il proprio incarico anche dopo che il duca di Newcastle torn\u00f2 al potere nel giugno del 1757 stringendo un'alleanza con Pitt. In Irlanda egli favor\u00ec il rilassamento delle pene contro i cattolici, ma non mantenne egualmente la sua promessa di osservare la neutralit\u00e0 tra i partiti rivali e dall'astenersi dall'assicurare pensioni speciali ai suoi amici. i suoi modi gentili e la sua generisit\u00e0, unitamente alle buone qualit\u00e0 della moglie, ad ogni modo, gli garantirono molta popolarit\u00e0 anche se Horace Walpole ci riporta di lui che disgustasse chiunque lo vedesse. Egli rispose duramente al tentativo di invasione francese della Gran Bretagna nel 1759 e diresse le operazioni della Battaglia di Carrickfergus del 1760. Nel marzo del 1761 si dimise dal proprio incarico.\nNegoziatore di pace.\nAlleatosi con John Stuart, III conte di Bute e con la parte di politici decisi a concludere al pi\u00f9 presto la Guerra dei Sette anni, Bedford divenne il pi\u00f9 strenuo oppositore di Pitt, ed ottenne la carica di Lord Privy Seal sotto il ministero di Bute dopo che Pitt si dimise nell'ottobre del 1761. Il gabinetto di governo di Bute si trov\u00f2 diviso sulla questione della guerra, ma prevalse la linea pacifista e nel settembre del 1761 Bedford si rec\u00f2 personalmente in Francia per concordare la pace. Egli riusc\u00ec a siglare quindi il Trattato di Parigi nel febbraio del 1763. Rinunciatario dell'incarico di Lord Privy Seal poco dopo, le relazioni tra lui e Bute peggiorarono.\nIl ministero Grenville.\nIl duca si rifiut\u00f2 di prendere incarichi sotto il ministero di George Grenville dopo le dimissioni di Bute nell'aprile del 1763, e vide la possibilit\u00e0 dunque di riportare al potere Pitt, sebbene questi non volesse tornare a ricoprire i propri incarichi in presenza di Bedford nel gabinetto di governo. A questo punto, John Russel decise di aderire al gabinetto di Grenville come Lord President of the Council nel settembre 1763. Il suo modo di condurre politica, unitamente al suo linguaggio tagliente ed offensivo, oltre che alle sue personali considerazioni sul Regency Bill del 1765 arrivarono ad offendere particolarmente Giorgio III.\nDurante il suo periodo di incarico al governo, egli impose tasse pesanti sull'importazione di seta italiana, motivo per il quale sub\u00ec una sommossa che attacc\u00f2 la sua residenza a Londra. Egli a questo punto decise di escludersi in prima persona dalla politica, preferendo agire e tramare dall'esterno grazie all'amico e ministro Augustus Henry Fitzroy, III duca di Grafton dal dicembre del 1767.\nGli ultimi anni.\nLa salute del duca di Bedford peggior\u00f2 notevolmente negli ultimi anni della sua vita e nel 1770 egli divenne parzialmente paralitico. Egli mor\u00ec a Woburn il 5 gennaio 1771 e venne sepolto nel mausoleo di famiglia a Chenies. Tutti e tre i suoi figli gli erano premorti e come tale egli venne succeduto nei suoi titoli dal nipote, Francis.\nEgli fu cancelliere dell'Universit\u00e0 di Dublino dal 1765 al 1770 e fu uno dei finanziatori della spedizione di James Cook nel Pacifico, come lo era stato di molte altre spedizioni.\nMatrimonio.\nNell'ottobre 1731 spos\u00f2 Diana Spencer (1710-1735), figlia di Charles Spencer, III conte di Sunderland. La coppia ebbe tre figli:\nSpos\u00f2, in seconde nozze, nell'aprile 1737, Gertrude Leveson-Gower (1714-1794), figlia di John Leveson-Gower, I conte di Gower. La coppia ebbe due figli:"}
{"id": "2830824", "revid": "466539", "url": "https://it.wikipedia.org/wiki?curid=2830824", "title": "Natalie Geisenberger", "text": "Biografia.\nNatalie Geisenberger ha iniziato a gareggiare per la nazionale tedesca nelle varie categorie giovanili nella specialit\u00e0 del singolo, ottenendo una vittoria nella classifica finale della Coppa del Mondo giovani nel singolo ed altri tre trionfi in quella juniores, sempre nel singolo. Ha inoltre conquistato sette medaglie, delle quali sei d'oro, ai campionati mondiali juniores.\nA livello assoluto ha esordito in Coppa del Mondo nella stagione 2006/07, conquistando il primo podio il 21 gennaio 2007, proprio nella sua gara di debutto nel circuito di Coppa, nel singolo a Altenberg (2\u00aa) e la prima vittoria il 14 dicembre 2008 sempre nel singolo a Winterberg. Il 25 novembre 2017, ancora sulla pista di Winterberg, ottenne la sua trentottesima vittoria in gare individuali, divenendo cos\u00ec l'atleta pi\u00f9 vincente di sempre nella specialit\u00e0, sopravanzando le connazionali Sylke Otto e Tatjana H\u00fcfner, allora entrambe a quota trentasette affermazioni in prove di Coppa. Ha conquistato la Sfera di cristallo generale nella specialit\u00e0 del singolo per otto stagioni, di cui sette consecutivamente dal 2012/13 al 2018/19, pi\u00f9 quella del 2020/21 vinta dopo un anno di assenza dalle gare dovuto alla maternit\u00e0; nelle edizioni del 2014/15, del 2016/17, del 2017/18 e del 2018/19 ha ottenuto inoltre il trofeo nel singolo sprint, mentre nel 2020/21 ha fatto suo anche il neonato trofeo dell'individuale femminile (costituito dalle sole gare \"classiche\" senza quelle sprint).\nHa partecipato a quattro edizioni dei Giochi olimpici invernali: a ha conquistato la medaglia di bronzo nel singolo, a ha vinto la medaglia d'oro sia nella prova individuale sia nella gara a squadre, a ha bissato il successo in entrambe le specialit\u00e0 ed a ha conquistato per la terza volta consecutiva i titoli olimpici nel singolo e nella staffetta.\nHa preso parte altres\u00ec a undici edizioni dei campionati mondiali conquistando un totale di sedici medaglie, delle quali nove d'oro: quattro nel singolo, una nel singolo sprint e quattro nella gara a squadre. Nel dettaglio i suoi risultati nelle prove iridate sono stati, nel singolo: quarta a Igls 2007, medaglia d'argento a Oberhof 2008, medaglia d'argento a Lake Placid 2009, medaglia d'argento a Cesana Torinese 2011, medaglia di bronzo a Altenberg 2012, medaglia d'oro a Whistler 2013, medaglia d'oro a Sigulda 2015, medaglia d'oro a Sch\u00f6nau am K\u00f6nigssee 2016, sesta a Igls 2017, medaglia d'oro a Winterberg 2019 e medaglia d'argento a Sch\u00f6nau am K\u00f6nigssee 2021; nel singolo sprint: medaglia d'argento a Sch\u00f6nau am K\u00f6nigssee 2016, quindicesima a Igls 2017, medaglia d'oro a Winterberg 2019 e quarta a Sch\u00f6nau am K\u00f6nigssee 2021; nelle prove a squadre: medaglia d'oro a Lake Placid 2009, medaglia d'oro a Whistler 2013, medaglia d'oro a Sigulda 2015, medaglia d'oro a Sch\u00f6nau am K\u00f6nigssee 2016, medaglia di bronzo a Winterberg 2019. Nell'edizione di Cesana Torinese 2011 ha conseguito inoltre la medaglia d'oro nel singolo nella speciale classifica riservata agli under 23.\nNelle rassegne continentali ha conquistato dodici medaglie, di cui sei d'oro: quattro nel singolo, a Cesana Torinese 2008, a Oberhof 2013, a Sch\u00f6nau am K\u00f6nigssee 2017 e a Oberhof 2019 e altri due nelle gare a squadre; completando il suo palmar\u00e8s continentale altri cinque argenti, di cui tre nel singolo, e un bronzo nelle gare a squadre.\nHa inoltre vinto sei titoli nazionali nel singolo e cinque nella staffetta."}
{"id": "2830825", "revid": "1318658", "url": "https://it.wikipedia.org/wiki?curid=2830825", "title": "Lar (Iran)", "text": "L\u0101r (farsi \u0644\u0627\u0631) \u00e8 il capoluogo dello shahrest\u0101n di Larestan, circoscrizione Centrale, nella provincia di Fars. Aveva, nel 2006, una popolazione di 51.961 abitanti. Originariamente si chiamava Lad, come uno degli eroi del poema epico Shahnameh. La lingua locale \u00e8 il lari che deriva dal pahlavi (il medio persiano). La citt\u00e0 si divide in due aree: Shahre-ghadim (la citt\u00e0 vecchia) e Shahre-jadid (la citt\u00e0 nuova) costruita dopo il terremoto del 1960. Nella citt\u00e0 vecchia si trova il bazar di Qaisariye, di epoca pre-safavide, che \u00e8 stato inserito nelle liste provvisorie del Patrimonio dell'Umanit\u00e0 dell'UNESCO."}
{"id": "2830828", "revid": "767487", "url": "https://it.wikipedia.org/wiki?curid=2830828", "title": "Vladislav Galkin", "text": ""}
{"id": "2830837", "revid": "767487", "url": "https://it.wikipedia.org/wiki?curid=2830837", "title": "James H. Johnson", "text": "Specialista del pattinaggio di figura in coppia con Phyllis Johnson, conquist\u00f2 l'argento ai Giochi olimpici di , al debutto del pattinaggio di figura ai Giochi olimpici. Ai Campionati mondiali di pattinaggio di figura ottenne due ori (1909 e 1912), un argento (1908) e un bronzo (1910), sempre con Phyllis Johnson."}
{"id": "2830842", "revid": "104458", "url": "https://it.wikipedia.org/wiki?curid=2830842", "title": "Piz Bacun", "text": "Il Piz Bacun (3.244\u00a0) \u00e8 una montagna delle Alpi del Bernina nelle Alpi Retiche occidentali.\nDescrizione.\nSi trova nel Canton Grigioni (Svizzera) a nord della Cima di Castello."}
{"id": "2830843", "revid": "628767", "url": "https://it.wikipedia.org/wiki?curid=2830843", "title": "Formazione di Amerillo", "text": "In geologia AMM \u00e8 la sigla che individua la caratteristica Formazione di Amerillo, che prende il nome dal fiume Amerillo e comprende una zona principale nell'ambito del comune di Licodia Eubea, in provincia di Catania e altre nei dintorni che hanno avuto concomitanza temporale di fasi deposizionali, pur in ambienti spazialmente distanti.\nLa Commissione Italiana di Stratigrafia della Societ\u00e0 Geologica Italiana ha convenuto di suddividere ulteriormente questo sintema in due subsintemi per le peculiarit\u00e0 di composizione, elencati di seguito:"}
{"id": "2830851", "revid": "190578", "url": "https://it.wikipedia.org/wiki?curid=2830851", "title": "El Biscella", "text": "El Biscella \u00e8 una canzone milanese scritta da Giovanni D'Anzi e Alfredo Bracchi.\nLa canzone.\n\"Biscella\" \u00e8 una parola milanese che significa \"ricciuto\" (deriva da \"bisc\", cio\u00e8 \"riccio\"), una specie di bulletto che cerca di intimorire la gente, ma che i modi goffi e i costumi stravaganti rendono un soggetto pi\u00f9 comico che pericoloso.\nLa canzone narra appunto di questo \"Biscella\" di Porta Ticinese che si reca alle feste e tutti, alle sue spalle, ridono dei suoi abiti ridicoli e il suo modo di ballare un po' impacciato.\nLa rima trovata nel finale fra \"\"pais\u00e0n\" e \"sindic de San Culumb\u00e0n\"\" non \u00e8 casuale, perch\u00e8 fa riferimento al manicomio sito proprio a San Colombano al Lambro in quegli anni."}
{"id": "2830852", "revid": "767487", "url": "https://it.wikipedia.org/wiki?curid=2830852", "title": "Beyram", "text": "Beyram (farsi \u0628\u06cc\u0631\u0645) \u00e8 una citt\u00e0 dello shahrest\u0101n di Larestan, circoscrizione di Beyram, nella provincia di Fars. Aveva, nel 2006, una popolazione di 6.520 abitanti."}
{"id": "2830856", "revid": "1315817", "url": "https://it.wikipedia.org/wiki?curid=2830856", "title": "Benedetto Vadi di Fossombrone", "text": "Biografia.\nBenedetto Vadi di Fossombrone, vissuto tra il XV e il XVI secolo, fu giureconsulto dei duchi d'Urbino dal 1480 al 1516 sotto Guidobaldo da Montefeltro e successivamente sotto Francesco Maria I della Rovere.\nSecondo il suo titolo, si dedic\u00f2 alla compilazione di epitomi e riassunti delle opere giuridiche del passato e all'insegnamento del diritto. In particolare si devono a Benedetto Vadi le aggiunte sul trattato \"Actionibus\" di Giasone del Maino 1523.\nOpere con epitomi di Benedetto Vadi.\nDe actionibus onnibus, titulus Institutionum Iustiniani, diligenter emendata... cum lucullentissimis Addiditionibus non solum ispius autoris verumetiam celeberrimi viri ; Benedicti de Vadis...cum summariis. - Lugduni : execudebat Martinus Lescuyer, 1540. - 114 p. 1v ; fol.\nLocalizzazione: Biblioteca capitolare. Pescia\nDe actionibus, Lectura preclarissima ac omnibus iuris...Termini Actionum omnium, cum arbore elegantissima, luculentissima que ivisdem declaratione... - Lugduni : execudebat Martinus Lescuyer, 1540. - 1v : ill. ; fol.\nLocalizzazione: Biblioteca capitolare. Pescia\nFallen. Socini. regulae cum suis ampliationibus, &amp; fallentijs \u00e8 toto iure delecta / per perspicacissimum utriusque iuris doctorem do. Bartholomaeum Socinum senensem ; \u00e0 do. Benedicto Vado Forosempro, iampridem adauctae, &amp; correctae, nuperrimeque &amp; denuo emendatae, atque frequentibus (quibus scatebant) erroribus expurgatae. Tractatus permutationum Federici senen. R.l. apertissimi C. de iudic. utilissime ad iudiciarias actiones. - Lvgduni : apud Nicolaum Petit, 1540 (excudebat Lugduni : Petrus Luceius Princeps expensis Nicolai Parvi 1540). - [16], 184 c. : front. r.n. ; 8\u00b0 (17 cm.)\n[m. tipogr. = n.n.]\nLocalizzazione: Biblioteca civica Stefano Giampaoli. Massa\nSuper Authenticis, &amp; Institut. / Bartolus a Saxoferrato ; cum adnotationibus Benedicti Vadi, Alexandri Losei, Henrici Ferendat, aliorumque eruditorum ; in caeteris quoque qualis porr\u00f2 fuerit nostra diligentia, in secunda pagina primi vol Digesti veteris demonstratum est. - Post omnes omnium editiones ... - Venetiis : apud Iuntas, 1570. - 100 c. ; fol.\nEI.2 591. - Segn.: A-M8, N4. - Front. a caratteri rossi e neri. - Rilegatura in pergamena di 43x29x5 cm. - Legato con: Repertorium locupletissimum in omnes Bartoli a Saxoferrato Lecturas. Nel r. della prima c. di guardia originale collocazione ms. (Sec. XX): \"sala di lettura / H / I palch / 3\". - Restaurato con il contributo della Regione Toscana (1989)\nLocalizzazione: Biblioteca comunale Chelliana. Grosseto\nAurea commentaria in secundam Digesti veteris partem / Francisci de Accoltis aretini ; cum adnotationibus Benedicti de vadis forosemproniensis. - Nuper summo studio castigata: nunc in lucem emittuntur. - Lugduni : Joannes Moylin alias de Cambray, 1538. - 56 : . ; (Fol) 43 cm\nIl nome dell'A. precede il tit. Nel front. marca tipografica di Iacobus Giunta\nLocalizzazione: Biblioteca comunale degli Intronati. Siena\nCommentaria in primam &amp; secundam partem Infortia. / Francisci de Accoltis ; una cum apostillis Nicolai Superantij &amp; Benedicti Vadi. - Lugduni : Joannes Moylin alias de Cambray, 1538. - 247 c. ; (Fol) 43 cm\nIl nome dell'A. precede il tit. Nel front. marca tipografica di Iacobus Giunta\nLocalizzazione: Biblioteca comunale degli Intronati. Siena\nIn primam &amp; secundam partem Codicis Commentaria / Francisci de Accoltis aretini ; nuper in lucem edita una cum apostillis Benedicti Vadi. - Lugduni : Joannes Moylin alias de Cambray, 1538. - 103 c. ; (Fol) 43 cm\nIl nome dell'A. precede il tit. Nel front. marca tipografica di Iacobus Giunta\nLocalizzazione: Biblioteca comunale degli Intronati. Siena\nSuper prima et secunda Digesti novi. Commentaria in primam &amp; secundam ff. novi partem / Franciscus Aretinus ; cum apostillis Nicolai Superantij, &amp; Benedicti Vadi. - [Lugduni : Ioannes Moylin alias de Cambray], 1538. - 172 c. ; (Fol) 43 cm\nIl nome dell'A. precede il tit. Nel front. marca tipografica di Iacobus Giunta\nLocalizzazione: Biblioteca comunale degli Intronati.Siena \nDe actionibus, titulus Institutionum Iustiniani, tertiam iuris civilis partem continens / commentarijs d. Iasonis Mayni ... ; eiusdemque additionibus &amp; apostillis d. Benedicti de Vadis ... &amp; a d. Antonio Carcassona ... auctis, illustratus ... - Venetiis : [Gaspare Bindoni], 1582. - 1v ; fol.\nPer il nome del tip. cfr.: Zappella, fig. 99. - Precedente segnatura: D.81. Timbro: SP\nLocalizzazione: Biblioteca comunale Forteguerriana. Pistoia\nConsilia seu mavis responsa / excellentissimi iurisconsulti Dini Muxellani ... ; Benedicti a Vadis adnotationibus illustrata, nunc demum singulari fise &amp; studio castigata ... - Venetijs : apud Altobellum Salicatium, 1574. - 1v ; 8\u00b0\nSapori I, n.1060; Selvatico n. 249. - Legato con: Consilia / do. Nicolai Boerii (Venetiis, 1574)\nLocalizzazione: Biblioteca comunale Forteguerriana. Pistoia \nCommentaria Felini Sandei ... In V. lib. Decretalium utilissima, pars prima [-tertia]. Doctissimorum virorum, Benedicti a Vadis, Philippi Simonetae, Ioannis de Gradibus, atque Brunori a Sole novis hoc signo * notatis adnotationibus, rerumque summis illustrata, ac integritati suae restituta. Una cum tractatibus eiusdem Felini ... - Venetiis : apud Iacobum Picaiam excudebatur, 1570. - 4v. ; fol.\nVol. 1: Pars prima. - 1570. - [6] c., 1260 col., [1] c. - Segn.: *6 A-Z8 Aa-Qq8 Rr4 (Rr4 bianca). - Vol. 2: Pars secunda. - 1570. - 1060 col. - Segn.: A-Z8 AA-KK8. - Vol. 3: Pars tertia. - 1570 (1569). - 1184 col., [2] c. - Segn.: a-z8 aa-nn8 oo10 (oo10 bianca). - Colophon: Venetiis. Apud Iacobum Picaiam. MDLXIX. - Vol. 4: Index. - 1570. - 696 col. - Segn.: A-Q8 R4 S-X8 Y10. - I 4 vol. sono leg. in 2. Sul front. del vol. 1 timbro ad inchiostro\nLocalizzazione: Biblioteca comunale Forteguerriana. Pistoia\nCommentariorum Felini Sandei Ferrariensis in Decretalium libros V. pars prima[-tertia] / doctissimorum virorum, Benedicti a Vadis, Philippi Simonetae, Ioannis de Gradibus, atq. Brunori \u00e0 Sole ... adnotationibus, rerumq. summis illustrata ... ; una cum tractatibus eiusdem Felini ... - Venetiis : apud Societatem Aquilae renovantis, 1584. - 3v. ; fol. + indice\nTit. dell'Indice, legato con la pars secunda: Repertorium rerum et verborum memorabilium in locupletissimos Felini Sandei commentarios ad quinque libros Decretalium. - Precedente segnatura: F.54-56. Timbro: SP\nLocalizzazione: Biblioteca comunale Forteguerriana. Pistoia\nParis de Puteo : De syndicatu ... Paridis de Puteo Neapolit. in materiam syndicatus omnium officialium / tractatus legalis disciplinae cultoribus perquam utilis ... cum apostillis d. Benedicti Vadi Forosemproniensis in margine appositis ... Accesserunt etiam huic operi Varia summaria numeris distincta principales materias paucis explicantia. - Venetiis : apud Cominum de Tridino Montisferrati, 1556. - 2 v. ; 8\u00b0 (15 cm)\nMarca su tutti i front\nLocalizzazione: Biblioteca dei Domenicani. Pistoia\nFrancisci Aretini De Accoltis Commentaria in Primam &amp; Secundam Infortiati partem, cum additionibus D. Nicolai Superantii &amp; Benedicti de Vadis Forosemproniensis, ac Summariis D. Lucii Pauli Rhoselli, denuo summo studio castigata. - Lugduni : [s.n.], 1550. - 278 c. ; fol. (44 cm.)\nSegn.: a-z8, A-L8 M6. - Iniz. inc. - Rom., cors\nLocalizzazione: Biblioteca Guarnacci. Volterra\nPractica La[n]franci de Uriano. Aurea &amp; excelle[n]s iudicibus advocatijs, notarijs ... necessaria iudiciaria practica Iuris utriusq[ue] luminis ... / La[n]fra[n]ci Oriano Brixiani cu[m] apostillis clarissimorum virorum... Benedicti Vadi Forosemproniensis &amp; Celsi Hugonis Bissuti Cabillon[ensis] ... aliasque q[uo]tquot Bartholomeus Cepola et post eu[m] Thomas Ferretius Brixiensis scripsere propellet ... Indice alphabetico ... - Veneu[n]t Lugd. : apud Jacobu[m] Giu[n]cti, 1539. - [12] c., Fo. cxi, [1] c. ; 8\u00b0 (19 cm.)\nSegn.: 2A8 2B4, A-O8. - Front. inc. stampato in rosso e nero. - Al front. vignetta. - Iniz. inc. - Got. - Marca tipogr. in fine (Due leoni rampanti reggono uno scudo con le iniz. IF)\nLocalizzazione: Biblioteca Guarnacci. Volterra.\nCommentariorum / Felini Sandei Ferrariensis in decretalium libros V. Pars prima [-tertia] doctissimorum virorum Benedicti a Vadis, Philippi Simonetae, Ioannis de Gradibus, atq[ue] Brunori a Sole ... Una cum tractatibus eius de M. Felini &amp; rerum ac sententiarum hoc opere praecipue memorabilium Indice ... - Venetiis : [Sub signo aquilae renouantis], 1574-1575 (Venetiis : apud Gasparem Bindonum, 1575). - 4 vol. in 3 tomi ; fol. (38 cm.)\nFregi e iniz. inc. - Rom., cors. - Marca tipogr. ai front. non censita in Zappella e Vaccaro (Aquila su una roccia con il motto: Renovabitur ut aquilae iuventus tua)\nLocalizzazione: Biblioteca Guarnacci. Volterra\nAurea commentaria in secundam Digesti veteris partem / Francisci de Accoltis aretini ; cum adnotationibus Benedicti de Vadis forosemproniensis. - Nuper summo studio castigata: nunc in lucem emittuntur. - Lugduni : Joannes Moylin alias de Cambray, 1538. - 56 : . ; (Fol) 43 cm\nIl nome dell'A. precede il tit. Nel front. marca tipografica di Iacobus Giunta\nLocalizzazione: Biblioteca comunale degli Intronati. Siena\nCommentaria in primam &amp; secundam partem Infortia. / Francisci de Accoltis ; una cum apostillis Nicolai Superantij &amp; Benedicti Vadi. - Lugduni : Joannes Moylin alias de Cambray, 1538. - 247 c. ; (Fol) 43 cm\nIl nome dell'A. precede il tit. Nel front. marca tipografica di Iacobus Giunta\nLocalizzazione: Biblioteca comunale degli Intronati. Siena\nIn primam &amp; secundam partem Codicis Commentaria / Francisci de Accoltis aretini ; nuper in lucem edita una cum apostillis Benedicti Vadi. - Lugduni : Joannes Moylin alias de Cambray, 1538. - 103 c. ; (Fol) 43 cm\nIl nome dell'A. precede il tit. Nel front. marca tipografica di Iacobus Giunta\nLocalizzazione: Biblioteca comunale degli Intronati. Siena\nSuper prima et secunda Digesti novi. Commentaria in primam &amp; secundam ff. novi partem / Franciscus Aretinus ; cum apostillis Nicolai Superantij, &amp; Benedicti Vadi. - [Lugduni : Ioannes Moylin alias de Cambray], 1538. - 172 c. ; (Fol) 43 cm\nIl nome dell'A. precede il tit. Nel front. marca tipografica di Iacobus Giunta\nLocalizzazione: Biblioteca comunale degli Intronati. Siena\nConsilia seu mavis responsa / excellentissimi iurisconsulti Dini Muxellani ... ; Benedicti a Vadis adnotationibus illustrata, nunc demum singulari fise &amp; studio castigata ... - Venetijs : apud Altobellum Salicatium, 1574. - 1v ; 8\u00b0\nSapori I, n.1060; Selvatico n. 249. - Legato con: Consilia / do. Nicolai Boerii (Venetiis, 1574)\nLocalizzazione: Biblioteca comunale Forteguerriana. Pistoia\nParis de Puteo : De syndicatu ... Paridis de Puteo Neapolit. in materiam syndicatus omnium officialium / tractatus legalis disciplinae cultoribus perquam utilis ... cum apostillis d. Benedicti Vadi Forosemproniensis in margine appositis ... Accesserunt etiam huic operi Varia summaria numeris distincta principales materias paucis explicantia. - Venetiis : apud Cominum de Tridino Montisferrati, 1556. - 2 v. ; 8\u00b0 (15 cm)\nMarca su tutti i front\nLocalizzazione: Biblioteca dei Domenicani. Pistoia \nFrancisci Aretini De Accoltis Commentaria in Primam &amp; Secundam Infortiati partem, cum additionibus D. Nicolai Superantii &amp; Benedicti de Vadis Forosemproniensis, ac Summariis D. Lucii Pauli Rhoselli, denuo summo studio castigata. - Lugduni : [s.n.], 1550. - 278 c. ; fol. (44 cm.)\nSegn.: a-z8, A-L8 M6. - Iniz. inc. - Rom., cors\nLocalizzazione: Biblioteca Guarnacci. Volterra \nPractica La[n]franci de Uriano. Aurea &amp; excelle[n]s iudicibus advocatijs, notarijs ... necessaria iudiciaria practica Iuris utriusq[ue] luminis ... / La[n]fra[n]ci Oriano Brixiani cu[m] apostillis clarissimorum virorum ... Benedicti Vadi Forosemproniensis &amp; Celsi Hugonis Bissuti Cabillon[ensis] ... aliasque q[uo]tquot Bartholomeus Cepola et post eu[m] Thomas Ferretius Brixiensis scripsere propellet ... Indice alphabetico ... - Veneu[n]t Lugd. : apud Jacobu[m] Giu[n]cti, 1539. - [12] c., Fo. cxi, [1] c. ; 8\u00b0 (19 cm.)\nSegn.: 2A8 2B4, A-O8. - Front. inc. stampato in rosso e nero. - Al front. vignetta. - Iniz. inc. - Got. - Marca tipogr. in fine (Due leoni rampanti reggono uno scudo con le iniz. IF)\nLocalizzazione: Biblioteca Guarnacci. Volterra\nCommentariorum / Felini Sandei Ferrariensis in decretalium libros V. Pars prima [-tertia] doctissimorum virorum Benedicti a Vadis, Philippi Simonetae, Ioannis de Gradibus, atq[ue] Brunori a Sole ... Una cum tractatibus eius de M. Felini &amp; rerum ac sententiarum hoc opere praecipue memorabilium Indice ... - Venetiis : [Sub signo aquilae renouantis], 1574-1575 (Venetiis : apud Gasparem Bindonum, 1575). - 4 vol. in 3 tomi ; fol. (38 cm.)\nFregi e iniz. inc. - Rom., cors. - Marca tipogr. ai front. non censita in Zappella e Vaccaro (Aquila su una roccia con il motto: Renovabitur ut aquilae iuventus tua)\nLocalizzazione: Biblioteca Guarnacci. Volterra"}
{"id": "2830858", "revid": "104458", "url": "https://it.wikipedia.org/wiki?curid=2830858", "title": "Madge Syers-Cave", "text": ""}
{"id": "2830861", "revid": "554814", "url": "https://it.wikipedia.org/wiki?curid=2830861", "title": "Antonello Aglioti", "text": "Biografia.\nDopo una lunga esperienza come pittore (con mostre a New York, Parigi, Milano, Montecarlo, Roma, ecc., nelle gallerie del famoso mercante d'arte Alexander Iolas), Aglioti debutta in teatro come scenografo e co-regista di Mem\u00e8 Perlini in \"Otello\" per la Biennale di Venezia del 1974.\nSeguono \"Locus Solus\", che rappresenta l'Italia al Festival d'Automne di Parigi e \"La partenza dell'Argonauta\" per il Maggio Musicale Fiorentino.\nNel 1978 apre a Roma il Teatro la Piramide, il quale, oltre ad essere sede di una serie di eventi come \"Eliogabalo\", \"La cavalcata sul lago di Costanza\", \"Il risveglio di primavera\", sempre firmati Perlini-Aglioti, \u00e8 centro di lancio di registi e attori italiani e stranieri, tra cui Mario Martone, Toni Servillo, Bob Wilson, Richard Foreman, Philip Glass, Federico Tiezzi, Peter Brook, Castellitto, Fantastichini.\nIl film \"Grand H\u00f4tel des Palmes\", di cui \u00e8 anche protagonista, prodotto dalla Rai, viene presentato al Festival di Cannes nel 1978.\nNel 1984 Aglioti si impegna come direttore artistico del teatro \"Il fabbricone di Prato\". Realizza poi, sempre con Perlini, \"Il mercante di Venezia\" con Paolo Stoppa come protagonista.\nNel 1988 debutta nella regia con \"Barry Lyndon\", scritto con la collaborazione di Germano Lombardi, che rappresenta l'Italia ai pi\u00f9 prestigiosi festival di teatro d'Europa. Seguono le opere liriche \"Il tabarro\" di Giacomo Puccini e \"Satiricon\" di Bruno Maderna per il Festival di Spoleto, \"Il giardino dei ciliegi\" di Anton \u010cechov, prima in teatro e poi per il cinema, interpretato da Susan Strasberg, Marisa Berenson, Lino Capolicchio e Barbara De Rossi, il film viene presentato ai festival di San Sebastian, New York, Nuova Delhi, Shanghai (premio speciale della giuria) e a Casablanca, dove vince come migliore in concorso. Rai 1 e Rai 2 lo mandano in onda ripetute volte.\nNel 1994 rappresenta a Roma, al teatro Eliseo, \"Cyrano de Bergerac\", realizzato con i detenuti del carcere di Orvieto. Lo spettacolo gira per i pi\u00f9 importanti teatri italiani e diventa poi un documentario (\"Cirano e i suoi fratelli\") prodotto da Rai 3, che viene presentato alla Biennale Cinema di Venezia nella sezione \"Finestra sulle immagini\" e che viene premiato con una targa d'argento.\nNel 1998 dirige Marisa Berenson, Anna Kanakis, Corinne Cl\u00e9ry, Franco Oppini, Heather Parisi, Carmen Russo e Giuliana Calandra in \"Donna di Piacere\" di Barbara Alberti al Teatro Smeraldo di Milano. Nello stesso teatro cura le regia di \"Sathiagraa\" di Philip Glass.\nNel 1966 aveva sposato a Venezia Olghina di Robilant, per separarsi nel 1972 poco dopo la nascita della figlia Valentina.\n\"Italiani\".\nSeguono i film-interviste prodotti da Rai 2 dal titolo \"Italiani\", tra i quali ottengono particolare successo quelli dedicate a Bettino Craxi, Giulio Andreotti, Paolo Villaggio, Giulio Einaudi e Vittorio Gassman. Ha scritto poi una serie di sceneggiature per Mediaset e ha collaborato per un paio d'anni al Giornale Dell'Umbria. Il principio di \"Italiani\" era quello di far conoscere al vasto pubblico televisivo la storia attuale dell'Italia attraverso gli uomini pi\u00f9 significativi della politica, della cultura e del costume.\nVittorio Gassman, Giulio Einaudi, Paolo Villaggio, Giulio Andreotti e Bettino Craxi si sono raccontati mostrandosi alle telecamere all'interno delle loro case, uffici e citt\u00e0 ed hanno ricordato episodi della loro vita (lavoro, famiglia, amicizie, ambizioni, amarezze e traguardi raggiunti), sapendo e volendo contribuire con il regista Aglioti, il cui intento principale \u00e8 stato ed \u00e8 tuttora quello di creare una virtuale galleria di personalit\u00e0 cui tutti possono accedere per identificarsi e riflettere su quanto significativi ed importanti sono i traguardi raggiunti ed il successo di certi italiani, primi o comunque differenti nei confronti della restante popolazione europea.\nIl tutto si svolge in un contesto di musiche, luci e atmosfere particolari e suggestive, per cui la sensazione dei personaggi non \u00e8 pi\u00f9 quella di sentirsi sottoposti alla ormai nota e forse obsoleta teoria dell'\"intervista\", ma di far parte di una vera e propria rappresentazione quasi cinematografica del loro percorso.\n\"Magazine sul 2\".\nHa ripreso, sempre per Rai 2, a fare documentari sugli italiani pi\u00f9 rappresentativi con il programma \"Magazine sul 2\"."}
{"id": "2830863", "revid": "1573940", "url": "https://it.wikipedia.org/wiki?curid=2830863", "title": "Bonaruyeh", "text": "Bon\u0101r\u016byeh (farsi \u0628\u0646\u0627\u0631\u0648\u064a\u0647) \u00e8 una citt\u00e0 dello shahrest\u0101n di Larestan, circoscrizione di Bonaruyeh , nella provincia di Fars. Aveva, nel 2006, una popolazione di 9.318 abitanti. "}
{"id": "2830864", "revid": "30401867", "url": "https://it.wikipedia.org/wiki?curid=2830864", "title": "Regina di Navarra", "text": ""}
{"id": "2830867", "revid": "110157", "url": "https://it.wikipedia.org/wiki?curid=2830867", "title": "Casetta mia", "text": "Casetta mia \u00e8 una canzone del 1944 scritta da Alfredo Bracchi e interpretata da Giovanni D'Anzi.\nFu scritta da Bracchi, paroliere di fiducia di D'Anzi, quando vide che la vecchia casa del cantante situata nei pressi della chiesa di San Carlo a Milano, era stata distrutta dai bombardamenti che colpirono la citt\u00e0 dall'8 al 15 agosto 1943.\nD'Anzi compose questa melodia dal pianoforte dell'abitazione di Bracchi, in ricordo della propria casa e di tutte quelle distrutte dai bombardamenti sul capoluogo Lombardo.\nBibliografia.\n\"Le canzoni milanesi di Giovanni D'Anzi\", Curci Libri\nCollegamenti esterni.\nVideo sottotitolato della canzone"}
{"id": "2830871", "revid": "125366176", "url": "https://it.wikipedia.org/wiki?curid=2830871", "title": "Renato Prunas", "text": "Biografia.\nL'ingresso in diplomazia e i primi incarichi diplomatici.\nNacque a Cagliari da una nobile famiglia sarda. Laureatosi nella sua citt\u00e0 nel 1915, svolse, in giovent\u00f9, attivit\u00e0 di giornalista e critico letterario. Entr\u00f2 in diplomazia nel 1923, a seguito di regolare concorso; fu inviato a Vienna, Londra e a Ginevra presso la Societ\u00e0 delle Nazioni. Nel 1937 fu promosso Consigliere di legazione ed inviato a Parigi, quale Incaricato d'affari dell'Ambasciata italiana presso il governo francese. Da Parigi, Prunas rifer\u00ec al Ministro degli Esteri Ciano circa l'intenzione della Francia di normalizzare i rapporti con l'Italia, divenuti tesi dopo le vicende della Guerra civile spagnola.\nRichiamato in Italia nel febbraio 1939, Prunas fu promosso ministro plenipotenziario di II classe e nominato direttore generale per gli affari transoceanici; in tale veste espresse pi\u00f9 volte l'opinione contraria all'ingresso dell'Italia in guerra. Tra il maggio e l'ottobre 1943, Prunas fu inviato a Lisbona quale Ministro d'Italia.\nPrunas segretario generale di un ministero inesistente.\nDopo l'8 settembre 1943, il maresciallo Badoglio convoc\u00f2 Renato Prunas, che giunse a Brindisi fortunosamente via Algeri, e lo nomin\u00f2 Segretario generale del Ministero degli Affari Esteri in sostituzione di Augusto Rosso, collocato a riposo. Nell'assenza del ministro Raffaele Guariglia, rimasto a Roma per tutto il periodo dell'occupazione tedesca, Prunas pu\u00f2 obiettivamente considerarsi il fondatore della politica estera italiana dopo il fascismo. Due furono i problemi che il diplomatico sardo tent\u00f2 di risolvere: costruire un clima di solidariet\u00e0 dei paesi alleati verso l'Italia, al fine di mitigare le dure condizioni dell'Armistizio di Cassibile, e riorganizzare le strutture del Ministero e delle sedi diplomatiche italiane all'estero.\nGli anglo - americani avevano creato una \"Commissione alleata di controllo\" per governare l'Italia, ma i rappresentanti dell'Urss, del Consiglio di Liberazione Nazionale della resistenza francese, della Grecia e della Jugoslavia, facevano soltanto parte di un Comitato consultivo affiancato alla Commissione. Prunas intu\u00ec il malcontento di De Gaulle e dell'Unione Sovietica, che consideravano tale assetto una dimostrazione di diffidenza degli anglo americani nei loro confronti.\nL'artefice dei primi successi della diplomazia nel secondo dopoguerra.\nRiusc\u00ec quindi ad ottenere un colloquio segreto, anche se in forma ufficiale, con Andrej Vy\u0161inskij rappresentante dell'Urss nel comitato. Al primo colloquio (Napoli, gennaio 1944), ne segu\u00ec un secondo, dopo breve tempo, a Salerno. Inizialmente lo interpell\u00f2 in merito alla sorte dei prigionieri italiani reduci dalla rovinosa spedizione al fronte orientale, affid\u00f2 alla \u00abcura e protezione sovietica gli edifici, beni e interessi italiani in Russia\u00bb, chiese di \u00abspendere una buona parola presso le Autorit\u00e0 nipponiche\u00bb per cercare di alleviare le \u00abdisumane condizioni\u00bb in cui versavano i diplomatici italiani a Tokio e a Shanghai, e comunic\u00f2 che da parte del governo Badoglio non vi era \u00abalcuna obbiezione o difficolt\u00e0\u00bb a permettere il rimpatrio di Palmiro Togliatti, capo del Partito Comunista Italiano in esilio. Rilev\u00f2 inoltre che Vy\u0161inskij non mostr\u00f2 \u00abeccessivo interesse alla sorte dei comunisti italiani rifugiati in Russia di cui, come noto, oltre centocinquanta sono stati esiliati in Siberia durante il periodo trozkista\u00bb.\nA seguito di tali trattative, il 14 marzo 1944, ebbero inizio le relazioni diplomatiche tra l'Italia e l'Unione Sovietica; immediatamente dopo ci fu il ritorno di Palmiro Togliatti in Italia e l'iniziativa politica di quest'ultimo che condusse alla svolta di Salerno (aprile 1944), cio\u00e8 il compromesso tra partiti antifascisti, monarchia e Badoglio, per la formazione di un governo di unit\u00e0 nazionale con la partecipazione dei rappresentanti delle forze politiche presenti nel Comitato di Liberazione Nazionale, accantonando temporaneamente la questione istituzionale. Fu il primo successo della politica estera italiana post-fascista.\nPrunas contatt\u00f2 anche il commissario agli Esteri del \"Consiglio di Liberazione Nazionale francese\", Ren\u00e9 Massigli, ed ebbe un colloquio con il generale De Gaulle (Napoli, 1\u00ba luglio 1944), rappresentandogli la disponibilit\u00e0 dell'Italia ad avere rapporti diretti con la Francia Libera, senza la mediazione della \"Commissione alleata di controllo\".\nInoltre, quando ebbe fine la direzione \"ad interim\" del Ministero degli Esteri, da parte dei Presidenti del Consiglio, Prunas era gi\u00e0 in grado di proporre al Ministro incaricato, De Gasperi (Governo Bonomi III), la nomina dei rappresentanti diplomatici italiani a Washington, Londra, Parigi, Madrid, Ankara e Lisbona, dimostrando che i rapporti con gli ex-nemici ed i paesi neutrali si erano ormai normalizzati.\nAlla fine del conflitto, Prunas non fu in grado di ottenere condizioni pi\u00f9 favorevoli per quanto riguarda la fissazione della frontiera italo-jugoslava; ma fu il principale negoziatore (insieme a Roberto Gaja) degli accordi con lo Stato austriaco che, il 5 settembre 1946, condussero alla stipula del Trattato De Gasperi-Gruber. Fu l'ultima trattativa che svolse in prima persona: il 25 novembre dello stesso anno fu avvicendato nell'incarico di Segretario generale ed inviato come ambasciatore, prima in Turchia, poi in Egitto, dove si spense nel 1951, a soli 59 anni."}
{"id": "2830873", "revid": "1305772", "url": "https://it.wikipedia.org/wiki?curid=2830873", "title": "Summer Rain (Belinda Carlisle)", "text": "Summer Rain \u00e8 un brano scritto da Robbie Seidman e da Maria Vidal, prodotto da Rick Nowels per il terzo album della cantante statunitense Belinda Carlisle \"Runaway Horses\", pubblicato nel 1990 come terzo singolo.\nIl brano.\nLa canzone tratta di un uomo che parte per la guerra e lascia la moglie dicendole che non cambier\u00e0 nulla e che saranno insieme per sempre. Essa \u00e8 ambientata nel presente, come \u00e8 cantato dalla vedova, mentre ricorda l'ultima volta che lo vide.\nBelinda ha dichiarato in un'intervista nel 2013 che \u00e8 il suo successo personale preferito.\n\u00c8 stata successivamente oggetto di rifacimento da parte di altri artisti tra cui le Slinkee Minx, la cui \"cover\" ha raggiunto la top ten in Australia.\nRealizzazione e successo commerciale.\n\"Summer Rain\" ebbe minor successo commerciale nel Nord America, dove fu pubblicato come secondo singolo tratto da \"Runaway Horses\". Nel gennaio 1990 entr\u00f2 nella \"Billboard\" Hot 100, la classifica principale negli Stati uniti, all'86\u00ba posto. Nell'arco di sette settimane dalla sua uscita raggiunse la 30\u00aa posizione, dove rimase per due settimane. Il singolo trascorse tredici settimane in classifica, sei delle quali furono nel top 50.. Raggiunse inoltre la 29\u00aa posizione nella statunitense \"Billboard\" Adult Contemporary, dove rest\u00f2 in classifica per otto settimane.\nIn Australia, dove fu pubblicato come terzo singolo dell'album, la canzone ebbe un miglior successo commerciale. All'inizio di aprile 1990 debutt\u00f2 al 42\u00ba posto. Il singolo raggiunse il suo picco al 6\u00ba posto e vi rimase per tre settimane, restando, in totale, sedici settimane nella top fifty. L'Australian Recording Industry Association fu l'unica ad aggiudicarsi una certificazione d'oro per la spedizione di 35.000 copie, diventando la sola quarantesima vendita pi\u00f9 elevata in Australia nel 1990.\nNel Regno Unito ha raggiunto il 23\u00ba posto nella UK Singles Chart nel 1991, rimanendo in classifica per dieci settimane.\nVideo.\nNel video musicale del brano, diretto da Andy Morahan, compare Belinda che saluta alla stazione un militare che parte per la guerra, sotto la pioggia scrosciante. Quindi si vede lei che balla e canta sullo sfondo delle onde del mare. Si alternano immagini a colori ed in bianco e nero.\nFormazione.\nHanno partecipato alle registrazioni, secondo le note dell'album:"}
{"id": "2830874", "revid": "729019", "url": "https://it.wikipedia.org/wiki?curid=2830874", "title": "James Berkeley, III conte di Berkeley", "text": "Biografia.\nFiglio di Lord Charles Berkeley ed Elizabeth Noel, apparteneva all'alta nobilt\u00e0 inglese.\nStudi\u00f2 a Cambridge ma intraprese la carriera di ufficiale in marina, venendo promosso capitano nel 1701.\nSi distinse durante la Battaglia d Malaga sotto l'ammiraglio Rooke, bloccando la flotta nemica con un'abile manovra strategica.\nImplicato come l'ammiraglio Shovell nel disastro delle Scilly, fu privato per qualche tempo del grado di commodoro.\nIl 10 maggio 1717 divenne I Lord del Mare e fu anche il primo dei Viceammiragli inglesi. d'Inghilterra.\nMor\u00ec il 17 agosto 1736 al Castello di Aubigny in Francia e venne sepolto il 31 ottobre di quello stesso anno a Berkeley, nel Gloucestershire.\nMatrimonio e figli.\nJames Berkeley spos\u00f2 lady Louisa Lennox (24 dicembre 1694 - 15 gennaio 1716), figlia di Charles Lennox, I duca di Richmond e di Anne Brudenell, il 13 febbraio 1711. La coppia ebbe due figli sebbene la moglie fosse morta nel tentativo di dare alla luce la seconda figlia."}
{"id": "2830875", "revid": "3831", "url": "https://it.wikipedia.org/wiki?curid=2830875", "title": "Flos Duellatorum in armis, sine armis, equester et pedester", "text": ""}
{"id": "2830879", "revid": "3831", "url": "https://it.wikipedia.org/wiki?curid=2830879", "title": "Flos duellatorum", "text": ""}
{"id": "2830880", "revid": "79109", "url": "https://it.wikipedia.org/wiki?curid=2830880", "title": "Per Am\u00f4r del Ciel", "text": "Per Am\u00f4r del Ciel \u00e8 una canzone milanese scritta da Giovanni D'Anzi nel 1955.\nLa canzone.\n\u00c8 la penultima canzone scritta da Giovanni D'Anzi, e risale al 1955 quando Milano stava ancora attraversando l'ultima fase di ricostruzione dopo la fine della seconda guerra mondiale.\nFurono avviati gli ultimi progetti di recupero e la Galleria Vittorio Emanuele, dopo un restauro, fu inaugurata una seconda volta.\nLa stampa dell'epoca tuttavia si preoccupava del fatto che per via dei bombardamenti subiti c'era il rischio del crollo di alcune guglie del Duomo di Milano o addirittura della Madonnina stessa.\n\u00c8 proprio leggendo questi articoli che D'Anzi scrive questa canzone, che \u00e8 un misto tra una preghiera e una serenata dedicata alla Madonnina, auspicando che rimanga al suo posto a vegliare dall'alto tutti i milanesi."}
{"id": "2830882", "revid": "106456", "url": "https://it.wikipedia.org/wiki?curid=2830882", "title": "H\u00f4tel-Dieu de Paris", "text": ""}
{"id": "2830883", "revid": "767487", "url": "https://it.wikipedia.org/wiki?curid=2830883", "title": "Bride 13", "text": "Bride 13 \u00e8 un erial cinematografico del 1920 diretto da Richard Stanton.Prodotto dalla Fox e uscito nelle sale statunitensi il 10 settembre 1920, il serial, interpretato da Marguerite Clayton, viene considerato perduto.\nProduzione.\nIl serial in 15 episodi fu prodotto dalla Fox Film Corporation.\nDistribuzione.\nIl serial venne distribuito dalla Fox Film Corporation e usc\u00ec nelle sale nel settembre del 1920.\nData di uscita.\nIMDB"}
{"id": "2830888", "revid": "22475", "url": "https://it.wikipedia.org/wiki?curid=2830888", "title": "Evaz", "text": "Evaz (farsi \u0627\u0648\u0632) \u00e8 una citt\u00e0 dello shahrest\u0101n di Larestan, circoscrizione di Evaz, nella provincia di Fars. Aveva, nel 2006, una popolazione di abitanti. Ha un clima caldo secco che tocca i 46 \u00b0C d'estate e un livello medio di precipitazioni annuali di soli .\nSi trova 40\u00a0km a ovest di Lar e anche qui si parla la lingua lari."}
{"id": "2830889", "revid": "30402288", "url": "https://it.wikipedia.org/wiki?curid=2830889", "title": "Editti di Fontainebleau", "text": ""}
{"id": "2830892", "revid": "1842072", "url": "https://it.wikipedia.org/wiki?curid=2830892", "title": "Finger (Unix)", "text": "finger \u00e8 un protocollo utilizzato nei sistemi operativi Unix-like per lo scambio di informazioni. Il protocollo venne sviluppato da David Zimmerman e ufficializzato nel documento RFC 742 del 1977. Il demone \"fingerd\" lavora generalmente sulla porta 79.\nFunzioni.\nIl suo compito \u00e8 quello di mostrare le informazione aggiuntive presenti in account, detto campo GECOS (General Electric Comprehensive Operating System). Per modificare le informazioni (GECOS) si DEVE utilizzare il comando chfn.\nEsempi di utilizzo.\nUtilizzato senza alcuna opzione, finger mostrer\u00e0 tutti gli utenti collegati attualmente al sistema:\n utente@computer:~$ finger\n Login Name Tty Idle Login Time Office Office Phone\n mario mario rossi tty1 Apr 10 13:38\n root tty2 Apr 10 14:38\nUtilizzandolo invece seguito dal nome di un utente, esso visualizzer\u00e0 le informazioni ad esso relative:\n utente@computer:~$ finger linux\n Login: linux Name: Linux\n Directory: /home/linux Shell: /bin/bash\n Office: 1, 2 Home Phone: 3\n On since Sat Feb 27 08:14 (CET) on tty7 from :0\n 8 hours 56 minutes idle\n On since Sat Feb 27 18:09 (CET) on pts/0 from :0.0\n No mail.\n No Plan."}
{"id": "2830893", "revid": "1305772", "url": "https://it.wikipedia.org/wiki?curid=2830893", "title": "Editto di Fontainebleau (disambigua)", "text": "Editto di Fontainebleau o editti di Fontainebleau&gt;"}
{"id": "2830898", "revid": "1568601", "url": "https://it.wikipedia.org/wiki?curid=2830898", "title": "Monti della Val Bregaglia", "text": "I monti della val Bregaglia (detti anche \"gruppo Masino-Bregaglia\" - \"Bregaglia Range\" inglese, \"Bergeller Berge\" in tedesco) sono un gruppo montuoso delle Alpi Retiche occidentali (Alpi del Bernina), posti in Italia (Lombardia) e Svizzera (Canton Grigioni), prendono il nome dalla val Bregaglia che li delimita a nord. Chiamati \"Catena Castello-Disgrazia\" dalle due montagne principali, la denominazione \"Masino-Bregaglia\" deriva dal fatto che nel versante italiano si incunea la val Masino.\nClassificazione.\nSecondo la SOIUSA i Monti della Val Bregaglia sono un supergruppo alpino ed hanno la seguente classificazione:\nDelimitazioni.\nRuotando in senso orario i limiti geografici dei monti della val Bregaglia sono i seguenti: passo del Muretto, Valmalenco, Valtellina, lago di Mezzola, fiume Mera, Chiavenna, val Bregaglia, passo del Muretto.\nSuddivisione.\nSecondo la SOIUSA i Monti della Val Bregaglia si suddividono in due gruppi e dodici sottogruppi:\nMontagne.\nLe montagne principali del gruppo montuoso sono:\nGhiacciai.\nI ghiacciai principali che contornano i monti della val Bregaglia sono:\nRifugi alpini.\nPer facilitare l'escursionismo e la salita alle vette nel gruppo montuoso vi sono diversi rifugi:"}
{"id": "2830902", "revid": "767487", "url": "https://it.wikipedia.org/wiki?curid=2830902", "title": "La tenera canaglia", "text": "La tenera canaglia (\"Curly Sue\") \u00e8 un film del 1991 diretto da John Hughes e interpretato da Jim Belushi. Nella colonna sonora, figura il brano \"You Never Know\", interpretato da Ringo Starr.\nTrama.\nSue detta Trucioli (in lingua originale \u00e8 chiamata \"Curly\" Sue) \u00e8 una bambina di 9 anni rimasta orfana di entrambi i genitori che vive come senzatetto con William \"Bill\" Dancer, un vagabondo che era stato compagno della madre defunta di Sue. I due vivono di piccoli espedienti (senza per\u00f2 rubare o chiedere l'elemosina) per ottenere un pasto caldo. Giunti a Chicago i due simulano un investimento automobilistico ai danni della bella e ricca avvocatessa Grey Ellison che, per farsi perdonare, li invita a cena in un ristorante; i due sperano di poter essere accolti in casa di lei ma l'arrivo di Walker McCormick, il fidanzato snob di Grey, manda in fumo il loro piano, ma il giorno dopo Bill viene nuovamente investito (questa volta sul serio) dalla macchina di Grey che li ospita nel suo lussuoso appartamento provocando le opposizioni di McCormick che si allontana furiosamente da Grey.\nQuesta non ci metter\u00e0 molto a capire la situazione difficile in cui si trovano Bill e Sue e perci\u00f2 realizza anche di essere stata truffata ma lei comincia ad affezionarsi a loro, in particolare alla bambina. La rivalit\u00e0 tra lei e Bill ben presto si tramuta in un nuovo sentimento. Col tempo Bill capisce che \u00e8 questo il posto a cui Sue dovrebbe appartenere: una casa accogliente con una persona che tiene alla sua felicit\u00e0 ed \u00e8 in grado di prendersi cura di lei, e non una vita di stenti e di vagabondaggio. Per questo motivo Bill, ormai innamoratosi di Grey e volenteroso di continuare a vivere il quadretto familiare che si \u00e8 venuto a creare si impegna a trovare un lavoro onesto.\nMa McCormick, stanco e infuriato per i cambiamenti che hanno portato i due, denuncia Bill alla polizia e ai servizi sociali quale tutore illegale della bambina: Bill viene cos\u00ec arrestato e Sue mandata in un istituto per orfani. Ma Grey capisce di essersi innamorata dell'uomo dal cuore d'oro, e libera Bill pagandogli la cauzione e tramite uno stratagemma ottiene l'affidamento di Sue, anche se per farlo scarica il fidanzato e rinuncia al suo prestigioso posto nel suo ufficio legale, baciandosi con il suo amato e ricongiungendosi con la bambina, oltre a trovare lavoro come reporter. I tre possono finalmente riunirsi in una vita felice e diventare una vera famiglia e Sue comincia ad andare a scuola."}
{"id": "2830903", "revid": "110157", "url": "https://it.wikipedia.org/wiki?curid=2830903", "title": "Chfn", "text": "chfn \u00e8 un comando presente nei sistemi operativi Unix e Unix-like\nIl suo compito \u00e8 quello di mostrare le informazione aggiuntive presenti nell'account di un utente, riassunte nel campo GECOS (\"General Electric Comprehensive Operating System\").\nEcco un esempio:\n chfn linux\n Password: \n Changing the user information for linux\n Enter the new value, or press ENTER for the default\n Full Name: Linux\n Room Number [1]: 1\n Work Phone [2]: 2\n Home Phone [3]: 3\nPer visualizzare le informazioni inserite si pu\u00f2 utilizzare il comando finger"}
{"id": "2830909", "revid": "1573940", "url": "https://it.wikipedia.org/wiki?curid=2830909", "title": "Fishvar", "text": "F\u012bshvar (farsi \u0641\u06cc\u0634\u0648\u0631) \u00e8 una citt\u00e0 dello shahrest\u0101n di Larestan, circoscrizione di Evaz, nella provincia di Fars. Aveva, nel 2006, una popolazione di 5.201 abitanti."}
{"id": "2830910", "revid": "1645873", "url": "https://it.wikipedia.org/wiki?curid=2830910", "title": "Koidu", "text": "Koidu (nota anche come Sefadu) \u00e8 una citt\u00e0 della Sierra Leone, posta nella provincia dell'Est, capoluogo del Distretto di Kono."}
{"id": "2830917", "revid": "106872", "url": "https://it.wikipedia.org/wiki?curid=2830917", "title": "Tsiklon (satellite)", "text": ""}
{"id": "2830927", "revid": "73843", "url": "https://it.wikipedia.org/wiki?curid=2830927", "title": "Per una lira (Giuliano Palma &amp; the Bluebeaters)", "text": ""}
{"id": "2830928", "revid": "339392", "url": "https://it.wikipedia.org/wiki?curid=2830928", "title": "PFC Lokomotiv Sofia", "text": ""}
{"id": "2830934", "revid": "729019", "url": "https://it.wikipedia.org/wiki?curid=2830934", "title": "\u014cyama Iwao", "text": "La comunit\u00e0 di Oyama nel distretto di Lake Country, Canada \u00e8 stata battezzata in suo onore.\nBiografia.\n\u014cyama nacque il 12 novembre 1842 a Kagoshima membro di una famiglia di samurai del Dominio di Satsuma. Cugino di Saig\u014d Takamori partecip\u00f2 sotto la sua guida al rovesciamento dello Shogunato Tokugawa, giocando quindi un ruolo di rilievo nella Restaurazione Meiji. Alla battaglia di Aizu (1868) fu al comando delle postazioni di artiglieria dell'alleanza Satcho. Nel corso dell'assedio fu ferito da un'unit\u00e0 di guerriglieri al comando di Sagawa Kanbei.\nNel 1869 John William Fenton, istruttore britannico della prima banda militare giapponese fece loro notare che al Giappone mancava un inno nazionale e ne enfatizz\u00f2 la necessit\u00e0. I membri della banda chiesero all'allora capitano di artiglieria \u014cyama, che sapevano esperto sia di letteratura giapponese che cinese di scegliere delle parole appropriate e questi scelse il poema che divenne l'inno nazionale giapponese, \"Kimi ga yo.\"\nNel 1870 fu inviato come osservatore militare per il Giappone alla guerra franco-prussiana, dove rimase fino all'assedio di Parigi, ritornando in Giappone l'anno seguente. Fu promosso a maggior generale e inviato per ulteriori studi in Francia. \nAl suo ritorno in Giappone fu impegnato nella creazione del nascente Esercito imperiale giapponese e fu comandante in capo della Prima brigata distaccata nella Ribellione di Satsuma (1877) contro la fazione ribelle guidata dal cugino Saig\u014d Takamori. Serv\u00ec in diverse posizioni come vicecapo del Quartier generale dell'esercito e come ministro della guerra dal primo governo Ito fino al secondo governo Matsukata.\nDurante la prima guerra sino-giapponese (1894-1895) fu nominato comandante in capo della Dai-ni gun (\"Seconda Armata\"), che dopo lo sbarco nella penisola di Liaodong conquist\u00f2 Port Arthur, traghettando quindi le sue forze nello Shandong dove conquist\u00f2 la base navale di Weihai nella battaglia di Weihaiwei.\nPer questi servizi \u014cyama fu insignito del titolo di marchese sotto il sistema nobiliare \"kazoku\" e tre anni fu nominato al pi\u00f9 alto grado dell'esercito giapponese, \"gensui\" (\"maresciallo\").\nNella guerra russo-giapponese (1904-1905) fu nominato comandante capo delle armate giapponesi in Manciuria, che guid\u00f2 contro l'esercito russo guidato dal generale Kuropatkin, sconfiggendolo pi\u00f9 volte a Shaho, Sandepu e infine a Mukden. Terminata la guerra fu elevato dall'imperatore Meiji al massimo rango nobiliare giapponese, .\nDal 1914 fino alla sua morte nel 1916 serv\u00ec come lord del sigillo imperiale.\nVita familiare.\nSawa, la prima moglie di \u014cyama mor\u00ec causa di disturbi post-parto. Spos\u00f2 la seconda moglie Yamakawa Sutematsu nel 1882. Yamakawa era una sopravvissuta della battaglia di Aizu e sorella dei seguaci di Aizu Yamakawa Hiroshi e Yamakawa Kenjiro e fu una delle prime studentesse inviate negli Stati Uniti come parte della Missione Iwakura all'inizio degli anni settanta del XIX secolo, laureandosi nel 1882 al Vassar College..\nNel 1901 \u014cyama fu il primo candidato dell'imperatore Meiji per la cura del futuro imperatore Hirohito, come una sorta di padre surrogato, in accordo con le usanze della corte imperiale, ma \u014cyama declin\u00f2 e il ruolo fu invece assunto dal conte Kawamura Sumiyoshi.\nTakashi, il primogenito di \u014cyama, mor\u00ec nell'esplosione accidentale dell'incrociatore \"Matsushima\" nel 1908, mentre serviva come cadetto nella Marina imperiale giapponese."}
{"id": "2830935", "revid": "1543377", "url": "https://it.wikipedia.org/wiki?curid=2830935", "title": "Curtonotidae", "text": "Curtonotidae , \u00e8 una piccola famiglia di insetti dell'ordine dei Ditteri (Brachycera: Cyclorrhapha: Acalyptratae), prevalentemente distribuita nelle regioni tropicali.\nLe larve dei Curtonotidae sembrerebbero associate alle cavallette in rapporti di antagonismo non del tutto chiariti. Si tratterebbe perci\u00f2 di insetti potenzialmente utili, per quanto la loro rarit\u00e0 faccia pensare che il ruolo ricoperto nell'ecologia di questi ortotteri dannosi sia di rilevanza secondaria, se non del tutto marginale.\nDescrizione.\nAdulto.\nGli adulti hanno corpo di dimensioni variabili da 3 a 11 mm. Le maggiori dimensioni, dell'ordine di un centimetro, rappresentano un carattere inconsueto fra gli Ephydroidea, che in generale comprendono specie di piccole dimensioni. Il tegumento \u00e8 rivestito da una diffusa pubescenza in quasi tutto il corpo, fra cui si evidenziano le setole lunghe e robuste del capo e dell'addome. La livrea \u00e8 di colore grigio chiara o giallastra.\nIl capo presenta, sulla fronte, due caratteristiche strisce simmetriche, di aspetto pruinoso, che partono dal vertice, in corrispondenza delle setole verticali interne, e convergono sulla lunula. Il triangolo ocellare \u00e8 ben evidente e compreso fra le due suddette strisce. La chetotassi \u00e8 caratterizzata da setole lunghe e robuste. Le setole fronto-orbitali rappresentano l'elemento morfologico pi\u00f9 rilevante dal punto di vista tassonomico, in quanto, pur trattandosi di setole orbitali, sono posizionate sulle strisce pruinose e, quindi, distanziate dal margine degli occhi. \u00c8 presente un solo paio di setole fronto-orbitali, lunghe e reclinate; in \"Curtonotum\" \u00e8 presente anche un secondo paio anteriore di setole pi\u00f9 brevi, proclinate, e un paio di brevissime setole reclinate intermedie fra i due tipi precedenti. La presenza di tre paia di setole cos\u00ec conformate ricorda la chetotassi dei Camillidae, che presentano per\u00f2 le setole orbitali strettamente ravvicinate al margine degli occhi. Nella regione postfrontale sono presenti due lunghe setole ocellari, le due paia di setole verticali, anch'esse ben sviluppate, e, infine, un paio di setole postocellari incrociate e di moderato sviluppo. Dietro l'occhio composto \u00e8 presente una fila di brevi setole postoculari. Nella parte inferiore del capo sono evidenti due robuste setole facciali, simili a vibrisse, una serie di setole lungo il peristoma (setole sottovibrissali e genuali e, infine, alcune setole postgenuali. Le antenne sono relativamente brevi e di tipo aristato, indirizzate verso il basso. Lo scapo \u00e8 ridotto, il pedicello \u00e8 moderatamente sviluppato e il primo flagello \u00e8 di forma oblunga. Un carattere condiviso con altri Ephydroidea \u00e8 la presenza di un lungo processo dorsale, nel primo flagellomero, che si incunea profondamente nel pedicello. L'arista \u00e8 bipettinata, percorsa da due file di setole rade, una dorsale e una ventrale; le setole della serie dorsale sono pi\u00f9 lunghe delle altre. L'apparato boccale \u00e8 ben sviluppato in lunghezza.\nIl torace \u00e8 fortemente convesso e presenta una chetotassi composta da setole particolarmente sviluppate. Sullo scuto sono presenti due paia di setole dorsocentrali e un paio di setole acrosticali prescutellari. Nello scutello sono presenti due o pi\u00f9 paia di setole scutellari. Lungo i margini dello scuto, su ciascun lato, sono presenti 2-3 setole omerali, 2 notopleurali, 2 sopralari (una presuturale, l'altra, molto lunga, postsuturale), 2 postalari. Sulle pleure sono presenti una setola sottile nel proepisterno, due o pi\u00f9 nel mesoepisterno dorsale e una o due nel mesoepisterno ventrale. Le zampe sono lunghe ma robuste e presentano una diffusa pubescenza. Fra gli annessi tricoidei particolari emergono 1-3 setole sulle coxe e una o pi\u00f9 setole dorso-apicali su tutte le tibie.\nLe ali sono relativamente ampie, con lobo anale poco pronunciato e alula ridotta. La costa si estende fino alla terminazione della media, ma si presenta piuttosto debole nel tratto terminale compreso fra R4+5 e M1; presenta sia la frattura omerale sia la frattura subcostale. La subcosta \u00e8 completa e distinta dal ramo anteriore della radio. La radio si divide in tre rami, con ramo anteriore breve, la media \u00e8 indivisa e la cubito divisa in due rami. Le quattro vene longitudinali, R2+3, R4+5, M1 e CuA1 non hanno particolari conformazioni rispetto alla generalit\u00e0 degli Acaliptrati, ma sono progressivamente divergenti. Il ramo CuA2 \u00e8 breve e trasversale e confluisce sull'anale. La vena A1+CuA2 \u00e8 molto breve, ma si prolunga in una piega sclerificata della membrana. Delle nervature trasversali sono presenti la radio-mediale e la medio-cubitale discale, quest'ultima prossima al margine posteriore; manca invece la medio-cubitale discale. Conseguenti a questa conformazione sono la presenza di una cellula piuttosto lungo derivata dalla fusione della seconda basale con la discale e la presenza di una cellula cup chiusa ma piccola.\nL'addome \u00e8 subcilindrico e leggermente affusolato posteriormente, composto da cinque uriti apparenti e provvisto di setole pi\u00f9 o meno robuste e maculature sparse. I maschi hanno il quinto tergite ben sviluppato e gli uriti terminali ridotti e complessi, nascosti sotto questi ultimi. Le femmine hanno gli uriti dal sesto all'ottavo trasformati in un breve ovopositore di sostituzione.\nStadi giovanili.\nLe uova non sono note, mentre delle larve si dispone solo dell'accurata descrizione, prodotta da Greathead (1958), di una specie africana di \"Curtonotum\". Inizialmente identificata come larva di \"Curtonotum cuthbertsoni\", in seguito ne \u00e8 stata attribuita da Tsacas la probabile appartenenza alla specie \"Curtonotum saheliense\". A maturit\u00e0 \u00e8 lunga 4-6 mm, ha una forma cilindrica e mostra una segmentazione ben evidente. Il tegumento \u00e8 liscio, ma in corrispondenza dei margini dei segmenti sono presenti aree ambulacrali composte da file di spinule. La parte posteriore presenta un anello di processi carnosi brevi e di forma conica.\nIl pupario \u00e8 sottile, di colore bruno-giallastro.\nBiologia.\nLe conoscenze sulla biologia di questa famiglia sono frammentarie e limitate a segnalazioni in merito all'habitat e al probabile substrato trofico. Gli indizi fanno ipotizzare una relazione trofica, non del tutto chiara, degli stadi giovanili con le ovature di Ortotteri Celiferi, su cui si svilupperebbero come parassitoidi o predatori oofagi: le larve di \"Curtonotum\" descritte da Greathead furono ritrovate su uova in decomposizione della locusta del deserto (\"Schistocerca gregaria\"); in laboratorio fu osservato lo sfarfallamento di un adulto di \"Curtonotum helvum\" da un'ovatura di \"Melanoplus\" e adulti di \"Curtonotum anus\" sono stati ritrovati, in Ungheria, in aree sabbiose frequentate da cavallette.\nGli adulti sono spesso trovati sugli escrementi. In particolare, in letteratura \u00e8 sottolineato il ritrovamento di adulti di \"Cyrtona albomacula\" su feci umane in Zimbabwe, al secolo, Rhodesia Meridionale.\nSistematica e filogenesi.\nI Curtonotidae hanno avuto collocazione, in passato, in varie famiglie di Acalyptratae, fra cui gli Heleomyzidae e gli Opomyzidae, oltre alle famiglie propriamente inserite fra gli Ephydroidea (Drosophilidae, Diastatidae, Ephydridae). La prima identificazione in un \"taxon\" di rango superiore a quello di genere si deve a Enderlein (1914, 1917), che defin\u00ec la sottofamiglia Cyrtonotinae posizionandola negli Ephydridae. Altri Autori, successivamente, collocarono questa sottofamiglia nei Drosophilidae o, in altri casi, nei Diastatidae. Duda (1934), infine, elev\u00f2 questo gruppo al rango di famiglia.\nL'identit\u00e0 come famiglia autonoma \u00e8 stata seguita pi\u00f9 recentemente anche nelle proposte di riordino tassonomico su base filogenetica e in generale si concorda con la relazione pi\u00f9 o meno stretta con i Drosophilidae, con la collocazione dei Curtonotidae nella superfamiglia Ephydroidea, generalmente denominata, in passato, Drosophiloidea.\nLa posizione nell'albero filogenetico degli Ephydroidea \u00e8 controversa: McAlpine (1989) inquadrava i Curtonotidae come clade primitivo rispetto al resto degli Ephydroidea, mentre Grimaldi (1990) li inquadrava in stretta relazione con i Drosophilidae, in rapporto al resto degli Ephydroidea:\nLa famiglia si suddivide in tre generi, comprendenti circa 60 specie viventi, di cui la maggior parte appartenenti al genere \"Curtonotum\":\nIn \"Curtonotum\" \u00e8 inoltre compresa una specie fossile, \"Curtonotum gigas\" , ritrovata in Francia, in sedimenti dell'Oligocene.\nDistribuzione.\nLa famiglia \u00e8 rappresentata in tutte le regioni zoogeografiche della Terra, ma presenta il pi\u00f9 alto grado di biodiversit\u00e0 nelle regioni tropicali dell'Africa, dell'America e dell'Asia.\nTutte le specie di \"Axinota\" sono presenti nella regione orientale, ma una di queste ha un areale che si estende anche al Paleartico orientale e all'Australasia e un'altra al Paleartico.\n\"Curtonotum\" \u00e8 ampiamente distribuito, assente solo nell'Australasia. \u00c8 maggiormente rappresentato nella regione afrotropicale, con 22 specie, e nella regione neotropicale, con 20 specie. Altre sette specie sono presenti in altre regioni: cinque nella regione orientale, una nel Paleartico e una nel Neartico.\n\"Cyrtona\", infine, comprende tre specie afrotropicali e un'altra di ampia distribuzione, presente nel Paleartico, nell'Indomalesia e nell'Australasia.\nIn Europa \u00e8 presente solo \"Curtonotum anus\", specie il cui areale si estende anche all'Asia. La sua presenza \u00e8 segnalata anche in Italia, nel nord e nella penisola."}
{"id": "2830937", "revid": "287204", "url": "https://it.wikipedia.org/wiki?curid=2830937", "title": "Oyama Iwao", "text": ""}
{"id": "2830938", "revid": "300067", "url": "https://it.wikipedia.org/wiki?curid=2830938", "title": "Evangelos Koronios", "text": ""}
{"id": "2830939", "revid": "112014308", "url": "https://it.wikipedia.org/wiki?curid=2830939", "title": "Festival Oriente Occidente", "text": "Il Festival Oriente Occidente \u00e8 una manifestazione internazionale di danza contemporanea che si svolge prevalentemente nella citt\u00e0 di Rovereto tra la fine di agosto e gli inizi di settembre.\nStoria.\nOriente Occidente \u00e8 nato a Rovereto, in Trentino, agli inizi degli anni '80. L'idea nacque nel 1981 quando il circolo culturale \"Il Leno\" organizz\u00f2 una manifestazione del titolo \"Rovereto Teatromusica 81\" curata artisticamente da Franco Cis.\nIl festival, \"pioniere\" all'interno del panorama italiano, apr\u00ec una nuova opportunit\u00e0 alla danza coinvolgendo grandi nomi della danza tradizionale e contemporanea.\nNegli anni ha ospitato varie produzioni o prime europee o nazionali di compagnie e artisti significativi sulla scena artistica.\nLa critica Leonetta Bentivoglio ha scritto: \"Oriente Occidente rimarca con orgoglio la propria vocazione agli scambi e agli incontri con identit\u00e0 culturali diverse\".\nOrganizzazione.\nLa direzione artistica del festival sino al 2017 \u00e8 stata di Lanfranco Cis e Paolo Manfrini, quest'ultimo scomparso nel 2018. Intento del festival \u00e8 uscire dagli spazi teatrali tradizionali ed invadere la citt\u00e0. \nOltre agli spettacoli in programmazione il festival organizza laboratori per danzatori professionisti e non di danza contemporanea, danza moderna, tango e flamenco, danza africana, hip hop e break dance, danza educativa, dance ability, danza interattiva, danza corale, danza mediorientale araba ed egizia, percussioni corporee, Kathak, pizzica e taranta, danza terapia, feldenkreist, yoga, contact improvisation, laboratori creativi e incontri, inoltre vengono preparati convegni ed incontri con coreografi, artisti e personalit\u00e0 nell'ambito della danza e della cultura.\nAlcune edizioni con protagonisti del Festival.\nEd. 1981: Michael Aspinall (Inghilterra), Cathy Berberian e Bruno Canino (USA-Italia), Paolo Conte (Italia), Hagint Vartanian (Iran), Antonio Liviero (Italia), Sanjukta Panigrahi (India)\nEd. 1989: Altroteatro (Italia), Kalamandalam (India), Carbone 14 (Canada), Elsa Wolliaston Steve Lacy (Nigeria- USA), Germaine Marie Pentecote Acogny (Senegal)\nEd. 1992: Castafiore (Francia),Tang\u00f9eros (Argentina), Ris Et Danceries/Francia,-Ensemble Shiraz/Iran, Mongolia Folk Song and Dance Company Mandukhai (Mongolia), Guo Yue Group (Cina)\nEd. 1997: Compagnia Abbondanza-Bertoni (Italia), Shobana Jeayasingh Dance Company (Inghilterra), Ricochet Dance Company (Inghilterra), Companhia Paulo Riberio (Portogallo), Compagnie Quat'Zarts-Catherine Berbessou (Francia), Trisha Brown Company (USA)\nEd. 2004: Bud-Blumenthal (Belgio), Luis-Filippe Demers (Canada/Germania), Alias Compagnie (Svizzera), Streb (USA), Ersilia Danza (Italia), Shen Wei Dance Arts (USA/Cina) Ennesima (Italia/Belgio), Shen Wei Dance Arts (USA/Cina), Bandaloop (USA)\nEd. 2016: Spinn (Svezia), Ballet National de Marseilla (Francia), Ariadone (Francia), Nofit State and Motionhouse (Inghilterra)"}
{"id": "2830940", "revid": "1543377", "url": "https://it.wikipedia.org/wiki?curid=2830940", "title": "Chsh", "text": "Il comando chsh (change shell) che si trova nei sistemi operativi Unix e Unix-like permette di modificare la shell di login, ovvero la shell predefinita che si presenta all'utente al momento dell'accesso al sistema. Le shell valide utilizzabili sono elencate generalmente nel file /etc/shells.\nSintassi.\n #chsh [-s shell_di_login] [utente]\nIl seguente comando:\n echo $0\nrestituisce il nome della shell di login corrente.\nPer visualizzare il percorso della shell, utilizzare:\n echo $SHELL"}
{"id": "2830942", "revid": "21880", "url": "https://it.wikipedia.org/wiki?curid=2830942", "title": "Serapias aphroditae", "text": ""}
{"id": "2830943", "revid": "21880", "url": "https://it.wikipedia.org/wiki?curid=2830943", "title": "Serapias mastiana", "text": ""}
{"id": "2830944", "revid": "124837775", "url": "https://it.wikipedia.org/wiki?curid=2830944", "title": "HMS Conqueror (S48)", "text": "L'HMS \"Conqueror\" (Pennant number S48) \u00e8 stato un sottomarino classe Churchill che serv\u00ec nella Royal Navy britannica tra il 1971 ed il 1990. Venne costruito nei cantieri Cammell Laird di Birkenhead. Fino ad oggi (2010), \u00e8 stato l'unico sottomarino nucleare ad aver ingaggiato una nave nemica con i siluri, colpendo l'incrociatore argentino \"General Belgrano\" con due siluri Mark 8 durante la guerra delle Falkland. L'unico altro sottomarino ad aver affondato una nave da guerra dalla fine della seconda guerra mondiale \u00e8 stato il pachistano \"Hangor\".\nServizio.\nIl \"Conqueror\" \u00e8 stata la terza unit\u00e0 della sua classe, seguendo nell'ordine il \"Churchill\" e il \"Courageous\". Lo scopo principale di questa classe di sottomarini era di fronteggiare la minaccia sovietica sul mare, controllando il passaggio dei sommergibili nucleari avversari nell'Atlantico.\nAgli ordini del Comandante Chris Wreford-Brown, partecip\u00f2 alla guerra delle Falkland, salpando dalla base navale di Faslane il 3 aprile 1982, giorno successivo all'invasione argentina delle isole. Il \"Conqueror\" giunse nella Zona di esclusione attorno alle Falkland ventuno giorni dopo, con l'ordine di perlustrare l'area in cerca di unit\u00e0 di superficie nemiche, in particolare la portaerei ARA \"Veinticinco de Mayo\" e l'incrociatore leggero ARA \"General Belgrano\". Il 30 aprile avvist\u00f2 l'incrociatore a sudovest delle isole, appena fuori della Zona di esclusione imposta dai britannici per proteggere il proprio gruppo da battaglia, mentre la \"Veinticinco de Mayo\" era in avvicinamento da nord.\nIl Contrammiraglio Woodward, comandante delle forze britanniche, chiese al governo il permesso di affondare l'incrociatore nemico, che venne accordato dopo alcune discussioni. Nel frattempo l'unit\u00e0 argentina si era per\u00f2 allontanata dalle Falkland, a causa del mancato arrivo della portaerei. La ragione data per spiegare l'attacco fu il timore di essere oggetto di un attacco a tenaglia da parte dell'incrociatore da sud e della portaerei da nord. Inoltre il \"Belgrano\" sarebbe potuto sfuggire al \"Conqueror\" attraversando una zona di bassi fondali, tornando poi in direzione delle altre navi britanniche.\nIl 2 maggio quindi il \"Conqueror\" lanci\u00f2 sull'incrociatore nemico tre siluri, due dei quali andarono a segno. Venti minuti dopo l'impatto la nave inizi\u00f2 ad affondare, venendo quindi abbandonata dall'equipaggio. A causa di un guasto elettrico la nave non riusc\u00ec neanche ad inviare un Mayday; a causa di questa mancanza e della scarsa visibilit\u00e0 i due cacciatorpediniere di scorta non si resero conto dell'accaduto per alcune ore. In totale rimasero uccisi 323 uomini. Nei giorni successivi all'attacco, l'unit\u00e0 dovette evitare i tentativi di individuazione da parte della Fuerza A\u00e9rea Argentina. Il \"Conqueror\" non partecip\u00f2 ad altre azioni belliche, rimanendo per\u00f2 nella zona e fornendo preziosi dati sui movimenti degli aerei argentini in partenza dal continente sudamericano.\nDopo la fine della guerra il \"Conqueror\" torn\u00f2 alla base di Faslane, esponendo il Jolly Roger, come di consuetudine nella Royal Navy in seguito ad un colpo andato a segno. L'unit\u00e0 partecip\u00f2 ad altre azioni di guerra ( guerra fredda Navi da guerra - 07 Le navi da combattimento della Guerra Fredda - YouTube) e venne radiata nel 1990. Il periscopio e la cabina del Comandante sono visibili nel museo della Royal Navy a Gosport."}
{"id": "2830945", "revid": "599013", "url": "https://it.wikipedia.org/wiki?curid=2830945", "title": "Steve Hansell", "text": ""}
{"id": "2830947", "revid": "77594", "url": "https://it.wikipedia.org/wiki?curid=2830947", "title": "HMS Conqueror (S 48)", "text": ""}
{"id": "2830952", "revid": "2231827", "url": "https://it.wikipedia.org/wiki?curid=2830952", "title": "Operazione Herring", "text": "Loperazione Herring (in italiano: Aringa) fu un'operazione di infiltrazione e sabotaggio effettuata dalla notte del 20 aprile al 23 aprile 1945 dalle forze alleate e cobelligeranti nell'Italia settentrionale, a sud del fiume Po, allora nel territorio della Repubblica Sociale Italiana.\nL'operazione Herring \u00e8 ricordata come l'unico aviolancio di guerra effettuato in Italia nella storia dei paracadutisti italiani.\nContesto.\nPrima dello sfondamento della linea gotica, nel marzo 1945 il comando anglo-statunitense pens\u00f2 di ostacolare il ritiro dell'esercito nazista prima che questo attraversasse il fiume Po, al di l\u00e0 del quale avrebbe potuto assestarsi. Scopo dell'operazione fu di creare confusione e panico per circa 36 ore nelle retrovie tedesche e anche quella di mettere al sicuro i ponti e le strade principali, al fine di agevolare l'avanzata degli alleati.\nNon disponendo in Italia di forze necessarie allo scopo, il comando alleato selezion\u00f2 un gruppo di 226 paracadutisti italiani, gi\u00e0 dipendenti del XIII corpo d'armata britannico, di cui 109 facenti parte delle truppe di fanteria del reggimento \"Nembo\" (Gruppo di Combattimento Folgore) e 117 dello \"Squadrone F\" (Folgore) (eredi delle divisioni paracadutisti Folgore e Nembo). Prima del lancio, tutti i paracadutisti italiani selezionati (che non effettuavano pi\u00f9 lanci dall'8 settembre 1943) parteciparono ad un veloce addestramento tenuto a Gioia del Colle al fine di prendere confidenza con il paracadute inglese e ad un corso per sabotatori organizzato dall'Italian Special Air Service (ISAS).\nI paracadutisti, comandati dal capitano Carlo Francesco Gay e dal tenente Guerrino Ceiner, vennero organizzati in 26 pattuglie di 6-8 uomini (eccezionalmente 12-16), a cui fu assegnato una zona di lancio ciascuna, situata all'interno di un triangolo avente per vertici Ferrara, Mirandola e Ostiglia, con baricentro a Poggio Rusco. Alla centuria Nembo venne assegnata la porzione nord (tra Poggio Rusco ed Ostiglia-Revere), mentre allo Squadrone F l'area inclusa fra Mirandola, Medolla, San Felice sul Panaro e Finale Emilia.\nEquipaggiamento.\nOgni pattuglia era dotata di una mitragliatrice Bren e due mitra Sten, mentre ogni paracadutista era armato con una pistola Beretta o un revolver Smith &amp; Wesson, mitra Beretta MAB 38 da 400 munizioni, bombe a mano, bombe esplosive incendiarie e illuminanti, pistola di segnalazione Very, pugnale da combattimento \"Fairbairn and Sykes\", coltello a serramanico, esplosivo al plastico, micce con congegni a strappo e a precisione, capsule, pinze, scatola di nerofumo, morfina e siringhe, bussola, oltre a viveri e generi di conforto per due giorni.\nLe mappe dell'operazione, in scala 1:50.000, furono consegnate poco prima del lancio.\nIl lancio.\nIl comando inglese avvi\u00f2 i movimenti il 19 aprile 1945, quando il maggiore britannico Alan Ramsay tenne a rapporto i comandanti della missione.\nAlle 18:00 del 20 aprile 1945 i paracadutisti italiani salirono a Castiglioncello sugli autocarri diretti all'aeroporto di Rosignano (Livorno), dove furono imbarcati su 14 aerei Douglas C-47 Dakota/Skytrain statunitensi dello U.S. 64th Troop Carrier Group., che partirono tra le 20:45 e 21:15.\nLa massiccia difesa contraerea dei tedeschi ostacol\u00f2 gli aerei, condotti da piloti statunitensi senza esperienza in lanci notturni o che avevano pilotato solo semplici aerei cargo, che furono costretti a modificare il piano di volo oppure a volare pi\u00f9 velocemente: per tale motivo alcuni dei lanci, effettuati a 300-1.000 metri di altitudine, furono effettuati parzialmente in maniera errata, cosicch\u00e9 in alcuni casi i militari vennero sparpagliati in gruppi piccoli anche di soli 2-4 uomini e a una distanza fino a 40\u00a0km dal punto di atterraggio. Ad ogni modo, il risultato di questo \"errore\" non fece altro che aumentare ulteriormente il panico fra i tedeschi, che a quel punto credettero di essere attaccati da migliaia di paracadutisti lanciati ovunque.\nLe zone di lancio furono:\nL'aereo su cui volava il maggiore Alan Ramsay (capo missione), che avrebbe dovuto lanciare due pattuglie sulla base aerea di Poggio Renatico, non riusc\u00ec ad individuare la zona di lancio a causa della fitta contraerea nemica e dovette rientrare, nonostante le forti proteste dei paracadutisti italiani.\nLe azioni.\nNelle notti del 20, 21, 22 e 23 aprile 1945 vennero effettuate varie azioni di guerriglia e sabotaggio alle spalle dell'esercito tedesco fortificato nella Linea Gotica 2.\nQuella che doveva essere guerriglia si trasform\u00f2 invece in una dura battaglia che port\u00f2 alla conquista di 3 ponti, alla distruzione di una polveriera, 44 automezzi blindati, corazzati o protetti, al taglio di 77 linee telefoniche, con in aggiunta (assieme ai partigiani) l'uccisione di 481 tedeschi ed alcuni elementi della milizia, e la cattura di almeno 2083 prigionieri. Le perdite italiane (esclusi i partigiani) furono di 30 morti, e 12 feriti (pi\u00f9 un morto britannico); la discrepanza tra morti e feriti si spiega anche perch\u00e9 l'ordine per i tedeschi era di non fare prigionieri, e di considerare come banditi partigiani e badogliani. Va per\u00f2 detto che non appena questo ordine giunse a conoscenza degli uomini della Nembo alcuni di essi attuarono verso i tedeschi lo stesso trattamento. Le truppe italiane furono quindi raggiunte da reparti alleati (e ulteriori formazioni partigiane) favorendo il forzamento del Po, a parte il supporto di poche decine di partigiani avevano dovuto combattere da soli fino alla tarda serata del 20 aprile in condizioni di nettissima inferiorit\u00e0 numerica.\nNel complesso i paracadutisti in tre giorni di aspri combattimenti portarono a termine la loro missione catturando circa 2000 soldati nemici, attaccando colonne tedesche, minando 7 strade di grande traffico, distruggendo 77 linee telefoniche, salvando alcuni ponti utili agli alleati e soprattutto provocando grande panico nelle retrovie del nemico. Le perdite totali tra le pattuglie dello Squadrone F e del Nembo ammontarono a 21 caduti, 14 feriti e 10 dispersi pari a circa 20% delle forze impiegate.\nCombattimento di Ca' brusada.\nQuattordici par\u00e0 italiani atterrarono sulle vaste campagne di Dragoncello, una frazione del paese di Poggio Rusco e in quella contigua del Dosso dell'Inferno una frazione del paese di Magnacavallo in provincia di Mantova dove i tedeschi avevano creato un ospedale militare. Essi si misero subito all'opera e catturarono due soldati tedeschi, ma furono scoperti da una ventina di soldati nemici. I paracadutisti tentarono di trovare un posto dove nascondersi e fuggirono verso il centro abitato della frazione, dopo circa 500 metri cambiarono direzione e si avviarono verso una strada ghiaiosa e stretta, dove trovarono rifugio in una casa abitata da due civili, ma i tedeschi li scoprirono ed entrarono in casa. Subito si verific\u00f2 un vero e proprio scontro all'interno di una sola abitazione trasformata in campo di battaglia, che si concluse tragicamente: morirono tutti e 14 i paracadutisti italiani assieme a 16 soldati tedeschi e ai due civili. L'edificio venne in seguito incendiato e proprio da questo prende il nome lo scontro a fuoco, difatti \"Ca' brusada\" nel dialetto locale significa \"casa bruciata\".\nTra gli italiani rimase vittima dello scontro il sottotenente Franco Bagna, il cui coraggio gli valse dopo la morte una medaglia d'oro al valor militare.\nOggi quella strada stretta e ghiaiosa non \u00e8 cambiata dal punto di vista estetico, ma porta il nome di Franco Bagna. A 1\u00a0km, nel punto dove i 14 paracadutisti toccarono terra, si trova il monumento nazionale dedicato all'operazione Herring. L'azione di Ca' brusada fu poco incisiva sul piano generale, perch\u00e9 lo stesso giorno, il 23 aprile del 1945, gli Alleati entrarono a Poggio Rusco e liberarono il paese.\nRicordo.\nIl memoriale dell'operazione (realizzato nel 1960) e l'ara dei paracadutisti d'Italia (inaugurata il 30 aprile 1965) si trovano nella frazione di Dragoncello, nel comune mantovano di Poggio Rusco. Tra la fine degli anni 1960 e la met\u00e0 degli anni 1970 venne edificata la chiesa della Beata Vergine Maria Ausiliatrice e santa Maria Maddalena, progettata dall'architetto Lino Morselli con un'originale forma che ricorda due mani slanciate verso il cielo da cui scesero i paracadutisti, raffigurati anche nelle grande vetrata.\nA poca distanza (circa 1,8\u00a0km), in localit\u00e0 Fienil dei Frati in comune di Sermide e Felonica si trova un altro monumento dedicato ai quattro paracadutisti inizialmente dati per dispersi.\nUna lapide \u00e8 presente nel castello di Poggio Renatico, mentre un'altra si trova nel fondo Sant'Andrea di Ponte Rodoni.\nA Maccaretolo di San Pietro in Casale una targa ricorda la medaglia d'argento Aristide Arnaboldi e la medaglia d'oro Amelio De Juliis, quest'ultimo uno dei pi\u00f9 giovani paracadutisti italiani decorati con la medaglia d'oro.\nAnnualmente si svolge a Dragoncello una commemorazione dei caduti, con lancio di paracadutisti e rievocazioni storiche.\nNella vicina citt\u00e0 di Felonica \u00e8 stato realizzato il museo della seconda guerra mondiale del fiume Po, con fotografie e cimeli.\nIl 18 aprile 2015, in occasione delle manifestazioni per il 70\u00ba anniversario, \u00e8 stato inaugurato a Gavello (frazione di Mirandola) il parco comunale \"Operazione Herring\" sito in via Fiorano.\nIl 2 giugno 2017 \u00e8 stato inaugurato a Ravarino il monumento ai Paracadutisti d'Italia in memoria dell'operazione Herring."}
{"id": "2830954", "revid": "124471066", "url": "https://it.wikipedia.org/wiki?curid=2830954", "title": "Milan Tomi\u0107", "text": ""}
{"id": "2830956", "revid": "287204", "url": "https://it.wikipedia.org/wiki?curid=2830956", "title": "Milan Tomic", "text": ""}
{"id": "2830958", "revid": "712828", "url": "https://it.wikipedia.org/wiki?curid=2830958", "title": "Zokugaku Chameleons", "text": ""}
{"id": "2830960", "revid": "339392", "url": "https://it.wikipedia.org/wiki?curid=2830960", "title": "V-Cube 6", "text": ""}
{"id": "2830963", "revid": "2096950", "url": "https://it.wikipedia.org/wiki?curid=2830963", "title": "Accademia degli Incolti", "text": "L'Accademia degli Incolti \u00e8 stata un'istituzione fondata il 10 dicembre 1658 da padre Giuseppe Pennazzi presso il Collegio Nazareno di Roma, con intenti scientifici, letterari ed artistici, da principio per interessi d'integrazione della didattica. L'Accademia \u00e8 a Roma, ospitata all'interno del Palazzo del Collegio Nazareno in Via del Nazareno.\nI membri dell'Accademia, in origine allievi del Collegio Nazareno, si riunivano per comporre e recitare poesie, poi anche saggi in prosa. Al loro accoglimento nel sodalizio dovevano donare un quadro simboleggiante i loro proponimenti pel futuro: i quadri conservati hanno formato la quadreria depositata presso il collegio.\nNe conosciamo l'organizzazione grazie al manoscritto del 1665-1666: le cariche ufficiali, elettive e di durata annuale, erano il \"principe\", due \"assistenti\", un \"soprintendente\" e un \"segretario\"; il \"direttore scolopio\" era nominato dal rettore del collegio. Protettrice dell'accademia era la Vergine di Loreto. I componimenti poetici e letterari, gli studi e le memorie scientifiche venivano conservate.\nNel 1741 l'accademia venne dichiarata \"colonia\" dell'accademia dell'Arcadia.\nSub\u00ec un'interruzione durante la giacobina Repubblica Romana, quando molti accademici ricoprirono delle magistrature, mentre oper\u00f2 nella Roma co-capitale dell'Impero Napoleonico, allorch\u00e9 il Collegio Nazareno fu aggregato, pur mantenendosi autonomo, all'Universit\u00e0 Imperiale. Dopo che Roma divenne Capitale del Regno d'Italia, nel 1870, l'Accademia svolse i suoi lavori sino al 1898, quando vennero sospesi.\nLa ricostituzione.\nSecondo alcune fonti l'accademia venne ricostituita nel 1978, con annessa attivit\u00e0 editoriale, dapprima in proprio poi dal 1978 al 1996 poi a una omonima societ\u00e0 controllata omonima, quindi dal 2004 al 2017 alla Gaffi editore, dal 2018 le sue pubblicazioni tornano nella sua gestione in coedizione con le Edizioni Italo Svevo.. L'Accademia, oggi, \u00e8 riconosciuta dal Ministero delle Finanze come Onlus. Essa si occupa di varie questioni sociali, quali la promozione dei diritti umani e la lotta all'usura e ad ogni forma di disagio economico; organizza incontri culturali di vario genere, ispirati al rispetto di tutte le credenze religiose, alla libert\u00e0 di pensiero e di ricerca filosofica e scientifica, all'educazione dei sentimenti dell'anima, all'illuminazione ed elevazione dello spirito.\nGli Incolti hanno contribuito alla catalogazione dei libri antichi della biblioteca del Collegio Nazareno e alla ristampa anastatica di diverse cinquecentine e seicentine conservate nel fondo antico e nel fondo Maffuto. Le edizioni dell'Accademia riguardano argomenti scientifici, letterari, artistici e sociali. Il 27 maggio 2021, per ottemperare alle norme di legge relative agli enti del terzo settore, l'assemblea dei soci ha adeguato lo statuto sostituendo la figura del Principe (rappresentante legale) con quella del Rettore."}
{"id": "2830965", "revid": "594360", "url": "https://it.wikipedia.org/wiki?curid=2830965", "title": "Anelletti al forno", "text": "Gli anelletti al forno sono un tipo di pasta al forno chiamata appunto pasta al forno in Sicilia tipica di Palermo e della sua provincia ma diffusi anche nel resto della Sicilia.\nCaratteristiche.\nGli anelletti si possono trovare sia negli esercizi commerciali, dai ristoranti alle tavole calde, dalle friggitorie ai bar con gastronomie, ma vengono consumati molto in ambito familiare soprattutto nelle giornate di festa per via della lunga preparazione richiesta.\nLa pasta che si usa per preparare le teglie di pasta al forno sono appunto degli anelletti (pasta a forma di anello) di circa un centimetro e con uno spessore simile a quello del bucatino. Alla base di tale piatto \u00e8 un particolare rag\u00f9 simile a quello bolognese, che nel palermitano anche nella versione classica del rag\u00f9 alla bolognese viene quasi sempre fatta con l'aggiunta di piselli. Tra le numerose varianti di questo modo di preparazione, alcune prevedono l'uso di prosciutto, dell'uovo sodo nella farcitura interna, altre della mozzarella, altre ancora del pecorino. In alcune gastronomie si pu\u00f2 trovare anche in monoporzioni, dette localmente \"timballetti\", che vengono preparate in recipienti d'alluminio a forma di tronco di cono."}
{"id": "2830966", "revid": "339392", "url": "https://it.wikipedia.org/wiki?curid=2830966", "title": "V-Cube 7", "text": ""}
{"id": "2830967", "revid": "599013", "url": "https://it.wikipedia.org/wiki?curid=2830967", "title": "L\u00e1zaro Borrell", "text": "\u00c8 il fratello di Leonor Borrell."}
{"id": "2830968", "revid": "287204", "url": "https://it.wikipedia.org/wiki?curid=2830968", "title": "Lazaro Borrell", "text": ""}
{"id": "2830969", "revid": "300067", "url": "https://it.wikipedia.org/wiki?curid=2830969", "title": "L\u00e1zaro Borrell Hern\u00e1ndez", "text": ""}
{"id": "2830970", "revid": "287204", "url": "https://it.wikipedia.org/wiki?curid=2830970", "title": "Lazaro Borrell Hernandez", "text": ""}
{"id": "2830973", "revid": "83531", "url": "https://it.wikipedia.org/wiki?curid=2830973", "title": "Giro di Svizzera 1958", "text": "Il Giro di Svizzera 1958, ventiduesima edizione della corsa, si svolse dall'11 al 18 giugno 1958, per un percorso totale di 1 511\u00a0km con partenza e arrivo dalla citt\u00e0 di Zurigo. Il corridore italiano Pasquale Fornara si aggiudic\u00f2 la corsa concludendo in 40h39'41\".\nAl via si presentarono 56 atleti. I ciclisti arrivati al traguardo finale furono 43, mentre 16 si ritirarono, con una percentuale di arrivi pari al 73%."}
{"id": "2830976", "revid": "712828", "url": "https://it.wikipedia.org/wiki?curid=2830976", "title": "Shinry\u016bji Naga", "text": ""}
{"id": "2830977", "revid": "287204", "url": "https://it.wikipedia.org/wiki?curid=2830977", "title": "Francisco Arrue", "text": ""}
{"id": "2830978", "revid": "287204", "url": "https://it.wikipedia.org/wiki?curid=2830978", "title": "Francisco Arru\u00e8", "text": ""}
{"id": "2830979", "revid": "125869800", "url": "https://it.wikipedia.org/wiki?curid=2830979", "title": "Luigi Crespellani", "text": "Biografia.\nGi\u00e0 Sindaco di Cagliari nel 1946 e definito \"Sindaco della ricostruzione\", il 31 maggio del 1949 divenne il primo Presidente della Giunta Regionale della Sardegna, carica che mantenne fino al 7 gennaio 1954. In seguito diresse il Credito Industriale Sardo. Fu eletto per due legislature al Senato della Repubblica dal 1958 al 1967, anno della sua morte."}
{"id": "2830980", "revid": "288300", "url": "https://it.wikipedia.org/wiki?curid=2830980", "title": "Francisco Esteban Arru\u00e9 Pardo", "text": ""}
{"id": "2830981", "revid": "1776051", "url": "https://it.wikipedia.org/wiki?curid=2830981", "title": "The Mantle", "text": "The Mantle \u00e8 un album del gruppo musicale statunitense Agalloch, pubblicato nel 2002 dalla The End Records."}
{"id": "2830987", "revid": "712828", "url": "https://it.wikipedia.org/wiki?curid=2830987", "title": "Seibu Wild Gunmen", "text": ""}
{"id": "2830988", "revid": "287204", "url": "https://it.wikipedia.org/wiki?curid=2830988", "title": "Herald Sun Tour", "text": "L'Herald Sun Tour (conosciuta anche come Jayco Herald Sun Tour) \u00e8 una corsa a tappe maschile di ciclismo su strada che si svolge annualmente nello stato di Victoria, in Australia. Fondato nel 1952, dal 2005 al 2011 ha fatto parte del circuito UCI Oceania Tour come evento di classe 2.1.\nStoria.\nLa prima edizione della corsa risale al 1952, e vide vincitore il corridore di casa Keith Rowley. I ciclisti australiani dominarono le prime trenta edizioni, fino a quando la gara cominci\u00f2 ad attirare anche numerosi atleti stranieri. A partire dal 2013 l'organizzazione decise di spostare la competizione a gennaio (in precedenza la corsa si teneva in ottobre).\nAlbo d'oro.\n\"Aggiornato all'edizione 2020.\""}
{"id": "2830991", "revid": "287204", "url": "https://it.wikipedia.org/wiki?curid=2830991", "title": "Velvet Assassin", "text": "Velvet Assassin (precedentemente noto come: \"Sabotage\") \u00e8 un videogioco stealth per Xbox 360, Microsoft Windows e macOS, commercializzato in Nord America il 28 aprile 2009.\nIl giocatore prende il controllo di Violette Summer, una bellissima ma letale spia in missione oltre le linee nemiche senza supporto o sostegno da parte del governo britannico. Il gioco \u00e8 ispirato alla vera storia del agente segreto e sabotatrice della seconda guerra mondiale Violette Szabo. il giocatore prender\u00e0 il ruolo di Violette Summer nel momento in cui andr\u00e0 oltre le linee nemiche per arrestare la macchina da guerra tedesca.\nTrama.\nNata a Dorset, Violette Summer \u00e8 cresciuta in una famiglia felice, ed ha avuto una bella infanzia. Inizialmente, inizi\u00f2 a lavorare in un salone di bellezza prima dell'inizio della guerra, che la convinse poi a spostarsi a Londra ed unirsi all'industria bellica. Non dovette aspettare troppo per essere notata dai Servizi Segreti; era bella, atletica e aveva grande attenzione per i dettagli. Fu solo una formalit\u00e0 quando fu reclutata dal MI6 durante le ore pi\u00f9 buie della Gran Bretagna. Violette perse una zia durante uno dei primi bombardamenti della Luftwaffe inoltre, perse anche il marito, pilota della RAF in battaglia. Tuttavia, Summer era dotata di una forte personalit\u00e0, \u00e8 utilizzo queste dolorose esperienze per darle la volont\u00e0 di continuare le sue missioni di spia per l'MI6.\nSummer riusc\u00ec a compiere diverse missioni prima di venire gravemente ferita da un cecchino tedesco, in una missione per uccidere Kamm, un ufficiale dell'intelligence militare. In stato di coma in un ospedale in Francia, Violette rivive momenti chiave in una serie di flashback. Quindi la maggior parte del gioco prende luogo durante questi flashback. Le missioni includono far saltare un deposito di carburante sulla Linea Maginot, l'assassinio di un colonnello in una cattedrale di Parigi, il furto di documenti e la segnalazione di un bunker per sottomarini ai bombardieri alleati diretti ad Amburgo durante l'operazione Gomorrah, e il ritrovamento di tre agenti segreti a Varsavia. Nelle fogne di Varsavia, Violette trova una dei agenti, seriamente ferito (e lo riduce al silenzio) e un altro morto per avvelenamento da cianuro, ma il terzo agente viene catturato; muovendosi attraverso il ghetto di Varsavia, dove i residenti vengono continuamente puniti o uccisi, Violette raggiunge la prigione della Gestapo a Pawiak per poter dare il cianuro all'ultimo agente. Attraverso le sue memorie, nelle scene dell'ospedale, possono essere visti due uomini discutere se tenere Violette viva, e consegnarla alle SS, o ucciderla per salvarla dalle torture che avrebbe se catturata dai nazisti. La sua locazione viene per\u00f2 rivelata, Violette si sveglia dal coma per scoprire che i soldati nazisti stanno attaccando l'ospedale. Scappata dall'ospedale, Violette trova gli abitanti del villaggio uccisi dalla Brigata Dirlewanger, una brutale unit\u00e0 SS di detenuti, l'unit\u00e0 ha rinchiuso alcuni abitanti in una chiesa, e poi ha dato fuoco alla stessa. Violette prova a liberare i villaggeri, ma a causa della troppa emozione, collassa. Il comandante dell'unit\u00e0 tedesca viene rivelato essere Kamm, la cui faccia \u00e8 per met\u00e0 ustinata a causa del precedente tentativo di assassinio di Violette. Nei crediti finali, Violette viene mostrata con i suoi vestiti da ospedale in piedi su una scogliera mentre osserva un aereo tedesco.\nModalit\u00e0 di gioco.\nIl gameplay \u00e8 simile alla serie \"Splinter Cell\" della Ubisoft. Quando il gioco inizia, Violette viene vista dall'alto, giacendo in un letto d'ospedale dopo una missione andata male. Sono presenti siringhe di morfina sparse sul letto, e l'influsso di droghe nel suo organismo gli crea una serie di sogni che raccontano le sue passate missioni. Il giocatore deve nascondersi nelle ombre per evitare di farsi vedere. In quanto a gioco di base stealth, le luci hanno un ruolo importante. L'HUD d\u00e0 al giocatore una silhouette di Violette che pu\u00f2 essere in uno dei tre stati. Viola significa che \u00e8 nascosta nell'oscurit\u00e0 ed \u00e8 invisibile ai nemici. Bianco significa che \u00e8 esposta alla luce, ma non ancora avvistata. Rossa significa che \u00e8 stata avvistata e i nemici la stanno cercando. Se avvistata, potr\u00e0 scegliere se combattere contro le guardie o scappare.\nIn alcune zone Violette avr\u00e0 bisogno di maschere anti-gas per attraversare zone piene di gas velenoso.\nIl gioco include anche una speciale modalit\u00e0 chiamata \"modalit\u00e0 morfina\". Quando \u00e8 attivata, Violette viene mostrata nei suoi vestiti d'ospedale con macchie di sangue sullo schermo. Per una quantit\u00e0 limitata di tempo, Violette potr\u00e0 uccidere ogni guardia allertata e scappare. Il giocatore ha una quantit\u00e0 limitata di \"modalit\u00e0 morfina\". Il gioco occasionalmente fa uso di \"travestimo furtivo\" in cui Violette acquisisce una uniforme SS femminile, in punti predefiniti nel gioco. Quando Violette indossa l'uniforme da SS, le guardie non la identificheranno come una minaccia a meno che essa non si avvicini troppo, o esegua azioni sospette, come impugnare un'arma.\nLe abilit\u00e0 di Violette possono essere aumentate trovando una serie di oggetti collezionabili nascosti nell'ambiente. Una volta che il giocatore raggiunge 1,000 punti esperienza, le sue abilit\u00e0 possono essere aumentate in una delle tre vie possibili: Se incrementare lo Stealth (furtivit\u00e0), Morfina o Forza. Il giocatore pu\u00f2 aumentare le abilit\u00e0 in base al proprio stile di gameplay."}
{"id": "2830992", "revid": "47767", "url": "https://it.wikipedia.org/wiki?curid=2830992", "title": "Lelio", "text": "Origine e diffusione.\nRiprende il \"cognomen\" romano \"Laelius\", portato dai membri della \"gens Laelia\", di origine sostanzialmente ignota; tra i vari termini con i quali si \u00e8 ipotizzata una connessione, si possono citare \"laevus\" (\"sinistro\"), oppure i greci \u03bb\u03ac\u03bb\u03bf\u03c2 (\"lalos\", \"loquace\", da \u03bb\u03b1\u03bb\u03ad\u03c9, \"laleo\", \"parlare\", \"chiacchierare\") ed \u1f25\u03bb\u03b9\u03bf\u03c2 (\"h\u1e17lios\", \"sole\"), mentre altre fonti propongono un'origine etrusca.\nIn alcuni casi, pu\u00f2 anche rappresentare un ipocoristico di altri nomi che finiscono in \"-elio\" o \"-elia\", come Aurelio, Cornelio, Amelia, Ofelia e via dicendo.\nVenne reso celebre dalla figura di Gaio Lelio, a cui Cicerone dedic\u00f2 il dialogo \"Laelius de amicitia\", e nella Commedia dell'arte e nel teatro goldoniano il nome \u00e8 diventato tipico dello stereotipo dell'innamorato. In Italia, dove \u00e8 in uso dal Rinascimento ha avuto pi\u00f9 fortuna al femminile, grazie anche ad un romanzo omonimo di George Sand, ma in epoca moderna rimane comunque scarsamente diffuso. Sempre il femminile \u00e8 stato occasionalmente usato in Irlanda per \"tradurre\" in inglese il nome \"L\u00edadan\".\nOnomastico.\nL'onomastico si pu\u00f2 festeggiare il 27 giugno in memoria di san Lelio, martire spagnolo; al femminile si ricorda invece santa Lelia (in irlandese \"Liadhain\"), principessa e religiosa, commemorata il 12 agosto (in precedenza l'11)."}
{"id": "2830993", "revid": "288300", "url": "https://it.wikipedia.org/wiki?curid=2830993", "title": "Ivo Alexis Basay Hatibovic", "text": ""}
{"id": "2830996", "revid": "288300", "url": "https://it.wikipedia.org/wiki?curid=2830996", "title": "Claudio Andr\u00e9s Bravo Mu\u00f1oz", "text": ""}
{"id": "2830999", "revid": "288300", "url": "https://it.wikipedia.org/wiki?curid=2830999", "title": "Stephane N'Guema", "text": ""}
{"id": "2831003", "revid": "110157", "url": "https://it.wikipedia.org/wiki?curid=2831003", "title": "NLite", "text": "nLite e vLite sono applicazioni freeware per creare CD di installazione personalizzati di Microsoft Windows 2000, Windows XP, Windows Server 2003 e Windows Vista e Windows 7.\nConsentono agli utenti di personalizzare e rimuovere componenti dal loro disco di installazione di Windows, di integrare pacchetti di aggiornamento e automatizzare il processo di installazione inserendo il codice Product key, la password di amministratore e le impostazioni regionali in anticipo o installare programmi di terze parti automaticamente. nLite supporta Windows 2000, Windows XP e Windows Server 2003, mentre vLite \u00e8 fatto per Windows Vista e funziona parzialmente con Windows Server 2008 e Windows 7.\nProcesso.\nnLite e vLite automatizzano e semplificano il processo di personalizzazione del sistema operativo. Per creare un'installazione personalizzata, in primo luogo si copia il contenuto del disco di installazione originale in una cartella sul computer dell'utente. Poi il software permettere all'utente di rimuovere i componenti di Windows, modificarne le opzioni, di installare Service Pack e aggiornamenti vari o di integrare nuovi driver. Uno degli usi principali \u00e8 quello di rimuovere programmi che di norma non possono essere rimossi da Windows, come Internet Explorer, Windows Movie Maker, e Windows Media Player. Dopo aver applicato le modifiche, il file immagine generato pu\u00f2 essere masterizzato su CD o scritto su una chiavetta USB."}
{"id": "2831004", "revid": "31886", "url": "https://it.wikipedia.org/wiki?curid=2831004", "title": "Al'bert Dem\u010denko", "text": "Prima della dissoluzione dell'Unione Sovietica (1991) ha gareggiato per la nazionale sovietica; ai XVI Giochi olimpici invernali di ha fatto parte della squadra unificata. \u00c8 tra i pochi atleti ad aver partecipato ad almeno sette edizioni dei Giochi olimpici.\n\u00c8 il padre di Viktorija, a sua volta slittinista di alto livello.\nBiografia.\nInizi\u00f2 a gareggiare per la nazionale sovietica nelle varie categorie giovanili nella specialit\u00e0 del doppio, ottenendo, quale miglior risultato, una medaglia d'argento ai campionati mondiali juniores di Winterberg 1990 in coppia con Aleksej Zelenskij.\nA livello assoluto esord\u00ec in Coppa del Mondo nella stagione 1990/91 e, dopo la dissoluzione dell'Unione Sovietica, fece parte della squadra russa. Conquist\u00f2 il primo podio il 17 novembre 1991 nel doppio ad Altenberg (2\u00b0) e la prima vittoria l'8 dicembre 2002 nel singolo ad Oberhof. In totale trionf\u00f2 in diciassette tappe di coppa (comprendendo anche le prove a squadre) e vinse la classifica generale nella specialit\u00e0 del singolo nel 2004/05.\nPartecip\u00f2 a sette edizioni dei Giochi olimpici invernali, facendo segnare, insieme al saltatore giapponese Noriaki Kasai, il record per gli sport invernali (battuto poi da Kasai che raggiunse quota otto a ): l'esordio avvenne ad dove si classific\u00f2 all'ottavo posto nel doppio, a colse la settima piazza nel doppio e la nona nel singolo, quattro anni pi\u00f9 tardi a giunse decimo nel doppio e non riusc\u00ec a portare a termine la gara del singolo; dalla stagione successiva abbandon\u00f2 la specialit\u00e0 biposto e gareggiando nel singolo, sempre relative alle Olimpiadi, ottenne rispettivamente il quinto posto a , la medaglia d'argento a , la quarta posizione a e nuovamente la medaglia d'argento a . In quest'ultima edizione vinse anche l'argento nella gara a squadre, in quella che fu la sua ultima competizione a livello internazionale. Il 22 dicembre 2017 la commissione disciplinare del Comitato Olimpico Internazionale prese atto delle violazioni alle normative antidoping compiute da Dem\u010denko in occasione delle Olimpiadi di So\u010di, annullando conseguentemente i risultati ottenuti, obbligandolo a restituire le medaglie ricevute e proibendogli di partecipare a qualunque titolo a future edizioni dei Giochi olimpici. Successivamente il 1\u00ba febbraio 2018 il Tribunale Arbitrale dello Sport ha accolto il ricorso presentato dall'atleta russo revocando cos\u00ec tutte le sanzioni comminategli dal CIO e restituendogli quindi le medaglie conquistate.\nPrese parte altres\u00ec a quindici edizioni consecutive dei campionati mondiali, aggiudicandosi due medaglie d'argento, entrambe ad Altenberg 2012, nella gara individuale e in quella a squadre; nel doppio invece il suo miglior risultato fu il quarto posto raggiunto ad Altenberg 1996 in coppia con Sem\u00ebn Kolobaev. Nelle rassegne continentali vinse due medaglie d'oro, a Winterberg 2006 ed a Sigulda 2010, e due d'argento nel singolo, una di bronzo nel doppio a Sigulda 1996 con Kolobaev ed altre due d'oro, a Paramonovo 2012 ed a Sigulda 2014, ed una di bronzo nella gara a squadre.\nDopo il ritiro \u00e8 diventato dapprima allenatore della squadra giovanile russa e, successivamente alla vittoria del titolo mondiale di Sem\u00ebn Pavli\u010denko nella quale ha avuto un ruolo importante, \u00e8 stato nominato capo-allenatore della nazionale russa di slittino."}
{"id": "2831006", "revid": "300067", "url": "https://it.wikipedia.org/wiki?curid=2831006", "title": "\u00d3scar Yebra Fern\u00e1ndez", "text": ""}
{"id": "2831008", "revid": "287204", "url": "https://it.wikipedia.org/wiki?curid=2831008", "title": "Oscar Yebra Fernandez", "text": ""}
{"id": "2831010", "revid": "181699", "url": "https://it.wikipedia.org/wiki?curid=2831010", "title": "Madonna di Medjugorje", "text": ""}
{"id": "2831011", "revid": "11959", "url": "https://it.wikipedia.org/wiki?curid=2831011", "title": "Rasoio di Ockam", "text": ""}
{"id": "2831013", "revid": "300067", "url": "https://it.wikipedia.org/wiki?curid=2831013", "title": "Jorge Garbajosa Chaparro", "text": ""}
{"id": "2831014", "revid": "300067", "url": "https://it.wikipedia.org/wiki?curid=2831014", "title": "Jos\u00e9 Luis Galilea Vidaurreta", "text": ""}
{"id": "2831015", "revid": "300067", "url": "https://it.wikipedia.org/wiki?curid=2831015", "title": "Jose Luis Galilea Vidaurreta", "text": ""}
{"id": "2831017", "revid": "300067", "url": "https://it.wikipedia.org/wiki?curid=2831017", "title": "Alejandro Garc\u00eda Reneses", "text": ""}
{"id": "2831018", "revid": "287204", "url": "https://it.wikipedia.org/wiki?curid=2831018", "title": "Pau Gasol Saez", "text": ""}
{"id": "2831019", "revid": "300067", "url": "https://it.wikipedia.org/wiki?curid=2831019", "title": "Roger Grimau Gragera", "text": ""}
{"id": "2831025", "revid": "287204", "url": "https://it.wikipedia.org/wiki?curid=2831025", "title": "Alejandro Gomez Giron", "text": ""}
{"id": "2831027", "revid": "287204", "url": "https://it.wikipedia.org/wiki?curid=2831027", "title": "Iker Iturbe Martinez de Lecea", "text": ""}
{"id": "2831033", "revid": "767487", "url": "https://it.wikipedia.org/wiki?curid=2831033", "title": "Dormont", "text": "Dormont \u00e8 un comune (\"borough\") degli Stati Uniti d'America, nella contea di Allegheny nello Stato della Pennsylvania. Secondo il censimento del 2010 la popolazione \u00e8 di 8.593 abitanti. Venne istituito nel 1909.\nSociet\u00e0.\nEvoluzione demografica.\nLa composizione etnica vede una prevalenza della razza bianca (94,2%) seguita da quella afroamericana (2,1%)."}
{"id": "2831035", "revid": "712828", "url": "https://it.wikipedia.org/wiki?curid=2831035", "title": "NASA Aliens", "text": ""}
{"id": "2831036", "revid": "300067", "url": "https://it.wikipedia.org/wiki?curid=2831036", "title": "Andres Jimenez Fernandez", "text": ""}
{"id": "2831044", "revid": "339392", "url": "https://it.wikipedia.org/wiki?curid=2831044", "title": "Stuttgart-Mercedes", "text": ""}
{"id": "2831054", "revid": "214753", "url": "https://it.wikipedia.org/wiki?curid=2831054", "title": "David Mair", "text": "\u00c8 omonimo del conterraneo David Mair, a sua volta slittinista (ma nella specialit\u00e0 dello slittino su pista naturale) e skeletonista di alto livello.\nBiografia.\nHa iniziato a gareggiare per la nazionale italiana nelle varie categorie giovanili, ottenendo un secondo posto nella classifica finale della Coppa del Mondo giovani nel singolo.\nA livello assoluto ha debuttato in Coppa del Mondo nella stagione 2003/04, ha conquistato il primo podio il 23 gennaio 2009 nella gara a squadre ad Altenberg. In classifica generale, come migliore risultato, vanta l'ottavo posto nel singolo nel 2012/13.\nIn carriera ha preso parte all'edizione dei Giochi olimpici invernali di dove ha colto la diciassettesima piazza nel singolo.\nAi campionati mondiali ha ottenuto alcuni piazzamenti di rilievo, classificandosi, tra le altre volte, all'ottavo posto ad Altenberg 2012 ed al nono a Lake Placid 2009.\nNelle rassegne continentali vanta quale miglior risultato l'ottavo posto a Paramonovo 2012."}
{"id": "2831055", "revid": "712828", "url": "https://it.wikipedia.org/wiki?curid=2831055", "title": "Amino Cyborgs", "text": ""}
{"id": "2831057", "revid": "287204", "url": "https://it.wikipedia.org/wiki?curid=2831057", "title": "Carlos Jimenez", "text": ""}
{"id": "2831059", "revid": "300067", "url": "https://it.wikipedia.org/wiki?curid=2831059", "title": "Carlos Jimenez Sanchez", "text": ""}
{"id": "2831062", "revid": "300067", "url": "https://it.wikipedia.org/wiki?curid=2831062", "title": "Tom\u00e1s Jofresa Prats", "text": ""}
{"id": "2831063", "revid": "287204", "url": "https://it.wikipedia.org/wiki?curid=2831063", "title": "Tomas Jofresa Prats", "text": ""}
{"id": "2831066", "revid": "300067", "url": "https://it.wikipedia.org/wiki?curid=2831066", "title": "Rafael Jofresa Prats", "text": ""}
{"id": "2831067", "revid": "300067", "url": "https://it.wikipedia.org/wiki?curid=2831067", "title": "Oriol Junyent Monuera", "text": ""}
{"id": "2831068", "revid": "300067", "url": "https://it.wikipedia.org/wiki?curid=2831068", "title": "Ferran Lavi\u00f1a de la Villa", "text": ""}
{"id": "2831070", "revid": "300067", "url": "https://it.wikipedia.org/wiki?curid=2831070", "title": "Ferran Lavina de la Villa", "text": ""}
{"id": "2831071", "revid": "287204", "url": "https://it.wikipedia.org/wiki?curid=2831071", "title": "Jose Luis Llorente", "text": ""}
{"id": "2831072", "revid": "300067", "url": "https://it.wikipedia.org/wiki?curid=2831072", "title": "Jos\u00e9 Luis Llorente Gento", "text": ""}
{"id": "2831073", "revid": "300067", "url": "https://it.wikipedia.org/wiki?curid=2831073", "title": "Jose Luis Llorente Gento", "text": ""}
{"id": "2831074", "revid": "712828", "url": "https://it.wikipedia.org/wiki?curid=2831074", "title": "Bando Spiders", "text": ""}
{"id": "2831076", "revid": "300067", "url": "https://it.wikipedia.org/wiki?curid=2831076", "title": "Sergio Llull Meli\u00e1", "text": ""}
{"id": "2831077", "revid": "287204", "url": "https://it.wikipedia.org/wiki?curid=2831077", "title": "Sergio Llull Melia", "text": ""}
{"id": "2831079", "revid": "767487", "url": "https://it.wikipedia.org/wiki?curid=2831079", "title": "The Green Goddess (film 1923)", "text": "The Green Goddess \u00e8 un film muto del 1923 diretto da Sidney Olcott. Si tratta della prima versione del lavoro teatrale di William Archer portato in scena con grande successo dall'attore britannico George Arliss che ne interpreter\u00e0 anche il remake sonoro nel 1930, \"La dea verde\". Pure Alice Joyce, la protagonista femminile, rifar\u00e0 il ruolo di Lucille nella versione sonora.\nNel 1943, D. Ross Lederman ne gir\u00f2 un'ulteriore versione intitolata \"Adventure in Iraq\", interpretata da John Loder, con Paul Cavanagh nel ruolo del Rajah.\nUna copia del film \u00e8 conservata negli archivi dell'UCLA.\nTrama.\nPer vendicare la sentenza di morte di tre principi indiani, parte dell'India si ribella agli inglesi, creando situazioni di pericolo per i residenti britannici. Tre di questi, il maggior Crespin, sua moglie Lucille e l'amico dottor Traherne, volano verso il nord, per andare a salvare i bambini della coppia, in vacanza in una zona di montagna.\nL'aereo per\u00f2 cade in una zona vicina all'Himalaya e il terzetto viene catturato dai sudditi di un rajah che si scoprir\u00e0 essere il fratello dei condannati a morte. L'uomo decide di approfittare di quei bianchi cadutigli tra le mani, per offrirli in sacrificio alla dea verde, l'idolo del suo popolo, per pareggiare la morte dei suoi tre fratelli.\nGli inglesi dapprima credono di essere ospiti del rajah, che li tratta con cortesia, ma poi scoprono con raccapriccio che sono destinati al sacrificio. La fuga \u00e8 impossibile, ma il maggiore intuisce che il rajah \u00e8 in possesso di una radio ricetrasmittente. Riesce, con l'aiuto del medico, a trovarla e a lanciare un messaggio di aiuto.\nScoperti dal rajah, il maggiore viene ucciso e Lucille e il medico (che si amano) vengono condotti alla grotta del sacrificio. Mentre la condanna sembra inevitabile, arrivano le truppe britanniche che salvano i due.\nProduzione.\nIl film venne girato negli Studios della Biograph di New York. Il ruolo del Rajah - comp\u00ecto gentiluomo educato a Oxford, ma anche satrapo orientale venato di crudele foll\u00eca - venne affidato a George Arliss, che ne aveva gi\u00e0 fatto uno dei suoi cavalli di battaglia pi\u00f9 celebri sui palcoscenici di Broadway e, in precedenza, a Londra dove aveva recitato per due anni con a fianco Aileen Pringle. Per interpretare la parte di Lucille sullo schermo le venne per\u00f2 preferita Alice Joyce. Mentre Watkins, l'assistente del Rajah, era interpretato da Ivan Simpson che aveva ricoperto lo stesso ruolo a Broadway.\nDistribuzione.\nFu distribuito dalla Goldwyn-Cosmopolitan Distributing Corporation, presentato in prima al Sam Harris Theatre.\nData di uscita.\nIl film venne distribuito in varie nazioni:\nTitolo francese: \"La d\u00e9esse rouge\"\nTitolo spagnolo: \"La diosa verde\"\nIl film \u00e8 stato presentato in Italia nel 2008 alle Giornate del cinema muto di Pordenone\nCritica.\nIl film ebbe un grande successo e la critica lo accolse con frasi enfatiche di grande effetto, come accadde per ll \"New York Times\" che lo defin\u00ec \"una commedia cinematografica che annuncia l'alba di una nuova era nel mondo del cinema\". La versione di \"The Green Goddess\" del 1923 fu considerata tra i migliori dieci film usciti quell'anno."}
{"id": "2831080", "revid": "300067", "url": "https://it.wikipedia.org/wiki?curid=2831080", "title": "Ra\u00fcl L\u00f3pez Molist", "text": ""}
{"id": "2831083", "revid": "1369234", "url": "https://it.wikipedia.org/wiki?curid=2831083", "title": "Patrick Gruber", "text": "Biografia.\nSpecialista del doppio e da sempre in coppia con Christian Oberstolz, ha iniziato a gareggiare per la nazionale italiana nelle varie categorie giovanili ottenendo quali migliori risultati una medaglia d'argento ed una di bronzo ai campionati mondiali juniores.\nA livello assoluto ha esordito in Coppa del Mondo nella stagione 1997/98, ha conquistato il primo podio il 3 dicembre 2000 nel doppio ad Oberhof (3\u00ba) e la prima vittoria il 25 novembre 2001 sempre nel doppio a Lake Placid. In classifica generale ha conquistato il trofeo nella specialit\u00e0 biposto in due occasioni, nel 2004/05 e nel 2008/09.\nHa preso parte a quattro edizioni dei Giochi olimpici invernali: a ha colto la diciassettesima piazza nel doppio, a \u00e8 giunto quinto nella specialit\u00e0 biposto, a si \u00e8 piazzato in quarta posizione nel doppio ed a ha concluso sesto nella prova a coppie e quinto nella gara a squadre.\nHa conquistato inoltre sette medaglie ai campionati mondiali e nove medaglie, tra le quali due d'oro, in quelli europei."}
{"id": "2831085", "revid": "287204", "url": "https://it.wikipedia.org/wiki?curid=2831085", "title": "Raul Lopez Molist", "text": ""}
{"id": "2831088", "revid": "300067", "url": "https://it.wikipedia.org/wiki?curid=2831088", "title": "Fran V\u00e1zquez Gonz\u00e1lez", "text": ""}
{"id": "2831089", "revid": "287204", "url": "https://it.wikipedia.org/wiki?curid=2831089", "title": "Fran Vazquez Gonzalez", "text": ""}
{"id": "2831090", "revid": "300067", "url": "https://it.wikipedia.org/wiki?curid=2831090", "title": "Francisco V\u00e1zquez Gonz\u00e1lez", "text": ""}
{"id": "2831091", "revid": "287204", "url": "https://it.wikipedia.org/wiki?curid=2831091", "title": "Francisco V\u00e1zquez", "text": "Francisco V\u00e1zquez pu\u00f2 riferirsi a:"}
{"id": "2831092", "revid": "1005847", "url": "https://it.wikipedia.org/wiki?curid=2831092", "title": "Alessandro Ghinami", "text": "Biografia.\n\u00c8 stato politico del PSDI, presidente del consiglio regionale, presidente della Regione Sardegna per un anno e deputato nella X e XI legislatura.\nHa svolto incarichi in numerose commissioni ed \u00e8 stato sottosegretario nei governi Goria, De Mita e Andreotti VI e VII."}
{"id": "2831093", "revid": "300067", "url": "https://it.wikipedia.org/wiki?curid=2831093", "title": "Rafa Vecina Aceijas", "text": ""}
{"id": "2831094", "revid": "300067", "url": "https://it.wikipedia.org/wiki?curid=2831094", "title": "Rafael Vecina", "text": ""}
{"id": "2831095", "revid": "300067", "url": "https://it.wikipedia.org/wiki?curid=2831095", "title": "Sergi Vidal Plana", "text": ""}
{"id": "2831097", "revid": "287204", "url": "https://it.wikipedia.org/wiki?curid=2831097", "title": "Jordi Villacampa Amoros", "text": ""}
{"id": "2831100", "revid": "181699", "url": "https://it.wikipedia.org/wiki?curid=2831100", "title": "Jordi Trias Feliu", "text": ""}
{"id": "2831102", "revid": "712828", "url": "https://it.wikipedia.org/wiki?curid=2831102", "title": "Yuhi Guts", "text": ""}
{"id": "2831103", "revid": "300067", "url": "https://it.wikipedia.org/wiki?curid=2831103", "title": "Pere Tom\u00e0s Noguera", "text": ""}
{"id": "2831104", "revid": "188402", "url": "https://it.wikipedia.org/wiki?curid=2831104", "title": "\u00d3 Gu\u00f0 Vors Lands", "text": ""}
{"id": "2831105", "revid": "300067", "url": "https://it.wikipedia.org/wiki?curid=2831105", "title": "Pere Tomas Noguera", "text": ""}
{"id": "2831109", "revid": "1305772", "url": "https://it.wikipedia.org/wiki?curid=2831109", "title": "Due imbroglioni e... mezzo!", "text": ""}
{"id": "2831111", "revid": "242653", "url": "https://it.wikipedia.org/wiki?curid=2831111", "title": "Derby di Liverpool", "text": ""}
{"id": "2831116", "revid": "712828", "url": "https://it.wikipedia.org/wiki?curid=2831116", "title": "Kyoshin Poseidon", "text": ""}
{"id": "2831120", "revid": "188402", "url": "https://it.wikipedia.org/wiki?curid=2831120", "title": "Halld\u00f3r Kiljan Laxness", "text": ""}
{"id": "2831123", "revid": "30404964", "url": "https://it.wikipedia.org/wiki?curid=2831123", "title": "Costellazione del Cigno", "text": ""}
{"id": "2831127", "revid": "110157", "url": "https://it.wikipedia.org/wiki?curid=2831127", "title": "False Alarm (gruppo musicale)", "text": "False Alarm sono un gruppo punk rock statunitense fondato in California, Beverly Hills nel 1982.\nBiografia.\nNel 1981 a Los Angeles i fratelli Floyd e Paul Aragon fondano una band chiamata Bad Influence, l'anno successivo cambiano nome in False Alarm in questa prima formazione vi milita anche Fat Mike dopo leader dei NOFX, nel 1983 la band e gi\u00e0 sciolta.\nNel 1996 Floyd Aragon rifonda la band con nuovi dei nuovi elementi ora la band e cos\u00ec formata, Paul Aragon (voce), Brent Alden (basso), Dylan Maunder (chitarra), and Art Chianello (batteria), registrano nuovo materiale e reincidono vecchi brani risalenti al primo periodo, danno alle stampe un CD intitolato \"Learning Is Impossible\", nel 1999 la band si scioglie.\nNel 2001 si riformano cambiando solo il cantante (Paul Aragon) sostituito da Dylan Maunder iniziano a registrare un album nel frattempo si unisce alla band Paul Kostabi (ex Youth Gone Mad, White Zombie, Psychotica), Paul Kostabi ha collaborato anche con Dee Dee Ramone sia come musicista che come pittore infatti la copertina dell'album \u201cFuck 'em all we've all ready (now) won!\u201d e una loro creazione.\nIn questo album collabora anche Cheetah Chrome (ex Dead Boys e Rocket from the Tombs) come chitarra solista in diverse tracce del CD e canta anche una canzone, altri artisti della scena underground punk di Los Angeles che hanno collaborato alla stesura dell'album sono, De De Troit (U.X.A.), Rick Wilder(Mau-Mau's, Berlin Brats), per questioni tecniche l'album \u00e8 stato pubblicato solo nel 2006, esce anche la versione Europea nel 2009 pubblicato dalla label Nicotine Records.\nDiscografia.\nAlbums\n7\""}
{"id": "2831134", "revid": "112400699", "url": "https://it.wikipedia.org/wiki?curid=2831134", "title": "Goodnight, Goodnight (Maroon 5)", "text": "Goodnight, Goodnight \u00e8 un singolo del gruppo musicale statunitense Maroon 5, pubblicato l'8 dicembre 2008 come quinto estratto dal secondo album in studio \"It Won't Be Soon Before Long\".\nSuccesso commerciale.\nIl singolo ha iniziato a ricevere alcuni airplay in Brasile ed ha raggiunto la prima posizione dei singoli pi\u00f9 venduti in Corea.\nVideo musicale.\nIl videoclip \u00e8 stato diretto da Marc Webb in anteprima su Yahoo! Music il 21 agosto 2008. In Brasile il video \u00e8 apparso in anteprima il 18 ottobre su TVZ Top come bonus track.\nLa trama si basa su una \"prima e dopo\" la storia tra Levine e Bailey. Prima era bellissima poi dopo si sono separati, ma lui \u00e8 ancora innamorato di lei.\nL'ex membro Ryan Dusick fa anche un cameo nel video."}
{"id": "2831136", "revid": "214753", "url": "https://it.wikipedia.org/wiki?curid=2831136", "title": "Reinhold Rainer", "text": "Biografia.\nHa esordito in Coppa del Mondo nella stagione 1993/94, ha conquistato il primo podio, nonch\u00e9 la prima ed unica vittoria, il 13 dicembre 2003 nel singolo a Park City. In classifica generale si \u00e8 classificato al terzo posto nel singolo nel 2006/07.\nHa partecipato a quattro edizioni consecutive dei Giochi olimpici invernali: a ha ottenuto l'ottava piazza, quattro anni pi\u00f9 tardi si \u00e8 classificato dodicesimo a e nuovamente all'ottavo posto a ; ha partecipato alla sua ultima edizione olimpica a , terminata in ventunesima posizione.\nAi campionati mondiali ha ottenuto diversi piazzamenti di rilievo, classificandosi, tra le altre volte, al quinto posto a Cesana 2011, nella sua ultima apparizione iridata prima del ritiro dall'attivit\u00e0 agonistica, nonch\u00e9 due volte sesto a Nagano 2004 ed a Igls 2007.\nAnche nelle rassegne continentali vanta alcuni importanti piazzamenti quali il quarto posto a Winterberg 2006 o la sesta piazza a Oberhof 2004."}
{"id": "2831145", "revid": "257434", "url": "https://it.wikipedia.org/wiki?curid=2831145", "title": "Alexandre Tuff\u00e8re", "text": ""}
{"id": "2831149", "revid": "1272592", "url": "https://it.wikipedia.org/wiki?curid=2831149", "title": "Coraopolis", "text": "Coraopolis \u00e8 un comune (\"borough\") degli Stati Uniti d'America, nella contea di Allegheny nello Stato della Pennsylvania. Secondo il censimento del 2010 la popolazione era di 5.677 abitanti. Si trova ad ovest di Pittsburgh, lungo il fiume Ohio. Famoso \u00e8 il suo ponte, il Coraopolis Bridge.\nStoria.\nIl 3 aprile 1769 ad Andrew Montour, un nativo americano di professione interprete che aveva prestato servizio a coloni inglesi durante la Guerra franco-indiana, furono garantiti diritti per un terreno di 350 km2 che si sarebbe poi diventato il paese di Coraopolis e di Neville.\nNonostante non ci siano prove che Montour abbia mai vissuto nell'area.\nIl primo insediamento permanente da parte di un europeo fu del capitano Robert Vence intorno al 1773 appena prima dell'inizio della Rivoluzione americana.\nVence era un colono della Virginia e fu membro del reggimento comandato da George Washington nella Spedizione Braddock della guerra franco-indiana.\nPer proteggere se stesso e i suoi vicini, di cui molti arrivarono nel giro di pochi anni, Vance fece costruire una palizzata e un fortino in pietra per proteggere l'area contro le incursioni dei Nativi americani.\nQuesto era noto come \"Vance Fort\" (o Forte Vance). Il sito del forte si trovava nelle odierne strade di Broadway e Chestnut, vicino a Second Avenue. Col tempo la comunit\u00e0 crebbe e si svilupp\u00f2 e nel XIX secolo divenne nota come \"Middletown\" o perch\u00e9 era situata a met\u00e0 strada tra Pittsburgh e Beaver o perch\u00e9 un primo colono si chiamava Alexander Middleton che si suppone gestisse l'omonima Taverna Middleton.\nIl borough fu incorporato il 7 giugno 1886. In precedenza era conosciuto come paese di Middletown mentre l'ufficio postale si chiamava Vancefort. \nFu fondato nell'agosto del 1861 e gli fu cambiato il nome in Coraopolis nel marzo 1886.\nLa leggenda narra che il borough fu chiamato cos\u00ec da Cora Watson (2 febbraio 1870).\nTuttavia, un vecchio giornale scoperto dal residente di lunga data e storico locale Dr. Frank Braden, Jr. suggerisce che pi\u00f9 probabilmente ha preso la denominazione da una parola greca equivalente di \"citt\u00e0 fanciulla\".\nOggi.\nCoraopolis sta avendo un forte periodo di rivitalizzazione dall'arrivo di nuove attivit\u00e0 commerciali e ristrutturazione nell'area commerciale del paese.\nNel 2017 sono stati aperti due nuovi birrifici, una distilleria artigianale, una caffetteria, un ristorante e diverse altre piccole imprese.\nAl suo completamento condivider\u00e0 insieme ai paesi di Robinson e Moon Townships un nuovo complesso sportivo per l'atletica, il calcio, il rugby e Lacrosse.\n\u00c8 stata anche restaurata l'antica stazione ferroviaria del 1896 in stile Romanico Richardsoniano che da fine 2018 sar\u00e0 adibito a centro della comunit\u00e0 e spazio per eventi.\nSociet\u00e0.\nEvoluzione demografica.\nDal censimento del 2000, ci sono 6131 abitanti, 2880 proprietari di casa e 1552 famiglie residenti.\nLa densit\u00e0 di popolazione \u00e8 di 1766.6/km\u00b2. Ci sono 3119 unit\u00e0 abitative per una densit\u00e0 media di 898.7/km\u00b2.\nLa composizione etnica vede un 84.96% di bianchi, 12.43% di afroamericani, lo 0.08% di nativi americani, lo 0.28% di asiatici, lo 0.02% di isole del Pacifico, lo 0.57% di altre etnie, e l'1.66% da due o pi\u00f9 etnie diverse. Infine gli ispanici e i latini sono lo 0.98% della popolazione.\nLa composizione etnica secondo il censimento del 2010 vede una prevalenza di bianchi (83,1%) sugli afroamericani (12,0%). \nAmministrazione.\nCoraopolis \u00e8 un borough dello stato della Pennsylvania formato da un consiglio eletto, un sindaco eletto e un dirigente amministrativo (\"professional borough manager\")\nSi trova all'interno del distretto rappresentativo 45 della Pennsylvania, nel distretto senatoriale 42 della Pennsylvania, e nel distretto 14 del Congresso."}
{"id": "2831152", "revid": "1788047", "url": "https://it.wikipedia.org/wiki?curid=2831152", "title": "Jimmy Murphy", "text": "Primi anni.\nNato a Pentre, nella valle di Rhondda, Murphy da ragazzo frequent\u00f2 la Ton Pentre Village School e suon\u00f2 l'organo.\nCrebbe nelle squadre locali del Ton Pentre Boys, Treorchy Thursday Football Club, Treorchy Juniors e Mid-Rhondda Boys, e nel 1924 a Cardiff rappresent\u00f2 la sua nazione, il Galles, contro una selezione inglese di studenti.\nCarriera.\nGiocatore.\nClub.\nPass\u00f2 al professionismo diciassettenne nel 1928 con il West Bromwich Albion.\nDurante la prima stagione esord\u00ec in Second Division il 5 marzo 1930 nella sconfitta esterna contro il Blackpool e gioc\u00f2 una sola altra partita.\nL'annata seguente il West Bromwich ottenne la promozione in First Division e conquist\u00f2 la FA Cup 1930-1931, ma Murphy non si era ancora affermato nel suo club e ripet\u00e9 il bilancio finale del 1929-1930: due presenze in campionato e nessuna rete.\nFu con il ritorno del West Bromwich in First Division che il calciatore gallese inizi\u00f2 a inserirsi stabilmente nella formazione titolare; dal 1931-1932 al 1934-1935 collezion\u00f2 un totale di 149 presenze tra Campionato e Coppa nazionale, aiutando la sua squadra a insediarsi per quattro anni consecutivi nelle prime dieci posizioni (nel Campionato 1932-1933 i \"Baggies\" chiusero al quarto posto).\nPrima di trasferirsi allo Swindon Town nel 1938, raggiunse con il West Bromwich la finale di FA Cup 1934-1935 che vide trionfare per 4-2 lo Sheffield Wednesday.\nLa sua carriera di calciatore venne poi bruscamente interrotta dello scoppio della seconda guerra mondiale.\nDopo il ritiro: responsabile del settore giovanile e allenatore.\nNegli anni della seconda guerra mondiale Murphy tenne una lezione sul calcio a un gruppo di soldati.\nA tale incontro era presente anche l'allenatore scozzese Matt Busby, che rimase tanto impressionato dal discorso di Murphy da ingaggiarlo per primo nel suo nuovo Manchester United.\nNel ruolo di collaboratore Murphy scopr\u00ec nuovi talenti, tra cui Duncan Edwards, Bobby Charlton e altri dei futuri \"Busby Babes\", e li fece crescere.\nCon l'arrivo di Busby, infatti, lo United si concentr\u00f2 maggiormente sullo sviluppo dei propri calciatori giovani che progressivamente avrebbero rimpiazzato gli elementi di esperienza presenti nella formazione titolare.\nMatt Busby nel disastro aereo di Monaco di Baviera del 6 febbraio 1958 riport\u00f2 gravi ferite, dovendo temporaneamente abbandonare la guida del Manchester.\nMurphy, che era scampato al disastro in quanto impegnato con la nazionale gallese nello spareggio con Israele, per le qualificazioni al campionato mondiale di calcio 1958, divenne dunque \"de facto\" l'allenatore del club inglese e, con una squadra in emergenza di uomini da schierare, riusc\u00ec a condurre lo United alla finale della FA Cup 1957-1958.\nDa commissario tecnico guid\u00f2 per otto anni (1956-1964) il Galles.\nTra i maggiori successi, in questo senso, figurano la prima \u2013 e, a tutt'oggi, unica \u2013 qualificazione della sua nazionale ai Mondiali e il raggiungimento nella stessa edizione svedese dei quarti di finale; la compagine gallese si arrese solo ai futuri campioni del Brasile, che si imposero grazie a un gol del giovane Pel\u00e9.\nNonostante le offerte pervenutegli per gestire la Nazionale brasiliana, l'Arsenal e la Juventus, Murphy rimase all'Old Trafford in qualit\u00e0 di assistente fino al 1971.\nNon amava particolarmente emergere come protagonista assoluto, e fu anche per questa ragione che mai aspir\u00f2 a diventare il nuovo \"manager\" del Manchester United.\nMor\u00ec a 79 anni nel novembre 1989."}
{"id": "2831165", "revid": "300067", "url": "https://it.wikipedia.org/wiki?curid=2831165", "title": "Ignacio Soloz\u00e1bal Igartua", "text": ""}
{"id": "2831166", "revid": "287204", "url": "https://it.wikipedia.org/wiki?curid=2831166", "title": "Ignacio Solozabal Igartua", "text": ""}
{"id": "2831169", "revid": "300067", "url": "https://it.wikipedia.org/wiki?curid=2831169", "title": "Tiago Splitter Beirns", "text": ""}
{"id": "2831172", "revid": "300067", "url": "https://it.wikipedia.org/wiki?curid=2831172", "title": "Luis Miguel Santillana Fraile", "text": ""}
{"id": "2831173", "revid": "712828", "url": "https://it.wikipedia.org/wiki?curid=2831173", "title": "Teikoku Alexanders", "text": ""}
{"id": "2831175", "revid": "300067", "url": "https://it.wikipedia.org/wiki?curid=2831175", "title": "V\u00edctor Sada Remisa", "text": ""}
{"id": "2831176", "revid": "287204", "url": "https://it.wikipedia.org/wiki?curid=2831176", "title": "Victor Sada Remisa", "text": ""}
{"id": "2831179", "revid": "300067", "url": "https://it.wikipedia.org/wiki?curid=2831179", "title": "Gonzalo Sagi Vela", "text": ""}
{"id": "2831180", "revid": "300067", "url": "https://it.wikipedia.org/wiki?curid=2831180", "title": "Gonzalo Sagi-Vela Fern\u00e1ndez-P\u00e9rez", "text": ""}
{"id": "2831184", "revid": "300067", "url": "https://it.wikipedia.org/wiki?curid=2831184", "title": "Gonzalo Sagi-Vela Fernandez-Perez", "text": ""}
{"id": "2831188", "revid": "300067", "url": "https://it.wikipedia.org/wiki?curid=2831188", "title": "Gonzalo Sagi Vela Fern\u00e1ndez P\u00e9rez", "text": ""}
{"id": "2831189", "revid": "300067", "url": "https://it.wikipedia.org/wiki?curid=2831189", "title": "Jos\u00e9 Luis Sagi Vela", "text": ""}
{"id": "2831190", "revid": "300067", "url": "https://it.wikipedia.org/wiki?curid=2831190", "title": "Jose Luis Sagi Vela", "text": ""}
{"id": "2831191", "revid": "300067", "url": "https://it.wikipedia.org/wiki?curid=2831191", "title": "Jos\u00e9 Luis Sagi-Vela Fern\u00e1ndez-P\u00e9rez", "text": ""}
{"id": "2831193", "revid": "300067", "url": "https://it.wikipedia.org/wiki?curid=2831193", "title": "Jose Luis Sagi-Vela Fernandez-Perez", "text": ""}
{"id": "2831195", "revid": "300067", "url": "https://it.wikipedia.org/wiki?curid=2831195", "title": "Jos\u00e9 Luis Sagi Vela Fern\u00e1ndez P\u00e9rez", "text": ""}
{"id": "2831197", "revid": "300067", "url": "https://it.wikipedia.org/wiki?curid=2831197", "title": "Lolo Sainz M\u00e1rquez", "text": ""}
{"id": "2831198", "revid": "287204", "url": "https://it.wikipedia.org/wiki?curid=2831198", "title": "Lolo Sainz Marquez", "text": ""}
{"id": "2831199", "revid": "300067", "url": "https://it.wikipedia.org/wiki?curid=2831199", "title": "Fernando San Emeterio Lara", "text": ""}
{"id": "2831200", "revid": "75433", "url": "https://it.wikipedia.org/wiki?curid=2831200", "title": "Sistemi di trasmissione", "text": ""}
{"id": "2831202", "revid": "54193", "url": "https://it.wikipedia.org/wiki?curid=2831202", "title": "Quoziente di Hare", "text": ""}
{"id": "2831203", "revid": "300067", "url": "https://it.wikipedia.org/wiki?curid=2831203", "title": "Juan Antonio San Epifanio Ruiz", "text": ""}
{"id": "2831205", "revid": "26630", "url": "https://it.wikipedia.org/wiki?curid=2831205", "title": "Taglierino", "text": "Il taglierino (spesso chiamato anche trincetto o cutter) \u00e8 un utensile utilizzato per tagliare.\nEsso \u00e8 costituito da una lama di metallo scorrevole che viene fissata al corpo dello strumento tramite un piccolo cilindro cavo. Realizzato per essere trasportabile e di facile utilizzo, il taglierino viene spesso impiegato in vari ambienti lavorativi come uffici o magazzini, in cui il suo principale utilizzo \u00e8 quello di aprire imballaggi o tagliare nastri o corde.\n\u00c8 chiamato anche taglierina sebbene con questo termine si indichi pi\u00f9 propriamente una piccola macchina per tagliare la carta o per rifilare i margini delle fotografie."}
{"id": "2831206", "revid": "300067", "url": "https://it.wikipedia.org/wiki?curid=2831206", "title": "Carles Marco Vi\u00f1as", "text": ""}
{"id": "2831207", "revid": "339392", "url": "https://it.wikipedia.org/wiki?curid=2831207", "title": "Metodo del maggior resto", "text": ""}
{"id": "2831209", "revid": "300067", "url": "https://it.wikipedia.org/wiki?curid=2831209", "title": "Carles Marco Vinas", "text": ""}
{"id": "2831210", "revid": "30405856", "url": "https://it.wikipedia.org/wiki?curid=2831210", "title": "Trilogia della Spada di ghiaccio", "text": ""}
{"id": "2831212", "revid": "300067", "url": "https://it.wikipedia.org/wiki?curid=2831212", "title": "Enric Margall i Tauler", "text": ""}
{"id": "2831213", "revid": "300067", "url": "https://it.wikipedia.org/wiki?curid=2831213", "title": "Enric Margall Tauler", "text": ""}
{"id": "2831216", "revid": "300067", "url": "https://it.wikipedia.org/wiki?curid=2831216", "title": "Jos\u00e9 Mar\u00eda Margall Tauler", "text": ""}
{"id": "2831217", "revid": "300067", "url": "https://it.wikipedia.org/wiki?curid=2831217", "title": "Jose Maria Margall Tauler", "text": ""}
{"id": "2831218", "revid": "339392", "url": "https://it.wikipedia.org/wiki?curid=2831218", "title": "Magistrato per il Po", "text": ""}
{"id": "2831219", "revid": "287204", "url": "https://it.wikipedia.org/wiki?curid=2831219", "title": "Palazzo Rocca", "text": "Il palazzo Rocca \u00e8 un polo museale di Chiavari, situato in via Costaguta. L'edificio \u00e8 ubicato nelle immediate vicinanze della storica \"piazza delle Carrozze\" del centro storico, intitolata a Giacomo Matteotti, circondato interamente dal pregiato Parco Botanico Rocca. Nelle antiche scuderie \u00e8 ubicato il locale museo archeologico e, ai piani, la galleria civica.\nIl palazzo.\nIl palazzo fu edificato tra il 1629 e il 1635 per volere dei locali marchesi Costaguta che commissionarono il progetto all'architetto Bartolomeo Bianco. La potente famiglia, che abit\u00f2 il palazzo per oltre un secolo ebbe da Innocenzo X il titolo di marchesi di Spicciano, e signori di Rocca Alvecce. Fra i membri pi\u00f9 celebri vi furono due cardinali, figli di Prospero Costaguti, Vincenzo Costaguti e Giovanni Battista Costaguti. \nNel 1760 la propriet\u00e0 pass\u00f2 ai Ranieri, quindi alla famiglia Grimaldi che ne ingrandirono i volumi e ai Pallavicini.\nAcquisito da Giuseppe Rocca, da cui il palazzo trae la definitiva denominazione, nel 1912, doner\u00e0 l'intera propriet\u00e0, consta dall'edificio e dal parco, alla municipalit\u00e0 chiavarese. \nIl Parco Botanico.\nLo stesso Rocca, prima della cessione, commission\u00f2 la trasformazione del giardino in parco affidando l'incarico, nel 1908, al genovese Polinice Caccia cos\u00ec come un generale intervento di recupero e restauro dell'intero complesso. \nLa superficie complessiva di verde \u00e8 di mq. 21.000. Il Parco, che si sviluppa in verticale su diverse altezze, \u00e8 raccordato con il giardino originario adiacente al palazzo, attraverso uno scalone monumentale munito di ninfeo posto sull'asse del palazzo. Al suo interno si trovano diversi ambienti vegetali (uliveti, lecceti, succulente, cicadee, bambu', conifere esotiche, provenienti dalle aree equatoriali la cui ambientazione \u00e8 resa possibile dal microclima della Riviera) e ambienti artificiali tipici del gusto dell'epoca (grotte, cascatelle, laghetti, un tempietto neopompeiano, il Padiglione del T\u00e8).\nNegli anni 2000 l'intera area del parco \u00e8 stata oggetto di una nuova piantumazione della flora e di un recupero degli elementi architettonici.\nLa galleria del palazzo.\nLa collezione comprende importanti opere pittoriche di scuola genovese, italiana, spagnola e fiamminga; in una quadreria intitolata a Pietro Torriglia, marchese locale, sono conservate opere del XVI e XVIII secolo. Fra i capolavori della civica galleria spiccano:\nInoltre sono conservate numerosi oggetti in ceramica e in porcellana nonch\u00e9 una serie di stampe dell'epoca.\nIl museo archeologico di Chiavari.\nIl museo archeologico per la preistoria e la protostoria del Tigullio, ospitato nelle sale al piano terreno, ospita il materiale rinvenuto durante gli scavi della necropoli preromana di Chiavari."}
{"id": "2831221", "revid": "767487", "url": "https://it.wikipedia.org/wiki?curid=2831221", "title": "Ban\u00ed", "text": "Ban\u00ed \u00e8 un comune della Repubblica Dominicana di 157.316 abitanti, situato nella Provincia di Peravia, di cui \u00e8 capoluogo. Comprende, oltre al capoluogo, nove distretti municipali: Villa Fundaci\u00f3n, Matanzas, Sabana Buey, Paya, Villa Sombrero, El Carret\u00f3n, Catalina, El Limonar e Las Baria.\nBan\u00ed fu fondata il 3 marzo 1764 dallo spagnolo Manuel de Azlor e Urri\u00e9s e tre anni pi\u00f9 tardi, nel 1767 ricevette il titolo di citt\u00e0.\nLa regione, e la citt\u00e0, presero il nome da un capo delle popolazioni indigene. La parola \"ban\u00ed\", nella lingua dei Taino significa \"abbondanza di acqua\"."}
{"id": "2831222", "revid": "30405977", "url": "https://it.wikipedia.org/wiki?curid=2831222", "title": "Avions Marcel Dassault-Breguet Aviation", "text": ""}
{"id": "2831241", "revid": "729019", "url": "https://it.wikipedia.org/wiki?curid=2831241", "title": "Tranvia Lodi-Sant'Angelo Lodigiano", "text": "La tranvia Lodi-Sant'Angelo Lodigiano era una linea interurbana a vapore in esercizio dal 1881 al 1918.\nRealizzata come parte del lungo itinerario Pavia-Brescia, che comprendeva anche le linee Pavia-Sant'Angelo, Lodi-Crema-Soncino e Brescia-Soncino), nonostante le originarie intenzioni rimase sempre interessata da un traffico esclusivamente locale.\nStoria.\nDopo l'insuccesso di un primo progetto presentato nel 1876 dall'ingegner Emilio Mantegazza, il 30 giugno 1877 l'ingegner Angelo Avesani avanz\u00f2 un'analoga proposta per la costruzione di un collegamento tranviario Pavia-Lodi-Brescia che vide l'appoggio formale delle quattro province a cui era affidata la manutenzione dei tratti di strada di loro competenza (Milano, Cremona, Brescia e Pavia), da esercisi a cura della societ\u00e0 londinese The Tramways &amp; General Works Company Limited, alla quale la relativa concessione fu affidata il giorno 9 settembre 1878.\nLa linea fu attivata il 12 ottobre 1881, con un anno di ritardo rispetto alla Lodi-Soncino, a causa delle difficolt\u00e0 insorte nella realizzazione dei ponti sul Lambro, sotto la gestione della citata societ\u00e0 inglese fino al 1885, anno in cui la concessione fu trasferita alla controllata The Lombardy Road Railways altres\u00ec nota come \"Lombardy\".\nAvesani si era fatto promotore del progetto presso la provincia di Milano per conto della \"Lombardy\", mentre l'ingegnere Ferdinando Pistorius si occup\u00f2 di chiedere la concessione, sempre a favore della societ\u00e0 londinese, alla provincia di Cremona e Brescia. Milano accord\u00f2 la costruzione della linea nel territorio di sua competenza il 9 settembre 1878, mentre la Deputazione di Pavia pose condizioni gravose al concessionario per via della necessaria sistemazione della parte di strada posta sul suo territorio, per cui la domanda fu ritirata. La Deputazione bresciana, invece, rifiut\u00f2 le condizioni offerte dalla societ\u00e0 londinese, accettando successivamente la proposta di una societ\u00e0 belga, la Tramways \u00e0 Vapeur de la Province de Brescia, che costru\u00ec ed eserc\u00ec la tranvia Brescia-Soncino.\nCome conseguenza di questi eventi, la TGW dovette rinunciare all'esercizio di una Pavia-Brescia limitandosi ad avviare i lavori per una Lodi-Crema-Soncino, che fu aperta il 22 luglio 1880 e per la Lodi-Sant'Angelo. L'itinerario Pavia-Sant'Angelo fu completato in seguito a cura della Soci\u00e9t\u00e9 des Tramways et des Chemins de fer Economiques de la Haute Italie.\nNel 1895 (secondo altre fonti, 1898), con l'incorporazione della rete \"Lombardy\" da parte della Societ\u00e0 Anonima Tramvie Interprovinciali Padane, la linea entr\u00f2 a far parte di quella vasta rete.\nTuttavia, nonostante le premesse, la linea fu sempre interessata da un traffico scarso: l'agognato collegamento tranviario Pavia-Brescia, gestito da tre diverse amministrazioni (SFT, TIP, TVPB), non era concorrenziale con il pi\u00f9 lungo percorso ferroviario (via Cremona), n\u00e9 le zone attraversate potevano generare un traffico sufficiente (la tranvia toccava un unico centro abitato, la modesta borgata di Muzza Sant'Angelo, frazione di Cornegliano Laudense).\nLa soppressione della linea fu quindi precoce, intorno al 1918. Contemporaneamente fu soppressa anche l'attraversamento urbano di Lodi, percorso dalla linea per Crema e Soncino; da quella data i treni di quella linea furono attestati alla stazione lodigiana di Porta Milano, comune alle linee per Milano e per Bergamo.\nCaratteristiche.\nOriginariamente prevista con lo scartamento di , la linea fu effettivamente realizzata adottando la misura standard di .\nPercorso.\nLa linea aveva origine nella stazione lodigiana posta all'angolo fra il Passeggio Esterno, poi viale Cesare Vignati e il viale Pavia, in seguito rinominato via Nino Dall'Oro; tale stazione era comune alla linea per Crema e Soncino.\nLa linea per Sant'Angelo attraversava a livello la ferrovia Milano-Bologna (all'altezza di viale Trento e Trieste si staccava un raccordo per lo scalo merci della stazione ferroviaria cittadina) e proseguiva in sede promiscua sulla strada provinciale per Pavia, toccando centri abitati di modesta importanza, fino a giungere a Sant'Angelo Lodigiano (la stazione si trovata in via Garibaldi), dov'era possibile trasbordare sulle linee per Pavia o per Melegnano, che non furono mai raccordate tra di loro."}
{"id": "2831244", "revid": "446353", "url": "https://it.wikipedia.org/wiki?curid=2831244", "title": "INS Vikrant (R11)", "text": "La INS \"Vikrant\" (hindi: \u0935\u093f\u0915\u094d\u0930\u093e\u0928\u094d\u0924) \u00e8 stata una portaerei leggera della Indian Navy della classe Majestic.\nStoria.\nLa nave \u00e8 stata impostata come \"HMS Hercules\" sugli scali del cantiere navale Vickers-Armstrongs (Newcastle) il 12 novembre 1943.\nVarata il 22 settembre 1945, l'unit\u00e0 a causa della fine della guerra rimase per dieci anni in attesa di essere completata.\nCessione all'India.\nNel gennaio 1957 la nave venne venduta all'India, e la sua costruzione completata nei cantieri Harland and Wolff ampiamente modernizzata, con un ponte di volo angolato, catapulta a vapore, un'isola modificata, e molti altri miglioramenti.\nLa nave, ribattezzata INS \"Vikrant\" \u00e8 stata consegnata alla Indian Navy a Belfast il 4 marzo 1961 alla presenza dell'Alto Commissario per le Nazioni Unite nel Regno Unito, l'indiana Vijaya Lakshmi Pandit, prima donna divenuta Presidente dell'Assemblea Generale delle Nazioni Unite dal 1953 al 1954. La nave \u00e8 entrata in squadra a Bombay, il 3 novembre 1961, alla presenza dal Primo Ministro Jawaharlal Nehru e altri alti dignitari.\nIl gruppo aereo era costituito da caccia Hawker Sea Hawk e aerei antisommergibili Alize.\nGuerre con il Pakistan.\nLa Vikrant partecip\u00f2 alla guerra indo-pakistana del 1971, distinguendosi per gli attacchi dei suoi aerei presso Chittagong.\nAmmodernamenti e ritiro dal servizio.\nNel corso della sua carriera la nave ebbe vari lavori di ammodernamento, il principale fu quello che gli permise , nel 1983, di rientrare in servizio dotata di sky jump per operare con i Sea Harrier.\nL'unit\u00e0 venne ritirata dal servizio attivo nel 1997.\nDopo essere stata conservata come nave museo a Mumbai, la Vikrant, nel 2014, \u00e8 stata venduta per demolizione e smantellata\ndal novembre 2014 a Darukhana."}
{"id": "2831246", "revid": "767487", "url": "https://it.wikipedia.org/wiki?curid=2831246", "title": "StackMat Timer", "text": "Lo StackMat Timer \u00e8 il cronometro utilizzato in tutte le competizioni ufficiali WCA ed in tutte le competizioni di \"Speed Stacking\".\nAttualmente ne esistono quattro versioni, la \"First Generation\" e la \"Second Generation e cos\u00ec via, l'ultima delle quali utilizzata nelle competizioni WCA data la sua maggior accuratezza.\nStackmat Timer \"First Generation\".\n. \u00c8 stato per molto tempo il timer pi\u00f9 venduto ed utilizzato dagli speedcuber di tutto il mondo. Non \u00e8 provvisto di memoria; alcuni modelli hanno l'entrata per il cavo che collega l'apparecchio al PC.\nStackMat Timer \"Second Generation\".\n, \u00e8 provvisto di una memoria interna che permette di salvare 3 tempi ed \u00e8 dotato di una porta per il collegamento con il PC.\nStackMat Timer \"Third Generation\".\nHa una sensibilit\u00e0 di 0\"01, anche se non viene usato nelle competizioni ufficiali perch\u00e9 non pu\u00f2 essere collegato ad un timer o pc. Come il primo modello non \u00e8 provvisto di memoria. Dato che lo differenzia \u00e8 il nuovo design per i pulsanti \"Power\" e \"Reset\".\nStackMat Timer \"Pro\".\n\u00c8 l'ultima versione distribuita. Ha una sensibilit\u00e0 di 0\"001, ma attualmente non \u00e8 utilizzato nelle competizioni ufficiali. Ha tutte le caratteristiche del timer di seconda generazione, inoltre vengono portate nuove modifiche al design, oltre a quelle introdotte nel timer di terza generazione, le parti laterali dove si appoggiano le mani hanno uno stile differente."}
{"id": "2831248", "revid": "247222", "url": "https://it.wikipedia.org/wiki?curid=2831248", "title": "Joplin in Concert", "text": "Joplin in Concert \u00e8 un doppio album Live di Janis Joplin, pubblicato postumo dalla Columbia Records nel maggio del 1972.\nMusicisti.\n\"Big Brother &amp; the Holding Company\"\n\"Full Tilt Boogie\""}
{"id": "2831255", "revid": "149727", "url": "https://it.wikipedia.org/wiki?curid=2831255", "title": "Tranvia Lodi-Sant'Angelo", "text": ""}
{"id": "2831256", "revid": "1305772", "url": "https://it.wikipedia.org/wiki?curid=2831256", "title": "Crafton", "text": "Crafton \u00e8 una citt\u00e0 di diversi luoghi:"}
{"id": "2831259", "revid": "767487", "url": "https://it.wikipedia.org/wiki?curid=2831259", "title": "Crafton (Pennsylvania)", "text": "Crafton \u00e8 un comune (\"borough\") degli Stati Uniti d'America, nella contea di Allegheny nello Stato della Pennsylvania. Secondo il censimento del 2010 la popolazione \u00e8 di 5.951 abitanti.\nSociet\u00e0.\nEvoluzione demografica.\nLa composizione etnica vede una prevalenza della razza bianca (91,7%) seguita da quella afroamericana (4,6%)."}
{"id": "2831272", "revid": "767487", "url": "https://it.wikipedia.org/wiki?curid=2831272", "title": "Paso Yobai", "text": "Paso Yobai \u00e8 un centro abitato del Paraguay, situato nel Dipartimento di Guair\u00e1. Forma uno dei 17 distretti in cui \u00e8 diviso il dipartimento.\nPopolazione.\nAl censimento del 2002 la localit\u00e0 contava una popolazione urbana di 1.637 abitanti (20.575 nel distretto, il pi\u00f9 esteso del dipartimento). "}
{"id": "2831277", "revid": "1798099", "url": "https://it.wikipedia.org/wiki?curid=2831277", "title": "Economia del Texas", "text": "Se il Texas fosse considerato come una nazione indipendente, la sua economia verrebbe considerata la dodicesima del mondo. \nIl PIL pro capite era di 47.548 dollari nel 2007.\nNel 2006, la rivista Fortune 500, lista annuale compilata e pubblicata dalla rivista \"Fortune\" che classifica le 500 maggiori imprese societarie statunitensi misurate sulla base del loro fatturato, si ritrovano 6 aziende nelle prime 50 e 46 in totale, superando ogni altro Stato\nL'economia \u00e8 molto dinamica: il suo tasso di crescita \u00e8 stato del 4,7% nel tra il 2006 e il 2007, il 5\u00b0 pi\u00f9 elevato negli USA.\nI fattori che promuovono il dinamismo economico sono molteplici: alcuni sono fattori naturali, come la posizione centrale, il clima attraente e l'abbondanza di risorse. Altri fattori sono politici, come l'assenza di imposte sul reddito e la generale bassa imposizione fiscale. Infine, si registra un'abbondante di manodopera e una fitta rete di trasporti di elevata qualit\u00e0. Tuttavia, vi sono disparit\u00e0 economiche tra le varie regioni e tra i gruppi sociali: difatti la crescita economica va principalmente a beneficio delle citt\u00e0 dello Stato.\nStoria.\nA met\u00e0 del XX secolo l'economia texana era basata principalmente sull'attivit\u00e0 agricola e sul petrolio; in seguito lo Stato conobbe una notevole urbanizzazione e diversificazione delle sue attivit\u00e0. Grazie anche al fatto che negli anni 1950-1960 venne realizzata la NASA, nel XXI secolo accanto ai settori tradizionali si svilupparono industrie e tecnologie avanzate.\nAlla fine del 2006 il prodotto interno lordo ammontava a 1.090 miliardi di dollari, il secondo pi\u00f9 elevato negli USA\nTra agosto 2007 e agosto 2008 sono stati creati 252.000 posti di lavoro, attestando il tasso di disoccupazione al 5% nel mese di agosto 2008, 1,1 punti percentuali al di sotto della media nazionale.\nAgricoltura.\nIl Texas \u00e8 al primo posto negli Stati Uniti per numero e dimensioni delle aziende agricole, per numero di capi di bestiame e per la produzione di cotone.\nLa diversit\u00e0 di climi e la dominanza di pianure e altopiani favoriscono la crescita di piante diverse: frumento nella regione delle Grandi Pianure, cotone a est, culture subtropicali sulla costa (riso, canna da zucchero) e frutta e ortaggi nella valle del Rio Grande.\nL'allevamento ovino \u00e8 praticato soprattutto sull'Edwards Plateau, mentre quello bovino nella regione del Texas Panhandle e nella zona occidentale per mezzo della tradizionale struttura del ranch. Il legname \u00e8 sfruttato nelle foreste orientali.\nAnche la pesca \u00e8 sviluppata: i principali prodotti sono gamberetti, granchi, salmoni e pesci gatto.\nEsportazioni.\nIl Texas \u00e8 uno Stato che fonda parte della sua economia nelle esportazioni. Nel 2008 ammontano a 192,2 miliardi di dollari. Nel 2002, il Porto di Houston parlando di volume totale di carico \u00e8 stato fra i primi porti;\nLo Stato conta 33 zone Economiche Speciali.\nPetrolio.\nNonostante la recente diversificazione, l'economia del Texas \u00e8 ancora soggetta alle variazioni del prezzo del petrolio: la produzione petrolifera \u00e8 stata di 1.241.000 di barili al giorno nel 2002, ed ha costituito il 26% del PIL nel 1981 e il 10% nel 2000. Il Texas possiede circa un quarto delle riserve di idrocarburi degli USA. Le principali regioni produttrici sono le coste del Golfo del Messico e il Bacino Permiano. Il petrolio texano (\"West Texas Intermediate\") \u00e8 considerato uno dei migliori d'America .\nEnergia eolica.\nIl Texas pu\u00f2 anche contare sul suo potenziale di energia eolica, solare e idroelettrica. \nNel 2006 \u00e8 diventato il primo Stato produttore di energia eolica del paese davanti alla California e alla fine del 2007 le turbine eoliche qui installate sviluppavano un totale di 4.356 megawatt. Altri progetti sono in fase di studio: TXU Corporation e Shell stanno progettando la pi\u00f9 grande centrale eolica del mondo, con una capacit\u00e0 di 3.000\u00a0MW. L'energia eolica fornisce il 3% del consumo energetico, l'equivalente di un milione di case.\nIndustria.\nL'industria pesante \u00e8 dominata dalla trasformazione degli idrocarburi: il Texas possiede 26 raffinerie che rappresentano un quarto della capacit\u00e0 di raffinazione del paese. Esse sono concentrate nelle aree portuali e industriali della costa. La capacit\u00e0 totale di raffinazione del petrolio \u00e8 4,6 milioni di barili al giorno. I prodotti raffinati sono poi spediti attraverso condotte in tutti gli Stati Uniti o esportati mediante navi da Port Arthur, Texas City, Galveston, Freeport, Port Lavaca e Corpus Christi. Diverse compagnie petrolifere hanno la loro sede nello Stato, come ConocoPhillips, Halliburton e Marathon Oil a Houston, ExxonMobil ad Irving, Valero Energy a San Antonio.\nDalla seconda met\u00e0 del XX secolo, hanno iniziato a svilupparsi le industrie ad alta tecnologia, facendo diventare il Texas uno dei principali poli del Sun Belt e degli Stati Uniti. \nLe industrie tecnologiche sono concentrate soprattutto nelle citt\u00e0: ad esempio la societ\u00e0 informatica \"Silicon Hills\" si trova ad Austin. Molte aziende lavorano in collaborazione con l'Universit\u00e0 del Texas. Da segnalare anche la \"Silicon Prairie\", chiamata anche \"Telecom corridor\", che comprende circa 600 aziende nel settore delle tecnologie dell'informazione e della comunicazione, lungo la strada che attraversa il nord dell'area metropolitana Dallas-Fort Worth.\nTecnologia.\nNel Texas e pi\u00f9 precisamente a Clear Lake City che dal 1977 \u00e8 divenuta parte di Houston si ritrova il complesso Lyndon B. Johnson Space Center, (\"JSC\"), il Centro di Controllo delle Missioni (Mission Control Center - MCC) della NASA per tutti i voli spaziali con equipaggio umano.]. Per questo tutte le frasi prononciate dagli astronauti iniziavano con la parola \"Houston\". La pi\u00f9 famosa \u00e8 senz'altro \"Houston, abbiamo un problema\" pronunciata durante la missione Apollo 13.\nIl JSC fu originariamente chiamato \"Manned Spacecraft Center\" nel 1961 e successivamente rinominato \"Lyndon B. Johnson Space Center\" nel 1973, in onore del presidente degli Stati Uniti Lyndon B. Johnson.\nFort Worth ospita invece la divisione aerospaziale di Lockheed Martin e il costruttore d'elicotteri Bell Helicopter Textron..\nTra le diverse imprese legate all'alta tecnologia con sede in Texas vi sono anche le seguenti: Dell (computer, a Round Rock), Texas Instruments (componenti elettronici e semiconduttori, a Dallas), Perot Systems (servizi informatici, a Plano), AT&amp;T Inc. (servizi di telefonia, Dallas) ed Electronic Data Systems (tecnologia dell'informazione, Plano).\nInoltre la Enron fu una delle pi\u00f9 grandi multinazionali statunitensi, operanti nel campo dell'energia, la societ\u00e0, creata nel luglio del 1985 and\u00f2 in bancarotta nel 2001 e il nome venne modificato in Enron Creditors Recovery Corp. (ECRC) dopo che la United States Bankruptcy Court approv\u00f2 il piano di riorganizzazione. Nel 2004 usc\u00ec un film di Spike Lee intitolato Lei mi odia (titolo originale She hate me), che tratta proprio del fallimento della Enron, sostituendo la multinazionale dell'energia con una farmaceutica.\nSettore terziario.\nIl settore terziario si \u00e8 diversificato e sviluppato a partire dal 1945, ed \u00e8 rappresentato da aziende attive nel settore dell'abbigliamento (Men's Warehouse), dei ristoranti (Landry's Restaurants Inc.), della salute (Tenet Healthcare) e della grande distribuzione (Whole Foods Market).\nL'area metropolitana Dallas-Fort Worth \u00e8 la seconda area commerciale degli Stati Uniti e Highland Park Village presenta la pi\u00f9 grande concentrazione di centri commerciali per abitante.\nGli hotel Hilton sono nati nel 1919 a Cisco, quando il fondatore Conrad Hilton apr\u00ec il suo primo albergo. Il secondo venne edificato a Dallas nel 1925.\nLo Stato \u00e8 importante anche per il settore televisivo, soprattutto nella regione di Austin. La serie TV Dallas \u00e8 stata girata a Southfork Ranch (Plano), mentre la seconda e la terza stagione di Prison Break a Dallas. Diversi studi cinematografici di Hollywood hanno delocalizzato la loro produzione nella regione di Austin. Il gruppo Clear Channel Communications ha sede a San Antonio, mentre Pi Studios e Timegate Studios si trovano nella zona di Houston. Infine, Blockbuster Video e Cinemark Theatres sono presenti nell'area metropolitana Dallas-Fort Worth.\nInfine anche la finanza \u00e8 molto sviluppata. I due centri pi\u00f9 importanti sono Dallas e Houston, dove le compagnie petrolifere sono ben rappresentate.\nTurismo.\nIl turismo \u00e8 un settore molto dinamico: la cultura ispanica a El Paso e San Antonio, qui molto famosa \u00e8 la San Antonio River Walk (conosciuta anche con il nome di Paseo del R\u00edo) essa venne creata in seguito all'alluvione del settembre del 1921, avvenuto lungo il fiume San Antonio, dove morirono circa 50 persone.\nL'architetto Robert Harvey Harold Hugman (1902-1980) espose quindi la sua idea nel 1929 e venne realizzato questa opera.\nIl folclore western a Fort Worth, i centri balneari di Galveston, Corpus Christi e Padre Island e i centri congressi a Houston e Dallas attraggono numerosi visitatori da tutto il mondo."}
{"id": "2831286", "revid": "36426", "url": "https://it.wikipedia.org/wiki?curid=2831286", "title": "Baldovinetti", "text": ""}
{"id": "2831290", "revid": "481666", "url": "https://it.wikipedia.org/wiki?curid=2831290", "title": "George Jeske", "text": "Biografia.\nNato nello Utah, ha cominciato la sua carriera come attore, girando il suo primo film, \"Hoffmeyer's Legacy\", diretto da Mack Sennett nel 1912.\nHa scritto 54 film tra il 1926 ed il 1946 e diretto 37 film tra il 1922 ed il 1933. \n\u00c8 morto a Los Angeles, California nel 1951."}
{"id": "2831298", "revid": "599013", "url": "https://it.wikipedia.org/wiki?curid=2831298", "title": "Eugen Payer", "text": "Il fratello Imre allen\u00f2 in Italia dal 1922 al 1950.\nCarriera.\nNel 1925-1926 condusse la al secondo posto nel Girone B della Lega Nord, alle spalle della Juventus di Gianpiero Combi. Nel 1933-1934 allen\u00f2 il e l'8 gennaio 1938 fu chiamato sulla panchina del , ma entrambe le esperienze si chiusero con un esonero. Nel 1947-1948 port\u00f2 il Bellinzona alla vittoria nel campionato svizzero, primo e finora unico titolo nazionale per il club ticinese."}
{"id": "2831299", "revid": "767487", "url": "https://it.wikipedia.org/wiki?curid=2831299", "title": "Robin Hood e i compagni della foresta", "text": "Robin Hood e i compagni della foresta (anche conosciuto col titolo \"La storia di Robin Hood\") \u00e8 un film prodotto dalla Disney nel 1952. \u00c8 stato girato nel Buckinghamshire in Inghilterra.\nTrama.\nInghilterra, anno del Signore 1190.\nRiccardo I d'Inghilterra soprannominato \"Cuor di Leone\" parte per la terza Crociata e lascia il comando del regno al terribile fratello Giovanni, che in poco tempo instaura una vera e propria tirannia. Robin Hood, fedele seguace di Riccardo, difende i poveri sudditi dalle grinfie del tiranno e del suo servo, lo Sceriffo di Nottingham.\nProduzione.\nLa produzione inizi\u00f2 nell'aprile del 1951 ai Denham Film Studios di Londra. Fu il secondo film realizzato dalla Disney nel Regno Unito, dopo \"L'isola del tesoro\" nel 1950. Questo film e diversi altri furono realizzati utilizzando finanziamenti britannici che erano stati congelati durante la Seconda guerra mondiale. \"Robin Hood e i compagni della foresta\" fu filmato in Technicolor.\nDistribuzione.\nLa prima mondiale ebbe luogo a Londra il 13 marzo 1952 e la prima statunitense a New York il 26 giugno 1952. Per promuovere questo film fu prodotto un cortometraggio intitolato \"The Riddle of Robin Hood\".\nAccoglienza.\nIncassi.\nIl film fu uno dei pi\u00f9 visti del 1952 in Gran Bretagna, e incass\u00f2 oltre 4 578 000 dollari ai botteghini nordamericani.\nCritica.\nIl \"New York Times\" lo defin\u00ec \"un'esperta trasposizione di un'antica legenda che \u00e8 bella da vedere come come le sue tinte in Technicolor e vivace come un solido western [...] L'azione \u2013 il parlar cortese e il sentimentalismo sono tenuti al minimo indispensabile \u2013 \u00e8 robusta e abbastanza continua\"; Leonard Maltin ha notato similmente una \"frizzante e colorata rinarrazione della nota storia, girata in Inghilterra da Walt Disney con un cast eccellente. Non si focalizza sul personaggio come altre versioni, ma a suo modo \u00e8 buono\"; \"Radio Times\" scrisse: \"Non pu\u00f2 reggere il confronto con la versione con Errol Flynn, ma gli autentici esterni inglesi e la raffinata fotografia in Technicolor lo rendono un eccellente intrattenimento per famiglie. Richard Todd \u00e8 a suo agio nei panni del famoso fuorilegge, ma non sono da meno Peter Finch come l'infingardo sceriffo di Nottingham e il delizioso Hubert Gregg, un perfetto modello del malvagio re Giovanni.\""}
{"id": "2831303", "revid": "380453", "url": "https://it.wikipedia.org/wiki?curid=2831303", "title": "Ivana \u00d0erisilo", "text": "Gioca nel ruolo di schiacciatrice e opposto nel .\nCarriera.\nLa carriera di Ivana \u00d0erisilo inizia nel 2000, tra le file della \u017denski odbojka\u0161ki klub Crvena zvezda. Nella stagione 2001-02 vince campionato e Coppa di Serbia e Montenegro. Nelle due stagioni seguenti riesce a ripetersi, ma solo in campionato.\nNella stagione 2004-05 si trasferisce in Italia per giocare a Vicenza: resta legata alla societ\u00e0 veneta per due stagioni. Dopo un sorprendente terzo posto ai campionato mondiale 2006 con la nazionale, decide di trasferirsi in Turchia per giocare nell'Eczac\u0131ba\u015f\u0131 Spor Kul\u00fcb\u00fc dove resta solo per la stagione 2006-07, vincendo il campionato turco.\nDopo aver saltato il campionato europeo 2007 per infortunio, viene ingaggiata dalla squadra svizzera del Volleyballclub Vol\u00e9ro Z\u00fcrich: vince il Campionato e la Coppa di Svizzera. Nell'estate del 2008 partecipa alle Olimpiade di Pechino 2008, ma ottiene solo un quinto posto.\nNella stagione 2008-09 si trasferisce in Romania, nel Clubul Sportiv Universitar Metal Gala\u021bi: anche in questa stagione vince campionato e coppa nazionale. Per la stagione seguente ritorna in Turchia tra le file del Galatasaray Spor Kul\u00fcb\u00fc.\nNella stagione 2011-12 passa alla Robur Tiboni Urbino Volley. In seguito resta inattiva per maternit\u00e0 per due annate, prima di riprendere l'attivit\u00e0 agonistica nella stagione 2014-15, giocando nella Superliqa azera con la Lokomotiv Bak\u0131 Voleybol Klubu, dove tuttavia milita solo per un breve periodo; torna cos\u00ec in campo nella Divizia A1 rumena col Club Sportiv de Volei Alba-Blaj, col quale partecipa dal gennaio 2015 alla seconda parte della stagione, vincendo lo scudetto.\nNel campionato 2015-16 fa ritorno alla \u017denski odbojka\u0161ki klub Crvena zvezda, che lascia poco dopo l'inizio di stagione, completando l'annata nella Liga Siatk\u00f3wki Kobiet polacca con l'Atom Trefl Sopot. Per il campionato 2016-17 \u00e8 nuovamente in Romania, questa volta con il Clubul Sportiv Municipal T\u00e2rgovi\u0219te."}
{"id": "2831305", "revid": "1305772", "url": "https://it.wikipedia.org/wiki?curid=2831305", "title": "INS Vikrant", "text": ""}
{"id": "2831308", "revid": "196390", "url": "https://it.wikipedia.org/wiki?curid=2831308", "title": "Alcionidi", "text": ""}
{"id": "2831309", "revid": "1494169", "url": "https://it.wikipedia.org/wiki?curid=2831309", "title": "Martin pescatore", "text": ""}
{"id": "2831310", "revid": "125300216", "url": "https://it.wikipedia.org/wiki?curid=2831310", "title": "Alice Joyce", "text": "Soprannominata \"The Madonna of the Screen\", gir\u00f2 durante la sua carriera - durata dal 1910 al 1930 - circa duecento film.\nBiografia.\nNata a Kansas City, nel Missouri, da John Edward e Vallie Olive McIntyre Joyce, dopo la separazione dei genitori, Alice Joyce si trasfer\u00ec a Falls Church, in Virginia insieme al fratello Francis.\nNel 1900, sua madre si rispos\u00f2 con Leon Faber, andando a vivere a New York, nel Bronx. L\u00ec, la giovane Alice trov\u00f2 lavoro come modella fotografica.\nIl regista Sidney Olcott, che lavorava per la Kalem Company di New York, le offr\u00ec la prima occasione per apparire sullo schermo in \"The Deacon's Daughter\". Con il regista Kenean Buel gir\u00f2 molti film in California, dopo che la Kalem aveva comprato gli studi della Essanay nell'ottobre del 1913.\nRest\u00f2 alla Kalem dal 1910 al 1915 passando poi alla Vitagraph fino al 1921. In seguito lavor\u00f2 per diverse compagnie indipendenti sotto la direzione di registi come Alexander Korda, Henry King, Gregory La Cava, Frank Borzage.\nTermin\u00f2 la sua carriera cinematografica con l'avvento del cinema sonoro.\nGli ultimi anni.\nDopo due matrimoni, il primo con l'attore Tom Moore da cui ebbe una figlia e il secondo con James B. Regan, da cui ebbe una seconda figlia, si spos\u00f2 per la terza volta nel 1933 con il regista Clarence Brown ma anche questo matrimonio fin\u00ec nel 1945.\nDopo il divorzio, l'attrice conserv\u00f2 il cognome Brown e si ritir\u00f2 a vivere a Northridge, in California.\nMor\u00ec nel 1955, dopo una lunga malattia durata anni."}
{"id": "2831314", "revid": "76963", "url": "https://it.wikipedia.org/wiki?curid=2831314", "title": "Marie Mosquini", "text": "Biografia.\nIl suo primo film risale al 1917: debutta a 18 anni in un piccolo ruolo in \"Luke's Busy Day\", un cortometraggio di Hal Roach con Harold Lloyd, attore con cui gira tutti i suoi primi film.\n\u00c8 apparsa in 202 film tra il 1917 ed il 1929.\nNell'ottobre del 1930 \"Marie\" si ritira dalle scene sposando l'inventore Lee De Forest. Diventa la sua quarta ed ultima moglie.\nMarie Mosquini \u00e8 morta a Los Angeles il 21 febbraio 1983 all'et\u00e0 di ottantatr\u00e9 anni."}
{"id": "2831321", "revid": "1305772", "url": "https://it.wikipedia.org/wiki?curid=2831321", "title": "Robert Berlinger", "text": "Regista di serie televisive, Berlinger si aggiudica credibilit\u00e0 firmando serie televisive come \"Una famiglia del terzo tipo\", \"Una mamma per amica\", \"Reaper\", \"Dirty Sexy Money\", \"Due uomini e mezzo\", \"Arrested Development - Ti presento i miei\", \"Dharma &amp; Greg\" e \"Grey's Anatomy\".\nRegista nei primi anni ottanta di opere teatrali come \"Timone d'Atene\" e \"Ophrans\", nel 2007 dirige il film tv \"Hazzard - I Duke alla riscossa\", prequel della famosa serie televisiva \"Hazzard\"."}
{"id": "2831322", "revid": "1543377", "url": "https://it.wikipedia.org/wiki?curid=2831322", "title": "Ravanusa", "text": "Ravanusa (\"Rivinusa\" in siciliano) \u00e8 un comune italiano di abitanti del libero consorzio comunale di Agrigento in Sicilia.\nGeografia fisica.\nTerritorio.\nSorge a est di Agrigento, capoluogo della medesima provincia, a sud di Caltanissetta e di Sommatino (CL), a nord della vicina Licata e a est della vicinissima, distante solamente 4\u00a0km, Campobello di Licata. Ravanusa dista 50\u00a0km da Agrigento e 20\u00a0km dalle spiagge di Licata, a cui \u00e8 collegata con una superstrada a Scorrimento Veloce che si percorre in 20 minuti circa.\nIl territorio comunale si estende per 49,57\u00a0km\u00b2. Il collegamento tra le due citt\u00e0 avveniva tramite la strada vecchia che passa dalla zona \"Bifara\" fino agli anni 70 quando il ministro Lauricella fa costruire il ponte intitolato al padre quindi \"Ponte Lauricella\" e favorisce la viabilit\u00e0 tra i due paesi eliminando quella serie di tornanti insidiosi presenti nel vecchio percorso, almeno prima che il ponte crollasse. Ravanusa sorge ai piedi del monte Saraceno, luogo di noti ritrovamenti archeologici di origine greca. La stazione ferroviaria \u00e8 inserita sulla tratta Canicatt\u00ec-Gela \u00e8 situata a 3\u00a0km dal centro abitato, nel territorio del comune di Campobello di Licata. Essa una volta era un nodo commerciale importante, quando i cereali prodotti nel territorio venivano spediti via ferrovia e quando la Miniera di zolfo Trabia - Tallarita era in piena attivit\u00e0 e lo zolfo estratto veniva trasportato su rotaie.\nStoria.\nEt\u00e0 medievale.\nIl nuovo paese fondato nel periodo normanno risale al 1086 anno in cui Ruggero d'Altavilla conquist\u00f2 Agrigento e il territorio circostante. Racconta la leggenda che l'esercito normanno assetato per l'eccessivo caldo e la mancanza di acqua stava per soccombere, Ruggero invoc\u00f2 la Vergine che gli indic\u00f2 il fico che si trovava ai piedi del monte dal quale sgorg\u00f2 l'acqua. L'esercito si disset\u00f2 e, riprese le forze, sconfisse i Saraceni. Vicino al fico per ringraziare la Madonna venne eretto il primo tempio cristiano dedicato alla Madonna del Fico e del Fonte. Il paladino battezz\u00f2 quella zona con il nome di Rivinuta, acqua rinvenuta. I cristiani superstiti scesero dal Monte e formarono il primo nucleo di un nuovo paese. Ci\u00f2 fa pensare che il conte Ruggero dovette trovare degli abitanti cristiani e la costruzione della chiesetta riun\u00ec le poche famiglie. Il feudo di Ravanusa venne concesso da Ruggero a Salvatore Palmeri che si era distinto nella lotta contro i Saraceni. Vicende alterne vedono il succedersi di signorotti su questo feudo finch\u00e9 nel 1449 Giovanni Andrea Crescenzo lo ricevette in dote dalla moglie. Questi ottenne dal re il permesso di elevare il feudo da semplice a nobile e dal 30 dicembre 1472 ha inizio la Baronia di Ravanusa. Quando Ferdinando di Borbone abol\u00ec le feudalit\u00e0 in favore dei Comuni, i feudatari furono cos\u00ec costretti a cedere i loro palazzi. Il paese attuale fu fondato da Giacomo Bonanno con licentia populandi del 1616.\nIl disastro dell'11 dicembre 2021.\nLa notte dell'11 dicembre 2021, un sabato sera, una zona di circa 10mila metri quadrati \u00e8 stata devastata da un'esplosione causata da una fuga di gas metano. L'esplosione il crollo di decine di palazzine, ha causato un centinaio di sfollati e la morte di nove persone. \n\u00c8 toccato ai vigili del fuoco di Agrigento intervenire la notte dell'11 dicembre in via Trilussa, dopo che una fuga di gas ha provocato il crollo di diverse palazzine e la morte di 9 persone schiacciate sotto le macerie. Un team specializzato (collegio di consulenti tecnici) \u00e8 stato nominato dal Procuratore della Repubblica Patronaggio, ed \u00e8 coordinato dal professore dell\u2019Universit\u00e0 di Palermo Antonio Barcellona. Il docente dovr\u00e0, assieme agli altri componenti del team e ad altri professionisti specializzati ed ai VVF, accertare le cause, l\u2019origine dell\u2019esplosione e l\u2019eventuale collegamento con una fuga di gas. Barcellona ha gi\u00e0 lavorato con la procura di Agrigento in occasione delle indagini sulla cosiddetta strage della diga Furore di Naro, dove morirono, il 9 ottobre del 2017, due operai precipitati da un\u2019altezza di oltre trenta metri a causa della rottura di un cestello; il docente ha anche lavorato alla ricostruzione tecnica dell'esplosione del serbatoio di Virgin nafta che avvenne il 27 settembre del 2014 nella raffineria di Milazzo , nonch\u00e8 alla ricerca delle cause dell'incendio che nel maggio 2009 ridusse quasi ad un rottame la nave passeggeri Tirrenia Florio .\nA Ravanusa, secondo una prima ipotesi, l\u2019innesco di un ingente quantitativo accumulato di gas metano sarebbe all\u2019origine del disastro. In occasione delle operazioni peritali svolte dal Collegio peritale, gi\u00e0 al secondo giorno di scavi, in via Trilussa, stato messo un primo punto fermo: i consulenti dei pm hanno trovato il punto di rottura della rete del gas nei pressi della casa del professore Pietro Carmina. Nel frattempo dieci persone, tra vertici nazionali e regionali di Italgas, sono state indagate dalla procura; il fascicolo, che ipotizza i reati di disastro colposo ed omicidio colposo plurimo, \u00e8 stato aperto come atto dovuto per eseguire le ricerche del punto di rottura nel luogo della tragedia, in via Trilussa, nonch\u00e8 le analisi di laboratorio presso l'Universit\u00e0 di Palermo sulla tubazione con lo squarcio rinvenuto durante gli scavi.\nhttps://commons.wikimedia.org/wiki/File:Schermata_2022-02-11_alle_10.37.00.png\nMonumenti e luoghi d'interesse.\nSiti archeologici.\nRavanusa \u00e8 anche chiamata \"citt\u00e0 del Monte Saraceno\", dal nome della collina che sorge nelle sue immediate vicinanze. L'appellativo, attribuito con orgoglio a questo paese dall'Amministrazione Comunale, \u00e8 legato alla ricchissima storia della collina. Il Monte Saraceno fu chiamato cos\u00ec per un errore di attribuzione che alcuni autori del Settecento fecero nel vedere i ruderi di una citt\u00e0 distrutta che sorgeva sull'altura.\nIn realt\u00e0 studi pi\u00f9 recenti hanno appurato che questi luoghi furono abitati dai Sicani tra l'VIII e il VI secolo a.C. e successivamente dai Greci che vi rimasero fino ai primi decenni del III secolo a.C. Da ci\u00f2 che rimane gli studiosi hanno dedotto che tra l'VIII e il VII secolo sul pianoro sommitale del Monte \u00e8 sorto un villaggio sicano di capanne circolari, distrutto a met\u00e0 del VII secolo e poi ricostruito con case a pianta rettilinea. Di questo periodo si possono ammirare nel Museo Archeologico \"Salvatore Lauricella\" di Ravanusa i numerosi vasi indigeni decorati a incisione ed impressione e un vaso su alto piede che serviva per bruciare i cereali in onore delle divinit\u00e0. La vita del villaggio termina nel secondo venticinquennio del VI secolo forse per un conflitto con i Greci, che ricostruirono l'abitato con un aspetto diverso. La parte alta della collina diviene l'acropoli in cui i nuovi abitanti si recano per pregare e adorare le divinit\u00e0, mentre la citt\u00e0 si estende fino al terrazzo inferiore e si munisce di mura. La necropoli sorge in ampie aree ai piedi della collina verso il fiume. Il periodo di massima fioritura del centro si pu\u00f2 collocare tra il secondo venticinquennio del VI secolo al terzo venticinquennio del V secolo a.C., periodo in cui subisce un arresto, per poi riprendere subito dopo con una nuova fase edilizia sul pianoro sommitale e il riutilizzo delle strutture precedenti nel terrazzo superiore.\nAlla met\u00e0 del IV secolo un evento traumatico porta ad un abbandono dell'abitato del terrazzo superiore e le costruzioni sul piano sommitale sopravvivono solo fino ai primi decenni del III secolo a.C. Sul nome dell'antica citt\u00e0 non c'\u00e8 ancora certezza si pensa che possa essere identificata con Kakyron o con Maktorion. Nel museo cittadino si possono ammirare terrecotte policrome che ornavano i tetti degli edifici sacri, tra cui spicca il \"gorgoneion\", le arule fittili a decorazione dipinta, vasellame da mensa, anfore, pesi da telaio, in particolare il singolarissimo otre fittile a forma di testuggine e il vaso plastico raffigurante un gruppo dionisiaco di satiro e asino.\nSociet\u00e0.\nTradizioni e folclore.\nIl 15 agosto si celebra la festa di Maria SS. Assunta in cielo che viene portata in processione dai fedeli nei confronti della quale i ravanusani nutrono una grande devozione. La festa viene detta \"festa di mezz'agustu\" perch\u00e9 cade a met\u00e0 di agosto e dura una settimana. Il santo patrono \u00e8 San Vito e si celebra il 15 giugno.\nGli abitanti del comune di Ravanusa vengono soprannominati \u2018ncacinati\u2019, perch\u00e9 in quanto lavoratori delle miniere, tornavano sempre imbiancati, ovvero tutti ricoperti di calce.\nEconomia.\nIl territorio del comune \u00e8 compreso nella zona di produzione del Pistacchio di Raffadali D.O.P..\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nDi recente Ravanusa ha annunciato il proprio gemellaggio con Sulzbach/Saar, piccolo comune tedesco di circa 18.172 abitanti, situato nella regione della Saar. A testimonianza del gemellaggio con il piccolo paese del Saarland, \u00e8 stata posizionata, nel viale Salvatore Lauricella, all'altezza dell'incrocio con via Bruno Buozzi, un carrello delle miniere tedesche, posto a simbolo dell'emigrazione ravanusana nel piccolo paese tedesco. Questa villetta ora ha il nome di Villa Sulzbach/Saar.\nA Sulzbach/Saar una delle maggiori Piazze della cittadina \u00e8 intitolata Ravanusaplatz.\nAltre informazioni amministrative.\nIl comune di Ravanusa fa parte delle seguenti organizzazioni sovracomunali: regione agraria n.4 (Colline del Salso e di Naro).\nSport.\nPodismo.\nIl \"Trofeo Podistico Acsi Citt\u00e0 di Ravanusa\" ha una storia importante: da questa manifestazione sono passati alcuni tra i pi\u00f9 grandi campioni del podismo. La prima edizione risale al 1993.\nCalcio.\nIl Ravanusa Calcio vinse il principale trofeo della sua storia sportiva nel 1979, quando si impose nella Coppa Italia Dilettanti. Milita nel campionato di promozione siciliana. I colori sociali sono il rosso ed il bianco.\nPallavolo.\n\u00c8 presente l'associazione sportiva \"Virtus\" pallavolo Ravanusa, nata nel 2000 come gruppo sportivo e costituitasi nel 2004 come associazione sportiva dilettantistica; partecipa con le proprie tesserate ai campionati giovanili di volley femminile indetti dalla federazione provinciale e a varie manifestazioni organizzate da enti di promozione sportiva."}
{"id": "2831324", "revid": "101175", "url": "https://it.wikipedia.org/wiki?curid=2831324", "title": "Campionato Mondiale Superbike 1999", "text": ""}
{"id": "2831327", "revid": "125998816", "url": "https://it.wikipedia.org/wiki?curid=2831327", "title": "Romeo e Giulietta", "text": "Romeo e Giulietta (\"The Most Excellent and Lamentable Tragedy of Romeo and Juliet\" \u2013 \"Tragedia di Romeo e Giulietta\") \u00e8 una tragedia di William Shakespeare composta tra il 1594 e il 1596, tra le pi\u00f9 rappresentate, nonch\u00e9 una delle storie d'amore pi\u00f9 famose e popolari del mondo.\nLa vicenda dei due protagonisti ha assunto nel tempo un valore simbolico, diventando l'archetipo dell'amore perfetto, ma avversato dalla societ\u00e0. Innumerevoli sono le riduzioni musicali (per esempio: il poema sinfonico di \u010cajkovskij, il balletto di Prokof'ev e anche, di Kenneth MacMillan, l'opera di Gounod, l'opera di Bellini \"I Capuleti e i Montecchi\" e il musical \"West Side Story\") e cinematografiche (fra le pi\u00f9 popolari quelle dirette da Zeffirelli e Luhrmann).\nTrama.\nNel prologo il coro racconta come due nobili famiglie di Verona, i Montecchi e i Capuleti, si siano osteggiate per generazioni e che \u00abdai fatali lombi di due nemici discende una coppia di amanti, nati sotto cattiva stella, il cui tragico suicidio porr\u00e0 fine al conflitto\u00bb.\nIl primo atto (composto da cinque scene) comincia con una rissa di strada tra le servit\u00f9 delle due famiglie (Gregorio, Sansone, Abramo e Benvolio), interrotta da Escalo, principe di Verona, il quale annuncia che \u2013 in caso di ulteriori scontri \u2013 i capi delle due famiglie sarebbero stati considerati responsabili e avrebbero pagato con la vita; quindi fa disperdere la folla. Il conte Paride, un giovane nobile, ha chiesto al Capuleti di dargli in moglie la figlia Giulietta, poco meno che quattordicenne. Capuleti lo invita ad attendere perch\u00e9 ritiene la figlia ancora troppo giovane, ma alle insistenze di Paride gli permette di farle la corte e di attirarne l'attenzione durante il ballo in maschera del giorno seguente. Anche la madre di Giulietta cerca di convincerla ad accettare le offerte di Paride. Questa scena introduce la nutrice di Giulietta, l'elemento comico del dramma.\nIl rampollo sedicenne dei Montecchi, Romeo, \u00e8 innamorato di Rosalina, una Capuleti (personaggio che non compare mai) che \u2013 per un voto di purezza e castit\u00e0 \u2013 non vuole corrispondere alle attenzioni di Romeo. Mercuzio (amico di Romeo e congiunto del principe) e Benvolio (cugino di Romeo) cercano invano di distogliere Romeo dalla sua malinconia, quindi decidono di andare mascherati alla casa dei Capuleti per divertirsi e cercare di dimenticare. Romeo, che spera di vedere Rosalina al ballo, incontra invece Giulietta.\nI due ragazzi si scambiano poche parole, ma sufficienti a farli innamorare l'uno dell'altra e a spingerli a baciarsi. Prima che il ballo finisca la balia rivela a Giulietta il nome di Romeo, il quale apprende che la ragazza \u00e8 la figlia dei Capuleti. Il secondo atto (composto da sei scene) inizia quando Romeo si congeda dai suoi amici e \u2013 rischiando la vita \u2013 si trattiene nel giardino dei Capuleti dopo la fine della festa. Durante la famosa scena del balcone i due ragazzi si dichiarano il loro amore e decidono di sposarsi in segreto. Il giorno seguente il francescano frate Lorenzo \u2013 con l'aiuto della balia \u2013 unisce in matrimonio Romeo e Giulietta, sperando che la loro unione possa portare pace tra le rispettive famiglie.\nNel terzo atto (composto da cinque scene) le cose precipitano quando Tebaldo, cugino di Giulietta e di temperamento iracondo, incontra Romeo e cerca di provocarlo a un duello. Romeo rifiuta di combattere contro colui che \u00e8 ormai anche suo cugino, ma Mercuzio (ignaro di ci\u00f2) raccoglie la sfida. Nel tentativo di separarli Romeo permette inavvertitamente a Tebaldo di ferire Mercuzio, che muore augurando \u00abla peste a tutt'e due le vostre famiglie\u00bb e nell'ira Romeo uccide Tebaldo per vendicare l'amico. Giunge il principe che chiede chi abbia provocato la mortale rissa e Benvolio racconta di come Romeo abbia tentato invano di placare le offese e le angherie di Tebaldo. Donna Capuleti mette in dubbio per\u00f2 tale racconto poich\u00e9 fatto da un Montecchi e allora il principe condanna Romeo solo all'esilio, dato che Mercuzio era suo congiunto e Romeo ha agito per vendicarlo. Romeo deve quindi lasciare la citt\u00e0 prima dell'alba del giorno seguente e non pi\u00f9 tardi del cambio della guardia, altrimenti sar\u00e0 messo a morte.\nGiulietta apprende intanto dalla sua balia della morte di Tebaldo (suo cugino) e del bando per Romeo e chiede disperata alla balia di trovare Romeo, portargli il suo anello e chiedergli di incontrarla per l'ultimo addio. La balia si reca quindi da frate Lorenzo, dove Romeo ha trovato rifugio e insieme concordano di far incontrare i due sposi. Nel frattempo il conte Paride incontra i Capuleti per chiedere delle nozze con Giulietta e questi decidono di fissare la data per gioved\u00ec, cos\u00ec da sollevare il morale alla figlia, credendo si stia disperando in lacrime per la morte di Tebaldo. I due sposi riescono a passare insieme un'unica notte d'amore e all'alba, svegliati dal canto dell'allodola, messaggera del mattino (che vorrebbero fosse il canto notturno dell'usignolo), si separano e Romeo fugge a Mantova. La mattina dopo Giulietta apprende dai suoi genitori della data delle nozze con Paride e al suo rifiuto viene verbalmente aggredita dal padre, che minaccia di diseredarla e cacciarla dalla sua casa. Giulietta chiede invano conforto alla sua Balia e poi, fingendo un ravvedimento, manda questa a chiedere ai suoi il permesso di andare a confessarsi con frate Lorenzo per espiare il torto fatto con il suo rifiuto.\nIl quarto atto (composto da cinque scene) inizia con un colloquio tra frate Lorenzo e Paride, che gli annuncia il matrimonio con Giulietta per gioved\u00ec. Poco dopo giunge la ragazza, la quale si trova quindi di fronte al conte e per congedarlo \u00e8 costretta a farsi baciare e poi, una volta uscito quest'ultimo, si rivolge disperata al frate. Frate Lorenzo, esperto religioso in erbe medicamentose, escogita una soluzione al dramma e consegna a Giulietta una pozione-sonnifero che l'avrebbe portata a uno stato di morte apparente solo per quarantadue ore, in realt\u00e0 un sonno profondo con rallentamento del battito cardiaco (impercettibile), per non sposare Paride e fuggire. Nel frattempo il frate manda il suo fidato assistente, frate Giovanni, a informare Romeo affinch\u00e9 egli la possa raggiungere al suo risveglio e fuggire da Verona. Tornata a casa Giulietta finge la propria approvazione alle nozze e una volta giunta la notte beve la pozione e si addormenta nel profondo sonno. Al mattino la balia si accorge sconvolta della \"morte\" di Giulietta. La giovane viene sepolta nella tomba della famiglia dove riposa anche Tebaldo.\nNel quinto atto (composto da tre scene) Romeo viene a sapere dal suo servo Baldassare (che ha assistito al funerale di Giulietta inconsapevole del retroscena) della morte della sua sposa. Romeo disperato si procura quindi un veleno con l'intento di tornare a Verona, dare l'estremo saluto alla sua sposa e togliersi la vita.\nNel frattempo frate Lorenzo apprende da frate Giovanni la mancata consegna a Romeo poich\u00e9 Mantova \u00e8 sotto quarantena per la peste e gli \u00e8 stato impedito di recapitare la missiva. Romeo raggiunge precipitosamente Verona e in segreto si inoltra nella cripta dei Capuleti ordinando al suo servo Baldassare di andarsene e lasciarlo solo, determinato a unirsi a Giulietta nella morte. Qui si imbatte per\u00f2 in Paride, anch'egli in lutto venuto a piangere Giulietta. Paride riconosce Romeo e vorrebbe arrestarlo: ne nasce un duello nel quale Paride rimane ucciso. Il paggio di Paride (che era rimasto fuori di guardia) corre a chiamare le guardie, mentre Romeo \u2013 dopo aver guardato teneramente Giulietta un'ultima volta e sul punto di raggiungerla nella morte \u2013 si avvelena pronunciando la famosa frase: \u00abE cos\u00ec con un bacio io muoio\u00bb.\nNel frattempo giunge frate Lorenzo che si imbatte in Baldassare e apprende che il suo padrone Romeo \u00e8 gi\u00e0 da mezz'ora nella cripta. Il frate intuisce che qualcosa di nefasto sta accadendo e si affretta affannosamente nella cripta, dove scorge i corpi ormai esanimi di Paride e Romeo. Giulietta intanto si sveglia e il frate cerca in un primo tempo di nasconderle la verit\u00e0, ma poi pronuncia la frase: \"Un potere pi\u00f9 grande, cui non possiamo opporci, ha frustrato i nostri piani\", sentendo quindi delle voci che si avvicinano supplica Giulietta di seguirlo, ma fugge impaurito a causa delle guardie che sopraggiungono, e Giulietta non lo segue. Questa, alla vista di Romeo morto accanto a lei, si uccide trafiggendosi con il pugnale del suo amato sposo e si unisce a lui nella morte.\nNella scena finale le due famiglie e il principe Escalo accorrono alla tomba, dove frate Lorenzo gli rivela infine l'amore e il matrimonio segreto di Romeo e Giulietta. Le due famiglie, come anticipato nel prologo, sono riconciliate dal sangue dei loro figli e pongono fine alle loro sanguinose dispute, mentre il principe li maledice per il loro odio che ha causato la morte delle loro gioie. Infine il principe si allontana pronunciando l'ultima frase della tragedia: \nOrigini.\nIl dramma \u00e8 soprattutto di ispirazione medievale, nonostante Carol Gesner e J.J. Munro abbiano dimostrato come il motivo sia gi\u00e0 presente nella letteratura greca antica nei \"Babyloniaka\" di Giamblico e negli \"Ephesiaka\" (\"Racconti efesii intorno ad Abr\u00e1come e Anzia\") di Senofonte Efesio. In questo secondo romanzo Anzia, una donna separata dal marito a causa della sorte avversa, viene salvata da una banda di ladri di tombe. Sopraffatti dall'eroico Perilao, questi pretende da lei di sposarlo per riconoscenza, creando la stessa situazione provocata da Paride in Shakespeare. Una disperata Anzia beve una pozione che crede essere veleno, ma che come in Giulietta produce solo uno stato letargico di morte apparente. Dopo essersi risvegliata \u00e8 tratta in salvo dagli stessi tombaroli, con i quali parte per altre avventure fantastiche.\nAltra origine \u00e8 la vicenda di Piramo e Tisbe, da \"Le metamorfosi\" di Ovidio, che contiene paralleli alla storia di Shakespeare: secondo la leggenda nella versione di Ovidio l'amore dei due giovani era contrastato dalle famiglie, tanto che i due erano costretti a parlarsi attraverso una crepa nel muro che separava le loro case e questa difficile situazione li indusse a programmare la loro fuga d'amore. Nel luogo dell'appuntamento \u2013 che era vicino a un gelso \u2013 Tisbe, arrivata per prima, incontra una leonessa dalla quale si mette in salvo perdendo un velo che viene stracciato e macchiato di sangue dalla belva stessa. Piramo trova il velo macchiato dell'amata e credendola morta si trafigge con la spada. Sopraggiunge Tisbe che lo trova cos\u00ec in fin di vita e, mentre tenta di rianimarlo gli sussurra il proprio nome, lui riapre gli occhi e riesce guardarla. Per il grande dolore anche Tisbe si uccide accanto all'amato sotto il gelso. Tanta \u00e8 la piet\u00e0 degli dei nell'ascoltare le preghiere di Tisbe che trasformano i frutti del gelso, intriso del sangue dei due amanti, in color vermiglio.\nRomeo e Giulietta nella letteratura italiana.\nI nomi delle due famiglie in lotta erano gi\u00e0 noti nel Trecento, inseriti da Dante nella sua \"Commedia\" (precisamente nel , versi 105-106-107): \nSolo i Montecchi sono originari di Verona, mentre i Capuleti (che in realt\u00e0 si chiamavano Cappelletti) provengono invece da Cremona, anche se si trovano pure a Verona fino agli anni della permanenza di Dante, nell'odierna casa di Giulietta, dove la loro presenza \u00e8 testimoniata anche dallo stemma del cappello sulla chiave di volta dell'arco di entrata al cortile dell'edificio duecentesco. Non ci sono notizie di lotte tra Cappelletti e Montecchi, mentre questi ultimi hanno portato avanti per molto tempo una lotta sanguinosa contro i guelfi (in particolare con la famiglia guelfa dei Sambonifacio). Le notizie sui Montecchi vengono dopo che furono banditi dalla citt\u00e0 da Cangrande della Scala, dopo aver tentato un complotto contro di lui. Il contesto storico in Dante non fa riferimento alle vicende dell'amore contrariato tra gli amanti di queste famiglie, che non vi appaiono, ma parla delle due famiglie, commiserandole, dato che erano famiglie \u00abgi\u00e0 tristi\u00bb.\nUna prima struttura della trama si delinea invece nella novella di \"Mariotto e Ganozza\" di Masuccio Salernitano, composta nel 1476, ma ambientata a Siena. La sua versione della storia comprende il matrimonio segreto, il frate colluso, la mischia in cui un cittadino di primo piano viene ucciso, l'esilio di Mariotto, il matrimonio forzato di Ganozza, la pozione e il messaggio fondamentale che si smarrisce. In questa versione Mariotto viene catturato e decapitato e Ganozza muore di dolore. Sia il tono sia la trama dell'opera mostrano delle notevoli differenze dall'opera di Shakespeare: Masuccio insiste pi\u00f9 volentieri, almeno all'inizio, sull'aspetto erotico e spensierato della loro relazione, ben lontana dall'aspetto di sacralit\u00e0 che avrebbe acquisito in seguito. Ganozza trangugia allegramente la pozione (la Giulietta di Shakespeare beve il narcotico con terrore e da quei suoi versi sarebbero usciti dei presagi sinistri della catastrofe che avrebbe seguito di l\u00ec a poco). L'ambientazione di Masuccio \u00e8 solare e mediterranea, mentre la morte di Tebaldo \u2013 qui scaduto a un ignoto \"onorevole cittadino\" \u2013 \u00e8 effetto (non immediato) di una bastonata assestatagli da Mariotto in seguito a un'animata discussione. Non vi \u00e8 ancora nessun duello, n\u00e9 un Mercuzio.\nIl vicentino Luigi da Porto nella sua \"Historia novellamente ritrovata di due nobili amanti\", pubblicata nel 1530 circa, diede alla storia molto della sua forma moderna, rinominando i giovani Romeo e Giulietta e trasportando l'azione da Siena a Verona (citt\u00e0 che ai tempi di Da Porto era strategicamente importante per Venezia), all'epoca di Bartolomeo della Scala, nel 1301-1304. Da Porto presenta il suo racconto come storicamente vero e nella trama sono gi\u00e0 presenti elementi chiave: personaggi corrispondenti a quelli di Shakespeare (Mercuzio, Tebaldo e Paride), la rivalit\u00e0 tra famiglie, la rissa, la morte di un cugino dell'amata perpetrata da Romeo, il bando dalla citt\u00e0 di quest'ultimo e il tragico suicidio di entrambi, Romeo con un veleno e Giulietta (\"raccolto a s\u00e9 lo spirito, e per buono spatio tenutolo\") trattenendo il fiato. \nDa Porto trov\u00f2 forse ispirazione da vicende autobiografiche, ovvero il suo amore con Lucina Savorgnan, nel contesto delle faide fra famiglie nobili in Friuli. Quest'ultime ebbero inizio con il \"Crudele gioved\u00ec grasso\" ad Udine nel 1511, di cui da Porto fu testimone e che ricorda nelle \"Lettere storiche di Luigi da Porto vicentino, dall'anno 1509 al 1528\" (a cura di B. Bressan, Firenze, 1857). Rielaborata nelle riduzioni drammatiche \"Giulia e Romeo\" (1553) di Clizia (attribuito al nobile veronese Gerardo Boldiero) e \"Hadriana\" di Luigi Groto (1578), la \"Historia\" fu ripresa da Matteo Bandello e inclusa nel secondo volume delle sue \"Novelle\" del 1554. Bandello introduce la nutrice e Benvolio.\nVersioni francesi e inglesi.\nLa novella di Bandello fu tradotta in francese da Pierre Boaistuau (1559) nel primo volume delle sue \"Histories Tragiques\". Boaistuau aggiunge molto moralismo e sentimento e la sua versione venne a sua volta tradotta in inglese, sia in prosa (da William Painter nel suo \"Palace of Pleasure\", 1567), sia in versi: il poema narrativo \"Tragicall Historye of Romeus and Juliet\", scritto nel 1562 da Arthur Brooke, fu infine la fonte primaria del \"Romeo and Juliet\" di Shakespeare. Si tratta di un poema drammatico di poco pi\u00f9 di tremila versi, scritto in rime baciate di esametri giambici alternate a eptametri. Il risultato \u00e8 piuttosto monotono, spesso sin troppo moraleggiante come in Boaistuau e i personaggi sono privi della freschezza di Shakespeare che, pur cambiandone il tono in parecchie parti, ne segue molto fedelmente la trama. A Brooke dobbiamo tra l'altro la felice invenzione della balia cos\u00ec come appare in Shakespeare, un po' sboccata, ma generosa con tutti, spontanea e dall'umorismo popolare.\nLa rielaborazione shakespeariana.\nLa modifica sostanziale che Shakespeare introdusse nella vicenda, pi\u00f9 che le azioni e i fatti, riguarda la moralit\u00e0 e il significato assegnato alla storia. Gli amanti \u00absfortunati e disonesti\u00bb descritti da Brooke diventarono personaggi archetipici dell'amore tragico, riflettendo allo stesso tempo la crisi del mondo culturale e sociale dell'epoca, in cui il principe e la Chiesa non riescono pi\u00f9 a imporre l'ordine (materiale e spirituale). Nella versione di Boaistiau ancora si condannava apertamente l'unione tra Romeo e Giulietta, colpevoli di avere ascoltato i loro istinti voltando le spalle ai sentimenti delle loro famiglie e l'ordine sociale a cui tutti debbono conformarsi.\nShakespeare arricch\u00ec e trasform\u00f2 stilisticamente la trama in modo pi\u00f9 intenso con le vivide caratterizzazioni dei personaggi minori, tra cui Benvolio, cugino di Romeo e vicino al principe, nelle funzioni di testimone della tragedia, la nutrice (appena accennata da Brooke) che rappresenta un momento di comica leggerezza e infine Mercuzio, creatura shakespeariana di straordinaria potenzialit\u00e0 drammatica e figura emblematica, che incarna l'amore dionisiaco e vede la donna solo nel suo aspetto pi\u00f9 immediatamente materiale. Romeo rivela per\u00f2 una concezione pi\u00f9 alta, che innalza Giulietta oltre la pura materialit\u00e0 dell'amore.\nIn Shakespeare il tempo rappresentato si comprime al massimo, aumentando cos\u00ec l'effetto drammatico. La vicenda, originariamente della durata di nove mesi, si svolge in pochi giorni, da una domenica mattina di luglio alla successiva notte del gioved\u00ec. Il percorso drammaturgico si brucia in una sorta di rito sacrificale, con i due giovanissimi protagonisti travolti dagli avvenimenti e (come scrive Silvano Sabbadini in una sua introduzione all'opera) dall'impossibilit\u00e0 di un passaggio all'et\u00e0 adulta e alla maturazione.\nNonostante la diversit\u00e0 di impostazione, nel \"Romeo e Giulietta\" shakespeariano \u00e8 possibile ravvisare citazioni quasi letterali da Brooke, che sembrano dimostrare come prima della composizione Shakespeare dovesse conoscere il poema quasi a memoria. Tuttavia vi sono anche influenze dirette da altri autori, seppure in misura minore: oltre a echi del gi\u00e0 citato \"Palace of Pleasure\" vi sono anche quelli del \"Troilo e Criseide\" di Geoffrey Chaucer, che Shakespeare doveva conoscere molto bene, derivati a loro volta dal \"Filostrato\" boccaccesco che Shakespeare sembra per\u00f2 non avere mai letto.\nAl tempo in cui Shakespeare iniziava la sua carriera drammaturgica la storia dei due amanti infelici aveva ormai fatto il giro dell'Europa, riempiendo non solo le librerie, ma anche gli arazzi delle case. Brooke stesso ci parlava gi\u00e0, trent'anni prima dell'esordio di Shakespeare, dell'esistenza di un famoso dramma sull'argomento, non specificandone per\u00f2 l'autore. La popolarit\u00e0 di questo protodramma, anche se non ci sono pervenuti copioni n\u00e9 adattamenti, induce facilmente a pensare che molti autori minori avessero gi\u00e0 messo in scena la storia un gran numero di volte prima che Shakespeare si cimentasse con la propria versione. Di solito, gli attori erano talmente presi dalla trama che, per non essere feriti dagli oggetti lanciati dalla platea (se il romanzo non era di loro gradimento) improvvisavano e facevano finire bene la storia.\nComposizione e stampa.\nElementi per una datazione.\nL'opera \u00e8 stata scritta tra il 1594 e il 1596. Nel testo del dramma, in una battuta della balia, si afferma come siano passati esattamente undici anni da un terremoto che avrebbe scosso la citt\u00e0 di Verona\nNel primo caso, quello in cui ci si riferisca al terremoto che colp\u00ec Londra nel 1580, la data sarebbe prematura perch\u00e9 porterebbe la composizione al 1591, anno precedente all'attivit\u00e0 letteraria di Shakespeare, iniziata non prima della chiusura dei teatri da parte della Citt\u00e0 di Londra nel 1593. Pi\u00f9 adatto cronologicamente sarebbe il riferimento di Sidney Thomas al terremoto europeo del 1584, ma il fatto che la scossa fosse avvertita in modo molto intenso tra le Alpi \u2013 come afferma Sarah Dodson \u2013 non avrebbe aggiunto colore locale alla tragedia, non potendo il pubblico inglese disporre di informazioni di prima mano su Verona, citt\u00e0 di cui lo stesso Shakespeare avrebbe avuto solo una conoscenza indiretta e sommaria attraverso opere scritte, ma probabilmente non italiane.\nAltro elemento \u00e8 l'epidemia di peste avvenuta a Mantova nel 1399 e che spinse Francesco Gonzaga, quarto capitano di Mantova, a far voto di erigere in quel luogo una grande chiesa in onore della Vergine Maria se il disastroso flagello fosse stato allontanato, di cui si parla nell'Atto V, Scena II.\nPer fare pi\u00f9 luce sulla data di composizione \u00e8 utile tenere in considerazione il lasso di tempo che intercorre tra il 1594 (la riapertura dei teatri) e il 1597, data della stampa non autorizzata del cattivo in-quarto (si veda sotto). Gibson e altri notano comunque che prima del 1597 l'opera era gi\u00e0 stata rappresentata e che prima di mettere in scena qualsiasi rappresentazione occorrono diversi mesi di prove e di preparazione: tale considerazione porterebbe la data al 1596 circa. Una data che si situa tra il 1594 e il 1596 sarebbe confortata dall'esame di opere stilisticamente affini a \"Romeo e Giulietta\". \"I due gentiluomini di Verona\", (che C. Leech attribuisce al 1593-1594) e \"La commedia degli errori\" che probabilmente la precedette di poco.\nAmbedue le commedie attingono abbondantemente al poema di Brooke e ne \"I due gentiluomini di Verona\" sono gi\u00e0 contenute molte situazioni rivisitate in \"Romeo e Giulietta\": Valentino raggiunge la finestra dell'amata con una scala di corda, il padre di Silvia vuole sposarla contro la sua volont\u00e0 a uno sciatto pretendente, Thurio, Valentino \u00e8 bandito da Verona e si rifugia a Mantova, compare perfino un frate di nome Lorenzo accanto a frate Patrizio e cos\u00ec via. Secondo i critici \"I due gentiluomini di Verona\" sarebbe il passo decisivo verso \"Romeo e Giulietta\", essendo ragionevole supporre che Shakespeare si cimentasse in una versione drammatica del poema di Brooke solo dopo avere tastato il terreno con una versione comica.\nNei primi mesi del 1597 l'opera \u00e8 per la prima volta data alle stampe da Edward Allde e John Danter in una edizione fraudolenta: \u00e8 frutto di una ricostruzione mnemonica di qualche attore che ha partecipato alla rappresentazione probabilmente con l'aiuto di uno stenografo. Secondo H. P. Hoppe, in seguito alla stampa non autorizzata di un altro testo (\"Jesus Psalter\"), Danter avrebbe sub\u00ecto la distruzione della sua tipografia tra il 9 febbraio e il 27 marzo dello stesso anno.\nAnalisi dei \"quarti\".\nIl lavoro di Danter si limita ai fogli A-D e secondo Hoppe sarebbe stato ripreso da Allde solo dopo questo incidente (fogli E-K). Tuttavia J. A. Lavin, sulla scorta di esempi simili (come per due libri del Greene, il cui lavoro di stampa fu diviso tra lo stesso Danter e Wolf), ha dimostrato che spesso pi\u00f9 stampatori si dividevano uno stesso lavoro, per cui le due sequenze di (Q1) potrebbero essere state stampate contemporaneamente. In questo senso la distruzione del laboratorio di Danter non sarebbe di molto aiuto per stabilire la cronologia della stampa di (Q1), mentre l'osservazione di Lavin ci permetterebbe di anticiparne la data di uscita, collocabile al massimo nel marzo 1597. Questa edizione \u00e8 chiamata il \"primo in-quarto\" (Q1) o il \"cattivo in-quarto\" e presentando l'opera afferma come \u00absia stata spesso e con gran successo rappresentata pubblicamente dai servitori dell'onorevole Lord Hunsdon\u00bb. Avendo la compagnia del Lord Ciambellano Henry Hundson cominciato a operare nel 1594 ed essendo il ciambellano morto due anni dopo, la datazione del dramma potrebbe inserirsi in questo lasso di tempo.In questa edizione alcune battute sono fuori posto: in molti casi vengono anticipati versi che in (Q2) si presentano dopo, talvolta tra i versi \"buoni\" vengono a inserirsi queste anticipazioni che rischiano di dare informazioni non necessarie sugli sviluppi successivi, rovinando il gusto della lettura. Infine alcune scene o dialoghi sono parafrasati in modo pedestre proprio perch\u00e9 lo stenografo ricorda il contenuto e lo stende discorsivamente: stravolge cos\u00ec l'ordine metrico, il linguaggio diventa casuale al pari di una frase annotata rapidamente su un pezzo di carta volante. Il tutto fatto il pi\u00f9 presto possibile, appunto come uno stenografo.\nSpesso (Q1) appare come una specie di riassunto di (Q2), omettendo addirittura la rissa con la quale si apre il dramma, solo per tradurne i particolari nelle descrizioni di scena. Infatti in Q1 sono presenti molte indicazioni sceniche e didascalie che mancano invece in Q2 (il secondo in-quarto) e che ci hanno dato preziose informazioni sulla dinamica della messa in scena, della struttura e del funzionamento del teatro di allora.\n(Q2) fu pubblicata da Thomas Creede nel 1599. \u00abCorretto, aumentato ed emendato\u00bb, esso si basa solo in piccola parte sulla prima edizione, non solo generalmente inaffidabile per i motivi sopra accennati, ma anche in quanto costituisce un atto di giustizia contro la copia pirata che non viene dalla mano di Shakespeare. Mentre il secondo in-quarto non stabilisce l'edizione definitiva a cui si conformano le altre, gli studiosi sono concordi nel ritenerla opera di Shakespeare, nonostante le frequenti ripetizioni del tipografo di versi o espressioni simili tra loro.\nI difetti di (Q2) non sarebbero per\u00f2 da imputare a editori o stampatori, ma al fatto che (Q2) fosse la stampa di una brutta copia a cui l'autore stava ancora lavorando (le ripetizioni non sarebbero che varianti sulle quali Shakespeare stesso non aveva preso ancora una decisione). Tale versione sarebbe stata data in modo un po' affrettato alle stampe per smentire la bont\u00e0 del falso in-quarto (come si verificava per altri pessimi in-quarti).\nResta comunque il fatto che si tratta di una edizione emendata e ampliata per il lettore, in cui la freschezza e spontaneit\u00e0 del copione \u00e8 stata in parte soppiantata da differenti esigenze editoriali, pi\u00f9 conformi a quelle di chi ama leggere che assistere di persona alla rappresentazione. In questo caso (Q1) e altri cattivi in-quarti, come altre testimonianze delle cronache sono state di aiuto per la \"restitutio\" dell'opera originale.\nUn terzo in-quarto (Q3), sostanzialmente una ristampa di (Q2), appare nel 1609 e successivamente un quarto (Q4) del 1622, che riproduce (Q3) senza trascurare elementi importanti di (Q1). Da taluni sarebbe attribuito al 1611 o al 1615 e porta per la prima volta sul frontespizio il nome di Shakespeare. (Q5) (1637) non \u00e8 che una copia di (Q4). Eccetto (Q1) e (Q2) si tratta di versioni che hanno per\u00f2 un interesse pi\u00f9 storico che filologico, trattandosi perlopi\u00f9 di copie che introducono nuovi errori e imprecisioni. Gibson e altri studiosi pongono per\u00f2 (Q3) su un livello pi\u00f9 alto delle successive, data la precisione e l'onest\u00e0 del copista nella consultazione delle fonti precedenti.\nNell'edizione in-folio del 1623 comprendente la maggior parte delle opere shakespeariane a noi pervenute \u00e8 presente la copia di uno dei precedenti in-quarto (secondo alcuni studi il Q2, per altri un insieme del Q3 e Q4). Secondo l'Arden Shakespeare l'in-folio 1623 si basa sul (Q4) con alcune eccezioni tratte da (Q3).\nContesto storico.\nItalia e Inghilterra nel Cinquecento.\nLa tragedia prende le sue mosse dal contesto storico dell'epoca: nel periodo in cui il dramma \u00e8 ambientato l'Italia non esisteva ancora come Stato unitario e i suoi comuni erano divisi, in guerra tra loro e con lo Stato Pontificio. Verona e Venezia in particolare furono nel Cinquecento una spina nel fianco della Chiesa cattolica. Invece nel Regno d'Inghilterra nel periodo in cui il dramma venne composto regnava Elisabetta I che \u2013 come tutti i sovrani britannici successivi a Enrico VIII (padre di Elisabetta) tranne Maria I \u2013 era a capo della Chiesa protestante anglicana.\n\u00c8 quindi comprensibile che \"Romeo e Giulietta\" dipinga l'ambiente cattolico a tinte fosche, evocando sulla scena le paure diffusesi in Inghilterra in seguito al formale distacco della regina Elisabetta dalla Chiesa di Roma (dopo i tentativi di restaurazione cattolica della sorellastra Maria, che la precedette sul trono) che provoc\u00f2 quindi l'uscita dalla coalizione di stati cattolici e l'aperto sostegno a tutti i partiti protestanti europei. In questo periodo si consumarono le guerre di religione francesi (1572-1604), la cui violenza era culminata venti anni prima della composizione della tragedia nella sanguinosa Notte di san Bartolomeo.\nDopo lo scisma consumato dal padre, Elisabetta fece adottare un catechismo diverso da quello cattolico (\"Book of Common Prayer\"), permettendo la traduzione in lingua inglese delle Sacre Scritture . Nel 1588 dopo avere rifiutato la corte insistente del cattolicissimo Filippo II di Spagna, Elisabetta sconfisse, complice l'instabile clima Atlantico, l'Invincibile Armata inviata dal sovrano per conquistare l'isola. Se la vittoria sanc\u00ec la superiorit\u00e0 marittima dell'Inghilterra, aprendole la strada alle Americhe, scagli\u00f2 per\u00f2 contro Elisabetta le ire di tutti i sovrani cattolici, diffondendo soprattutto a Londra un clima di paura, fomentato da intrighi di corte e spie, non certo alleviato dalla discreta presenza di una comunit\u00e0 di drammaturghi italiani.\nIl gotico inglese muove i suoi primi passi proprio dal teatro elisabettiano, il cui sfondo sono le guglie di chiese e castelli anglosassoni, arricchito di stereotipi mutuati dal mondo cattolico, quali la cripta dei delitti e delle torture, nonch\u00e9 le torbide vicende di amanti perseguitati dentro le mura di conventi spagnoli o italiani. In questo clima frate Lorenzo diventa lo strumento di una provvidenza che opera al rovescio. Bench\u00e9 motivato dalle migliori intenzioni il suo piano, complice il fato avverso, porta al suicidio di Romeo e Giulietta. Le arti magiche del frate, creatore della pozione narcotica, gettano una luce sinistra e provocano nel pubblico lo stesso terrore che si impossessa di Giulietta un istante prima di bere la fiala.\nLe prime rappresentazioni.\nRappresentata sicuramente prima del 1597, si ritiene che l'opera possa esser stata messa in scena dai Lord Chamberlain's Men, la compagnia del ciambellano Hunsdon che nel 1603 prese il nome di King's Men. Nella compagnia recitavano Richard Burbage e lo stesso Shakespeare. Burbage potrebbe essere stato il primo attore a interpretare Romeo, con il giovane Robert Goffe nella parte di Giulietta.\nIl dramma sarebbe stato rappresentato nel teatro, costruito nel 1596 dal padre di Burbage e chiamato The Theatre (\"Il Teatro\", in seguito smantellato dai Burbage e ricostruito come Globe Theatre) e al Curtain, costruito nell'anno successivo, entrambi nella periferia della Citt\u00e0 di Londra. I due edifici erano degli anfiteatri di forma simile nei quali il pubblico assisteva alle rappresentazione in una corte interna, scoperta o nei palchetti. Si avvalevano di luce naturale e il prezzo del biglietto era in genere di un penny.\nCome nella maggioranza delle rappresentazioni del teatro elisabettiano il dramma si svolgeva su un palco centrale, che era circondato per tre lati dal pubblico, mentre la mancanza di effetti speciali e scenografie elaborate lasciava il compito evocativo interamente alla maestria degli attori.\nCommento.\n\"Romeo e Giulietta\", tragedia della fortuna.\nDestino e libero arbitrio nel medioevo.\n\"Romeo e Giulietta\" \u00e8 ancora in gran parte un dramma medievale, ancorch\u00e9 di argomento profano: molte di queste opere, raccontate anche in novelle parlavano dell'ascesa di re, principi e imperatori e della loro caduta per opera del fato. Lo stesso vale per le versioni pi\u00f9 romantiche di questi racconti a fine edificante, quasi sempre storie di amanti infelici. In generale nel medioevo i difetti personali e l'autodeterminazione non avevano alcun potere nelle vicende degli uomini, regolate solo da una provvidenza spesso crudele e imperscrutabile, controparte letteraria dei vari \"memento mori\" custoditi nelle dimore medievali, dai macabri ritratti della morte ricoperta da un manto nero con una falce in mano a varie statuette sullo stesso tema.\n : In confronto alle epoche successive ben poche sono le opere firmate nel medioevo, che ignorava il diritto d'autore. La mancanza della centralit\u00e0 dell'individuo sia a livello terreno sia escatologico \u00e8 probabilmente responsabile dello scarso affidamento che fa la cultura medievale sulla possibilit\u00e0 della volont\u00e0 umana di cambiare i destini del mondo. Tanto per citare un celeberrimo passo della \"Divina Commedia\", in cui Dante chiede a Virgilio cosa sia la fortuna:\nLa caduta di questi personaggi era un monito alla vanit\u00e0 degli uomini che si occupano troppo dei beni terreni perdendo di vista Dio, unica fonte di salvezza. Shakespeare fa un passo avanti in questo senso, introducendo nei personaggi del dramma dei difetti personali (l'avventatezza degli amanti, la passione sanguinaria per il duello di Mercuzio e Tebaldo, eccetera), ma lasciando nell'ambiguit\u00e0 se essi incidano fatalmente sull'esito della storia.\nInterpretazioni recenti.\n contestano il fatto che la fine di Romeo e Giulietta non accada per le loro debolezze, ma sia soltanto il frutto di azioni di terzi o incidenti. Al contrario delle altri grandi tragedie \"Romeo e Giulietta\" \u00e8 pi\u00f9 una tragedia di contrattempi e di destino beffardo. Tuttavia considerano l'avventatezza e la giovinezza di Romeo e Giulietta la causa della loro morte.\nL'intromissione di Romeo nel duello tra Mercuzio e Tebaldo \u00e8 a fin di bene per separarli, ma produce ironicamente la morte di Mercuzio, mentre la lettera non \u00e8 recapitata a Romeo solo per colpa della peste. Infine se solo fosse arrivato un istante dopo al cimitero dei Capuleti, Romeo avrebbe potuto sincerarsi della salute di Giulietta buttando alle ortiche la sua fiala di veleno. Che la responsabilit\u00e0 personale potrebbe se esercitata al meglio solo posporre il tragico destino degli amanti pare trasparire dalle numerose allusioni scespiriane, in cui si parla dell'influsso nefasto delle stelle, del timore di terremoti improvvisi e di folgori a ciel sereno. Al di l\u00e0 di questo quadro generale i critici hanno formulato osservazioni non sempre concordi.\nSecondo M. Garber, ad esempio, \u00able cause della tragedia hanno origine in quegli stessi che ne soffrono le conseguenze\u00bb. Secondo questa interpretazione il dramma sarebbe da iscrivere tra i \"morality plays\" e la conclusione tragica sarebbe un monito per chi voglia seguire i propri desideri istintivi senza mediazioni e pazienza. J. W. Draper, sottolineando il fato avverso che guida i destini dei protagonisti, dipinge Romeo e Giulietta come \u00abmarionette\u00bb in bal\u00eca delle stelle, incapaci di contrastare ci\u00f2 che \u00e8 gi\u00e0 determinato a priori. Tra queste posizioni ci sono molte sfumature, tra chi sostiene la presenza in Shakespeare di una dose di responsabilit\u00e0 individuale nel destino degli eroi tragici, che sarebbe emerso meglio nei drammi pi\u00f9 maturi (G. I. Duthie) e chi riduce la vicenda a tragedia della sfortuna, trasformando il fato in puro evento casuale. (T.J. Spencer).\nStile.\nTragedia o tragicommedia?\nDal punto di vista stilistico le opinioni non sono meno contrapposte. \"Romeo e Giulietta\" \u00e8 uno dei primi lavori di Shakespeare e anche se classificato come una tragedia non ha le caratteristiche delle successive grandi tragedie come \"Amleto\" e \"Macbeth\".\nBaldini afferma come \"Romeo e Giulietta\" sia \u00ab[...] un esperimento fallito, ch\u00e9 i vari moduli \u2013 eufuistico, fiammingo, senechiano e infine realistico \u2013 non pervengono ad armonizzarsi tra loro, ma restano vistosamente isolati...\"\u00bb,\" mentre Granville-Barker definisce facilmente l'opera come tragedia lirica. Benedetto Croce defin\u00ec il dramma \u00abtragedia d'una commedia\u00bb, Wain \u00abcommedia che si conclude tragicamente\u00bb e Northrop Frye una \u00abcommedia rovesciata\u00bb.\nLa struttura drammaturgica di \"Romeo e Giulietta\" \u00e8 in effetti una via di mezzo tra una commedia (trae molto materiale da \"I due gentiluomini di Verona\") e una tragedia. Il sacrificio dei due amanti, al di l\u00e0 dell'evento tragico, ha delle ricadute positive. Sebbene al prezzo delle vite dei due giovani amanti, una faida ormai antica cessa per sempre, permettendo cos\u00ec di evitare ulteriori scontri che avrebbero portato ad altri morti e altro dolore. D'ora in poi capiamo che Verona avrebbe goduto di una lunga pace e che le due famiglie hanno suggellato una duratura amicizia.\nImmagini e simbolismo.\nL'uso del contrasto tra luce e ombra anima incessantemente le vicende narrate in \"Romeo e Giulietta\". Normalmente questa dinamica \u00e8 percepita come contrasto tra vita e morte, amore e guerra, ma qui il rapporto si ribalta perch\u00e9 se le faide tra Capuleti e Montecchi avvengono alla luce del sole, il contratto amoroso dei due amanti \u00e8 suggellato prima ancora che dal matrimonio, dall'incostante luna sotto la quale Romeo implora la sua amante. Prima ancora della scena del balcone alla festa dei Capuleti in cui la prima volta Romeo vede Giulietta afferma ci\u00f2:\nPi\u00f9 tardi Romeo spia Giulietta affacciata al balcone dopo essersi introdotto nel giardino dei Capuleti e giura che i suoi occhi catturano \u00ab\"two of the fairest stars in all the heaven\"\u00bb, cio\u00e8 \u00abdue delle stelle pi\u00f9 belle del firmamento\u00bb (II, ii, 15). Con questi confronti Romeo sfida la bellezza di Proserpina, divinit\u00e0 della notte, umiliandola davanti alla sua amante e dal fato che regge il destino di questi \"star-cross'd lovers\" sarebbe stato punito con la sua amata con la notte eterna.\nTanti sono i sinistri presagi che sembrano anticipare poco a poco la tragedia finale e che Giulietta cerca di esorcizzare attraverso l'atto del matrimonio, che dovrebbe garantire la protezione degli sposi dalle potenze degli inferi (annoverate dalla tradizione medievale tra le divinit\u00e0 infernali) che incombono pesantemente sulla loro vicenda.\nIl riferimento alla folgore amorosa si avvera drammaticamente nella cripta di Giulietta, quando Romeo ne ammira la bellezza prima di porre fine alla sua vita.\nL'amore stesso tra i due amanti \u00e8 un ossimoro, un paradosso vivente che nell'impossibilit\u00e0 di essere risolto vince la morte stessa ed \u00e8 proprio la morte che d\u00e0 vita e illumina la notte nell'estasi pi\u00f9 grande provata da Romeo alla vista dell'amata. Ci\u00f2 che il giorno aveva negato ai due amanti, dal riconoscimento della loro unione alla celebrazione di un matrimonio, \u00e8 alla fine concesso nella cripta, la chiesa sul cui altare trionfa l'amore pi\u00f9 profondo che contagia finalmente anche le loro famiglie.\nL'opera, cos\u00ec ricca di ossimori, \u00e8 in fondo essa stessa concepita in questa visione in cui i ruoli di luce e tenebre si scambiano continuamente. Il giorno assume la connotazione negativa del tempo ordinario, quello che sancisce i riti della vita sociale borghese e delle sue regole, dalle faide tra i servi alla comparsa di Paride che, promesso in sposo a Giulietta dal vecchio Capuleti, precipita gravemente la situazione dei due amanti.\nIl giorno anche \u00e8 il trionfo della ragione economica e degli interessi pratici (l'amore inteso come matrimonio di convenienza), dell'ordine politico che pure \u00e8 pervertito per garantire unicamente gli interessi materiali dei Capuleti e dei Montecchi anche sfidando il monito di Escalo, principe di Verona, con l'uccisione del suo caro amico e parente Mercuzio. Garante di quest'ordine negativo \u00e8 Marte, dio della guerra e di quel falso senso di onore che infiamma le due famiglie spargendo di sangue le strade di Verona.\nLa concezione dell'amore di questa societ\u00e0 \u00e8 puramente terreno, anche se ufficialmente negato, rivelato nella sua crudezza solo dalle battute erotiche di Mercuzio alle oscenit\u00e0 popolane della balia. Il discorso della regina Mab \u00e8 una presa in giro all'amore e Mercuzio stesso viene punito da Venere dalle stesse fate e dagli elfi da lui evocati con sarcasmo. Mercuzio non conosce l'amore e solo l'amore tra Romeo e Giulietta, protetti da Venere, sarebbe poi riuscito, seppur a caro prezzo, a trascendere l'erotismo senza negarlo, sublimandolo in un sentimento pi\u00f9 alto, perfetto nell'eternit\u00e0, eterno come quest'opera che ha acquistato ormai un valore universale.\nUso del metro poetico.\nCome tutte le tragedie di Shakespeare \"Romeo e Giulietta\" \u00e8 scritto in versi, anche se qui non \u00e8 il pentametro giambico a prevalere, ma il verso rimato, specialmente il sonetto, utilizzato ad esempio nel prologo dal coro (I, i, vv. 1-14), o nel dialogo fra Giulietta e Romeo nella scena in cui si incontrano per la prima volta:\nQuesto sonetto (a cui si aggiunge una quartina conclusiva) raffigura Romeo come un pellegrino che arrossisce e che prega su un'immagine della Madonna, come facevano molte persone nella prima met\u00e0 del XVI secolo in Inghilterra nei santuari come quello di Nostra Signora di Walsingham. Per il suo uso abbondante delle rime il ricercato linguaggio dell'amor cortese che si accompagna a un ricco repertorio eufuistico pieno di manierismi, per la prevalenza del carattere patetico su quello tragico, ma anche per alcune inconsistenze della trama, \"Romeo e Giulietta\" \u00e8 considerato facente parte del periodo lirico di Shakespeare, a fianco di altri drammi poetici come \"I due gentiluomini di Verona\", \"La commedia degli errori\", \"Sogno di una notte di mezza estate\" e \"Riccardo II\".\nRappresentazioni e adattamenti.\nCi sono stati molti adattamenti di \"Romeo e Giulietta\" in ogni forma artistica possibile. Tra i pi\u00f9 famosi quelli elencati qui sotto:\nOpera.\nTra i numerosi adattamenti operistici si ricordano qui \"Romeo e Giulietta\" di Charles Gounod (1867) su libretto di Jules Barbier e Michel Carr\u00e9 e \"Giulietta e Romeo\" (1922) di Riccardo Zandonai su libretto di Arturo Rossato.\nFelice Romani fu autore di un libretto d'opera basato sulla Novella IX di Matteo Bandello. Musicato una prima volta da Nicola Vaccaj con il titolo \"Giulietta e Romeo\" (Milano, Teatro della Cannobiana, 31 ottobre 1825), questo libretto fu messo in musica anche da Eugenio Torriani con lo stesso titolo (Vicenza, Teatro Eretenio, 1828) e da Vincenzo Bellini con il titolo \"I Capuleti e i Montecchi\" (Venezia, Teatro La Fenice, 11 marzo 1830). La fortuna di quest'ultima partitura contribu\u00ec a determinare l'uscita di repertorio dell'opera di Vaccaj, anche se per qualche tempo l'opera di Bellini fu rappresentata col finale pi\u00f9 tradizionale di quella di Vaccaj.\nMusica strumentale.\nTra le opere strumentali ispirate alla tragedia ricordiamo \"Romeo e Giulietta\", \u00ab\"ouverture\"-fantasia da Shakespeare\u00bb di P\u00ebtr Il'i\u010d \u010cajkovskij e il \"Rom\u00e9o et Juliette\" (1839), sinfonia drammatica di Hector Berlioz, quest'ultima prevalentemente composta da parti strumentali e vocali. Berlioz fu probabilmente ispirato da una rappresentazione della tragedia del 1827: ne era stato talmente impressionato da sposare Harriet Smithson, l'attrice che impersonava Giulietta.\nProkofiev scrisse inoltre tre \"suite\" per orchestra basate sulla musica del suo balletto, di cui trascrisse inoltre dieci pezzi per pianoforte.\nBalletti.\nSono stati creati molti adattamenti danzati della tragedia, il primo dei quali nel XVIII secolo. Il pi\u00f9 conosciuto \u00e8 il balletto in quattro atti \"Romeo e Giulietta\" musicato da Sergei Prokofiev su libretto di Sergei Radlov, Adrian Piotrovsky, Leonid Lavrovsky e Prokofiev stesso. La prima del balletto, che si doveva tenere al Teatro Kirov di Leningrado, fu rimandata fino all'11 gennaio 1940. Per una serie di curiosi contrattempi la prima avvenne quindi non in Unione Sovietica, bens\u00ec a Brno (nell'odierna Repubblica Ceca) il 30 dicembre 1938 con la coreografia di Ivo V\u00e1\u0148a-Psota. Da allora il balletto \u00e8 stato messo in scena da tutti i maggiori coreografi.\nNel 1965 la produzione di \"Romeo and Juliet\" del coreografo Kenneth MacMillan per il Royal Ballet esord\u00ec alla Royal Opera House, con le musiche di Prokofiev.\nMusical.\nIl musical \"West Side Story\", diventato anche un film, \u00e8 basato su \"Romeo e Giulietta,\" ma la storia \u00e8 ambientata a met\u00e0 del XX secolo a New York e le famiglie rivali sono rappresentate da due bande giovanili di diversa etnia.\n\"Rom\u00e9o et Juliette, de la haine \u00e0 l'amour\", un musical di G\u00e9rard Presgurvic, debutt\u00f2 in Francia il 19 gennaio 2001 al Palazzo dei Congressi di Parigi. Al 2005 aveva gi\u00e0 attirato sei milioni di persone.\n\"Giulietta e Romeo\" \u00e8 il titolo di una commedia musicale del 2007 con musica di Riccardo Cocciante e su libretto di Pasquale Panella.\n\"Romeo e Giulietta - Ama e cambia il mondo\" (spettacolo musicale) \u00e8 la versione italiana dell'opera musicale di G\u00e9rard Presgurvic, con testi italiani di Vincenzo Incenzo e la regia di Giuliano Peparini. Debutt\u00f2 in anteprima assoluta il 2 ottobre 2013 all'Arena di Verona.\nVersioni cinematografiche e televisive.\nEsistono oltre quaranta versioni cinematografiche della storia di Romeo e Giulietta, di cui la prima nel 1900.\nLa versione del 1961 fu una tra le pi\u00f9 importanti tra i classici di Hollywood. Il film \"West Side Story\", ispirato a \"Romeo e Giulietta\" con le musiche di Leonard Bernstein, vinse dieci Oscar.\nNel 1968 Franco Zeffirelli diresse il film \"Romeo e Giulietta\" che vinse due Oscar. Abel Ferrara trasse dalla tragedia il suo film \"China Girl\".\nIl film del 1996 \"Romeo + Giulietta di William Shakespeare\", diretto da Baz Luhrmann, nonostante l'ambientazione contemporanea mantiene il testo nella sua forma integrale.\nNel 1998 usc\u00ec nel solo mercato \"home video\" un film ispirato a \"Romeo e Giuletta\". Questo film \u00e8 prodotto da Walt Disney ed \u00e8 intitolato \"Il re leone II - Il regno di Simba\". \u00c8 il sequel del primo film, intitolato appunto \"Il re leone\", che a sua volta si ispirava a un'altra opera di Shakespeare, l\"'Amleto.\"\nNel 2011 esce invece una versione \"gnomesca\" del noto capolavoro shakespeareano: un film animato intitolato \"Gnomeo e Giulietta\", anch'esso prodotto della Disney.\nNel 2013 \u00e8 Carlo Carlei a reinterpretare la vicenda dei due giovani amanti con attori altrettanto giovani in \"Romeo &amp; Juliet\".\nNel 2014 su Canale 5 va in onda la mini \"fiction\" \"Romeo e Giulietta\" con Marti\u00f1o Rivas e Alessandra Mastronardi nel ruolo dei due sfortunati amanti.\nNel 2017 la ABC crea una serie \"Still Star-Crossed\" che \u00e8 liberamente ispirata all'opera Shakespeariana e che racconta le vicende in seguito alla morte di Romeo e Giulietta.\nNel 2019 la RAI produce la mini-serie \"L'Aquila-Grandi Speranze\" ambientata a L'Aquila dopo il terremoto del 2009. La vicenda mescola gli avvenimenti reali dell'epoca con \"Grandi speranze\" di Dickens, \"I ragazzi della Via Paal\" di Molnar e il \"Romeo e Giulietta\" di Shakespeare"}
{"id": "2831328", "revid": "15756", "url": "https://it.wikipedia.org/wiki?curid=2831328", "title": "Nexi", "text": "Nexi S.p.A. \u00e8 un'azienda italiana che offre servizi e infrastrutture per il pagamento digitale per banche, aziende, istituzioni e pubblica amministrazione.\nNexi gestisce, in diverse modalit\u00e0, circa 41,3 milioni di carte di pagamento e 2,7 miliardi di transazioni ogni anno e conta su circa 890.000 punti vendita convenzionati, 1,4 milioni di terminali POS, 446 miliardi di euro transati (dato 2018), 13.500 ATM su tutto il territorio nazionale e 420 mila imprese che utilizzano i servizi Corporate Banking Interbancario.\nDal 16 aprile 2019 \u00e8 quotata alla Borsa Italiana dove \u00e8 presente nell'indice FTSE MIB.\nStoria.\nLe origini.\nICBPI.\nL'istituto \u00e8 stato costituito nel 1939 su iniziativa di sei banche popolari italiane: (Cremona, Intra, Lecco, Lodi, Luino e Varese, Verona) con lo scopo di potenziare e coordinare l'azione delle banche popolari, fornire servizi di supporto all'attivit\u00e0 delle banche popolari italiane. Nel tempo l'azionariato si \u00e8 esteso a tutte le banche popolari italiane.\nNegli anni ottanta, anche attraverso il supporto della partecipata societ\u00e0 per azioni Servizi Centralizzati-Seceti, l'Istituto assume un ruolo attivo in tutti gli eventi e processi trasformativi che conducono alla creazione del servizio elettronico trasferimento interbancario fondi (SETIF) e del sistema interbancario trasferimento dati (SITRAD) e conseguentemente alla nascita dei moderni sistemi di pagamento interbancari (bonifici, incassi semplici, operazioni documentate, ecc.).\nNel 2006 rileva Key Client Cards &amp; Solutions, spin-off di Deutsche Bank, oggi posseduta al 90%, issuer di 1.3 milioni di carte di credito per 450 banche e gestore di 150.000 pos. Dal 28 gennaio 2008 attiva l'Automated Clearing House - ACH Sepa Compliant con ICCREA Banca. Nel mese di aprile 2008, incorpora la Societ\u00e0 per azioni servizi centralizzati - Seceti. Il 15 settembre 2008 a Vienna ICBPI stipula con Equens SE un accordo per la costituzione della joint venture Equens Italia, che svolger\u00e0, come insourcer di ICBPI e di ICCREA, l'attivit\u00e0 di Automated Clearing House in Italia.\nSul finire dell'esercizio 2008 avvia il processo di acquisizione della maggioranza di S.I. Holding (che controlla al 100% CartaSi S.p.A., Si Servizi S.p.A., Si Call S.p.A., Carta Facile S.p.A, CartaSi Capital S.p.A. e SiRe Business Services LTD), concludendone l'acquisizione, a seguito dell'ottenimento delle prescritte autorizzazioni da parte delle competenti autorit\u00e0, in particolare Banca d'Italia e Autorit\u00e0 garante della concorrenza e del mercato, nel giugno 2009.\nNel settembre 2010 viene comunicata la formalizzazione di un accordo per l'acquisto dell'attivit\u00e0 di banca depositaria da Banca Carige per 19,5 milioni di euro. Nel novembre 2010 viene comunicata l'acquisizione dell'attivit\u00e0 di banca depositaria da Banca Sella, che al contempo diviene azionista di ICBPI con una quota dello 0,96%. Nel novembre del 2010 l'ICBPI viene condannato dall'Antitrust al pagamento di una multa pari a 490.000 euro per intese restrittive della concorrenza in relazione al settore delle carte di credito, multa successivamente sospesa dal Tar del Lazio.\nNel giugno 2015 ICBPI, per 2,15 miliardi di euro, viene acquisita da Mercury Italy S.r.l. (consorzio tra Advent International, Bain Capital e Clessidra). Rimarranno azionisti Credito Valtellinese con il 2%, Banco Popolare e Banca Popolare dell'Emilia Romagna l'1,5% a testa, Banca Popolare di Cividale lo 0,7%, UBI Banca e Banca Popolare di Milano l'1% e Banca Sella lo 0,2%. Mercury Italy S.r.l. viene fusa per fusione inversa in ICBPI.\nNel 2016, ICBPI compra da Intesa Sanpaolo le controllate Setefi e Intesa Sanpaolo Card, per 1,03 miliardi: si tratta di tutto il portafoglio di carte di credito e prepagate di Intesa Sanpaolo (15 milioni), gli esercizi convenzionati (400.000) e le relative attivit\u00e0 di issuing, acquiring e processing. L'anno successivo, incorpora anche le attivit\u00e0 di acquiring gestite da MPS, da Deutsche Bank e da Carige, nonch\u00e9 acquista Bassilichi (gestione dei terminali Pos).\nCartaSi.\nCartaSi nasce nel 1986 come marchio di \"Servizi Interbancari S.p.A\", fondata nel 1985 su iniziativa di ABI e di altri 16 istituti di credito pi\u00f9 le 4 casse centrali con l\u2019obiettivo di diffondere in Italia l\u2019uso della carta di credito come strumento di pagamento.\nIn quegli anni, infatti, in Italia, la carta di credito \u00e8 uno strumento ancora poco diffuso, riservato alle classi pi\u00f9 abbienti, ed utilizzato in rare occasioni (affari, viaggi all'estero, spese ingenti): CartaSi ebbe il merito di diffondere l'utilizzo della carta a tutte le categorie di consumatori.\nFino a quel momento, gli unici due circuiti erano quelli di Eurocard Italiana (Credito Italiano) e Comites (da Banca Commerciale Italiana), che infatti poi verranno acquisiti da Servizi Interbancari.\nNel corso degli anni, entreranno in Servizi Interbancari, altre banche, fino ad arrivare a 97 soci. La societ\u00e0 si trasforma in \"SI Holding S.p.A.\".\nNel 2002, ha emesso il 50% delle carte presenti sul mercato.\nIl 1\u00ba gennaio 2004, SI Holding crea CartaSi S.p.A., a cui conferisce il ramo di azienda dell'emissione di carte di credito e di gestione dei servizi convenzionati.\nNel 2007 contava tra i suoi partners 880 Banche italiane, 430.000 esercenti convenzionati e 7 milioni di titolari di carta di credito: licenziataria per l'Italia dei marchi Visa e Mastercard, era la prima societ\u00e0 emittente di carte di credito in Italia, con una quota del 24% tra le carte in circolazione e del 34% tra quelle attive. Era presente anche nel settore dell'acquiring.\nCon l'arrivo del 2009 entra nell'orbita di ICBPI che acquisisce il 79% delle azioni: i principali azionisti, tra cui Intesa Sanpaolo (42,3%), MPS (24,4%) e Unicredit (9,2%), escono dalla societ\u00e0.\nDal 2015, segue il destino della holding ICBPI, a seguito dell'arrivo dei nuovi soci.\nNexi.\nNexi nasce il 10 novembre 2017 dalla fusione tra ICBPI e CartaSi quando cambia nome assumendo l'attuale denominazione, con l\u2019obiettivo di costruire una realt\u00e0 incentrata sui pagamenti digitali, comprendendo emissione carte, merchant services, gestione ATM, corporate banking interbancario, clearing &amp; settlement.\nNexi S.p.A. \u00e8 controllata da Mercury UK Holdco Limited, una societ\u00e0 controllata da Advent, Bain Capital e Clessidra.\nNel Luglio 2018 Nexi \u00e8 stata riorganizzata, scindendo le attivit\u00e0 di pagamento che si sono fuse con Latino Italy S.r.l. che \u00e8 stata ridenominata Nexi S.p.A.\nIl processo di riorganizzazione societaria ha portato anche alla separazione delle attivit\u00e0 legate ai pagamenti digitali da quelle di natura strettamente bancaria (securities servicies e servizi di tramitazione), con l\u2019accoglimento dell\u2019istanza depositata in Banca d\u2019Italia il 31 gennaio 2018.\nLe attivit\u00e0 bancarie, infatti, dalla stessa data sono state concentrate in DEPObank, la banca depositaria italiana nata dallo scorporo societario e ormai guidata da un management e da un consiglio di amministrazione distinti ed indipendenti da quelli del gruppo Nexi.\nAll'interno del gruppo, di cui Nexi S.p.A. \u00e8 la holding, rientrano Nexi Payments SpA, Mercury Payment Services, Help Line. Attualmente Nexi \u00e8 controllata da Mercury UK Holdco Limited, societ\u00e0 controllata da Advent, Bain Capital e Clessidra.\nIl 16 giugno 2021 \u00e8 stato sottoscritto l'atto di fusione con la danese Nets che consente a Nexi di espandere il proprio raggio d'azione a livello europeo; il 15 ottobre 2021, infine, l'Autorit\u00e0 Garante della Concorrenza e del Mercato ha approvato con indicazione la fusione per incorporazione di SIA spa in Nexi. Questo ulteriore passaggio genera il primo gruppo europeo nel settore dei sistemi di pagamento.\nAttivit\u00e0.\nNexi opera principalmente su queste attivit\u00e0:\nGruppo.\nNexi S.p.A. (ex ICBPI S.p.A.) \u00e8 la holding dell\u2019omonimo gruppo che controlla:\nDati economici.\nNel 2017 la societ\u00e0 ha registrato 855,9 milioni di ricavi con un aumento del 6,6% rispetto ai 688 milioni del 2016. Ebitda a 303,9 milioni (+18,5%), utile di 79,1 milioni (in calo rispetto ai 104 del 2016)."}
{"id": "2831329", "revid": "599013", "url": "https://it.wikipedia.org/wiki?curid=2831329", "title": "Hristo Zlatinski", "text": "Carriera.\nClub.\nHa giocato con Pirin, Lokomotiv Plovdiv e Lokomotiv Sofia.\nNazionale.\nHa rappresentato la Nazionale bulgara Under-21."}
{"id": "2831345", "revid": "1522738", "url": "https://it.wikipedia.org/wiki?curid=2831345", "title": "Bandiera del Sultanato di Delhi", "text": "La bandiera del Sultanato di Delhi era composta da una bandiera bianca, con una striscia verticale nel mezzo gialla. Questa bandiera \u00e8 attestata nel \"Libro del Conos\u00e7imiento de todos los rregnos et tierras et se\u00f1orios que son por el mundo, et las se\u00f1as et armas que han\", un'opera anonima scritta a met\u00e0 XIV secolo e il cui autore \u00e8 forse un frate francescano spagnolo. L'opera descrive le bandiere di tutti gli Stati del mondo conosciuti all'epoca.\nLa descrizione originale della bandiera recita: \"E las se\u00f1ales d'este rey es un pend\u00f3n de plata con un bast\u00f3n de oro tal\", cio\u00e8 \"L'insegna di questo re \u00e8 uno stendardo d'argento con una verga d'oro\". Da notare infine che nel libro la forma della bandiera non \u00e8 rettangolare ma a forma di scudo francese antico.\nRicostruzione alternativa.\nUna versione alternativa della bandiera del Sultanato di Delhi viene proposta dall\"'Atlante catalano\". Essa presenta un sfondo verde con una striscia nera verticale sulla parte sinistra del drappo. Si tratta di una ricostruzione che per\u00f2 ha lasciato scettici alcuni studiosi di vessillologia: la questione \u00e8 tutt'altro che risolta."}
{"id": "2831346", "revid": "124377341", "url": "https://it.wikipedia.org/wiki?curid=2831346", "title": "Robbie Amell", "text": "\u00c8 noto per aver interpretato Stephen Jameson nella serie \"The Tomorrow People\", Ronnie Raymond/Firestorm nella serie \"The Flash\", Fred Jones nei film \"Scooby-Doo! Il mistero ha inizio\" e \"Scooby-Doo! La maledizione del mostro del lago\" e il film \"The Hunters - Cacciatori di leggende\" nel ruolo di Paxton Flynn, \"L'A.S.S.O. nella manica\" nel ruolo di Wesley Rush e \"La babysitter\" nel ruolo di Max. Ha anche avuto ruoli ricorrenti in programmi televisivi come \"La mia vita con Derek\", \"True Jackson, VP\", \"National Museum - Scuola di avventura\" e \"Revenge\".\nBiografia.\nAmell \u00e8 nato a Toronto, Ontario, figlio di Jo Burden e Rob Amell, che lavorano nel settore della gioielleria. \u00c8 cugino dell'attore di \"Arrow,\" Stephen Amell. Insieme alla sorella ha preso parte a vari spot pubblicitari quando aveva sei anni. Ha frequentato la Armour Heights Public School e si diploma nel 2006. A 16 anni ha iniziato a recitare in piccoli ruoli al liceo. Si \u00e8 laureato al Lawrence Park Collegiate Institute a Toronto nel 2012.\nCarriera.\nHa fatto il suo debutto cinematografico interpretando Daniel Murtaugh, in \"Il ritorno della scatenata dozzina\". Nel 2007 partecipa al film \"\". Nel 2008 recita nel film \"Se mi guardi mi sciolgo\" in compagnia di Ashley Tisdale. \u00c8 anche apparso nel film horror del 2010 \"Left for Dead\". Ha avuto un ruolo in \"La mia vita con Derek\" (come fidanzato di Casey, Max). \nNel 2009 \u00e8 fra i protagonisti del film prequel \"Scooby-Doo! Il mistero ha inizio\" nel ruolo di Fred, ruolo che ha ripreso nel seguito dal titolo \"Scooby-Doo! La maledizione del mostro del lago\", uscito nel 2010. Ha avuto un ruolo da \"guest\" in un episodio di \"Alcatraz\", serie TV americana sel 2012. \nHa impersonato Stephen Jameson nella serie televisiva americana \"The Tomorrow People\" e nel 2014 prende parte allo spin-off di \"Arrow\", \"The Flash\" nel ruolo di \"Firestorm\" alias Ronnie Raymond.\nNel luglio 2015, Amell \u00e8 stato scelto per la decima stagione di \"The X-Files\" come agente dell'FBI Miller. Amell ha recitato insieme a Kevin Spacey e Jennifer Garner nel film commedia \"Una vita da gatto\", uscito il 5 agosto 2016. \nNel 2017, Amell ha recitato nel film horror \"La babysitter\" con Judah Lewis, Samara Weaving e Bella Thorne, il film \u00e8 stato distribuito da Netflix venerd\u00ec 13 ottobre. Ha anche recitato e prodotto il film d'azione fantascientifico \"Code 8\", con Stephen Amell co-protagonista e produttore.\nNel 2021 ottiene il ruolo di Chris Redfield nel film reboot \"\", basato alla serie di videogiochi della Capcom, diretto da Johannes Roberts.\nVita privata.\nAmell ha iniziato a frequentare l'attrice Italia Ricci nel luglio 2008. La coppia si \u00e8 fidanzata il 20 agosto 2014 e si \u00e8 sposata il 15 ottobre 2016. Hanno dato il benvenuto al loro primo figlio, un maschio, il 12 settembre 2019. \nAmell \u00e8 stato fan della squadra di hockey su ghiaccio Toronto Maple Leafs mentre cresceva, sebbene da quando si \u00e8 trasferito a Los Angeles, Amell ha iniziato a tifare per i Los Angeles Kings.\nDoppiatori italiani.\nNelle versioni in italiano delle opere in cui ha recitato, Robbie Amell \u00e8 stato doppiato da:"}
{"id": "2831349", "revid": "122708867", "url": "https://it.wikipedia.org/wiki?curid=2831349", "title": "D.J. White", "text": "Carriera.\nWhite, dopo aver frequentato la \"Hillcrest High School\", approda nella squadra degli Indiana Hoosiers con cui si fa notare al grande palcoscenico e viene scelto in 29\u00aa posizione nel draft NBA 2008 dai Detroit Pistons.\nLa notte del draft viene subito scambiato con gli Oklahoma City Thunder in cambio di Walter Sharpe (scelto in 32\u00aa posizione in quello stesso draft) e Trent Plaisted (scelto in 46\u00aa posizione).\nDopo sei apparizioni in D-League con i Tulsa 66ers, debutta nella NBA il 5 aprile 2009 contro gli Indiana Pacers.\nNel febbraio 2011 si trasferisce a Charlotte nello scambio che porta Gerald Wallace a Portland. In seguito ha giocato per due stagioni nel campionato cinese ad alcune partite in NBA con i Boston Celtics nel 2013.\nIl 26 agosto 2015 viene annunciato il suo ingaggio nell'Auxilium Torino. A gennaio 2016 partecipa all'All Star Game tenutosi a Trento."}
{"id": "2831353", "revid": "1566286", "url": "https://it.wikipedia.org/wiki?curid=2831353", "title": "James Hayter", "text": "Biografia.\nNato a Lonavala, in India, crebbe in Scozia e fu allievo della Dollar Academy, laureandosi alla Royal Academy of Dramatic Art. La sua carriera cinematografica inizi\u00f2 nel 1936, ma venne interrotta dalla seconda guerra mondiale, durante la quale prest\u00f2 servizio nel Royal Armoured Corps. \nLe sue migliori interpretazioni sul grande schermo furono quelle di Frate Tuck nel film \"Robin Hood e i compagni della foresta\" (1952), di Samuel Pickwick in \"The Pickwick Papers\" (1952), e del fedele servitore Mortimer in \"Lord Brummell\" (1954). Il suo aspetto rotondo e la voce fruttata lo destinarono in maniera naturale a questi ruoli. La sua carriera in seguito incluse ruoli in serie televisive come \"La saga dei Forsyte\" (1967), \"The Line Onedin\" e \"Are You Being Served?\". Mor\u00ec in Spagna nel 1983."}
{"id": "2831356", "revid": "363629", "url": "https://it.wikipedia.org/wiki?curid=2831356", "title": "Elezioni parlamentari in Germania del dicembre 1924", "text": "Le elezioni parlamentari tedesche del dicembre 1924 furono le quarte consultazioni politiche nazionali della Repubblica di Weimar e si tennero il 7 dicembre. Quando si conclusero, partirono i preparativi per l'inizio della terza legislatura del Reichstag.\nIl presidente Friedrich Ebert era uscito dalle consultazioni del maggio dello stesso anno con una maggioranza assai fragile ed aveva deciso di indire elezioni anticipate con l'obiettivo di conquistare un maggior consenso parlamentare. L'affluenza alle urne fu del 78.8% e i risultati gli diedero parzialmente ragione: molti elettori guardarono al presidente e ai socialdemocratici come gli unici attori politici in grado di fare le riforme e mantenere la stabilit\u00e0 del sistema.\nVenne inoltre apprezzata la decisione di non rimanere ancorati al potere e di ricorrere al responso delle urne: l'SPD fu il movimento capace di guadagnare di pi\u00f9 rispetto al responso primaverile. Grandi sconfitti di questa tornata elettorale furono i partiti \"anti-sistema\": arretrano molto i comunisti e quasi scomparvero i nazisti, che da questo momento in poi abbandonarono la coalizione con il Partito Popolare Tedesco della Libert\u00e0 (DVFP). Ancora una volta, per\u00f2, fu la frammentazione a farla da padrone. Ad Ebert fu prorogata la presidenza di due anni ma alla sua morte, avvenuta nel 1925, si fecero nuove elezioni ed egli venne sostituito \"ad interim\" da Hans Luther."}
{"id": "2831359", "revid": "117541051", "url": "https://it.wikipedia.org/wiki?curid=2831359", "title": "Coriolano (ouverture)", "text": "L'ouverture Coriolano (op. 62) \u00e8 una composizione di Ludwig van Beethoven scritta nel 1807 per la tragedia di Collin del 1804. La prima esecuzione risale al marzo del 1807, in un concerto privato presso la casa del principe Franz Joseph von Lobkowitz, nella quale occasione vennero eseguiti per la prima volta anche il concerto n. 4 per pianoforte e la sinfonia n. 4.\nLa storia.\nLa tragedia \u00e8 la storia di un condottiero romano, Gneo Marcio Coriolano, il quale dopo aver guidato le truppe romane contro i Volsci, entra in politica a Roma, dove viene per\u00f2 osteggiato dagli oppositori. Sollevando il popolo contro essi, Coriolano viene accusato di tradimento ed esiliato. Egli si pone cos\u00ec a capo dei Volsci, deciso a guidarli contro Roma, ma viene fermato dalla madre, che riesce a dissuaderlo dall'impresa. Non potendo per\u00f2 tornare a Roma, per aver guidato un esercito contro essa, si uccide.\nLa struttura e i temi dell'ouverture seguono l'idea dell'opera. Il tema principale in do minore rappresenta l'impeto bellicoso di Coriolano pronto ad invadere Roma, mentre il pi\u00f9 delicato tema in Mi bemolle maggiore rappresenta le suppliche della madre di desistere dal suo intento.\nRegistrazioni celebri.\nDue delle principali registrazioni sono di Wilhelm Furtw\u00e4ngler alla direzione dei Berliner Philharmoniker (1943) e di Fritz Reiner alla direzione della Chicago Symphony Orchestra (1959). Roger Norrington ha registrato con i London Classical Players una versione secondo la pratica dell'epoca originaria. Altre registrazioni notevoli sono quella di Herbert von Karajan con i Berliner Philharmoniker, Karl B\u00f6hm con i Wiener Philharmoniker, Carlos Kleiber con la Bavaria State Orchestra e Bruno Walter con la Columbia Symphony. Questa ouverture aveva un posto importante anche nel repertorio di Arturo Toscanini, di cui rimangono sei registrazioni."}
{"id": "2831362", "revid": "2134764", "url": "https://it.wikipedia.org/wiki?curid=2831362", "title": "Malik Hairston", "text": "Carriera.\nDopo aver frequentato la \"Renaissance High School\", scegli di frequentare Oregon, con la maglia della quale segna 1.644 punti in 117 partite, per una media di 14,05 punti a partita.\nViene quindi scelto nella diciottesima posizione del secondo giro ovvero la 48\u00aa totale nel draft NBA 2008 dai Phoenix Suns. Immediatamente i Suns cedono Hairston assieme ad una somma di denaro ai San Antonio Spurs in cambio di Goran Dragi\u0107. Al termine del \"training-camp\" viene escluso dagli Spurs che per\u00f2 decidono di rifirmarlo il successivo 22 dicembre. Nella sua stagione da matricola trova poco spazio in NBA, venendo pi\u00f9 volte assegnato agli Austin Toros, in D-League. L'8 aprile 2009, al termine della stagione, viene tagliato. L'8 luglio 2009 firma nuovamente con gli Spurs, ma, nel 2010, viene nuovamente assegnato ai Toros. Con la maglia dei Toros colleziona tra il 2008 e il 2010 1.193 punti in 47 partite per una media di 25,38 punti a partita in D-League.\nDopo l'esperienza italiana il 14 novembre 2013 viene ingaggiato dal Galatasaray, firmando un contratto annuale.\nDal gennaio 2015 gioca con i greci dell'AEK di Atene.\nIn Italia.\nIl 29 luglio 2010 firma con la Mens Sana Siena, in Serie A. Poco dopo viene tuttavia costretto a sottoporsi ad un intervento ad un'ernia, saltando tre settimane. Nonostante le sole 16 partite disputate in Serie A, riesce a recuperare subito prima dell'inizio della fase top 16 di Eurolega. Dopo essersi classificata seconda alle top 16, Siena viene contrapposta all'Olympiacos ai quarti di finale. Dopo essere stata sconfitta in gara-1, Siena sconfigge l'Olympiacos 82-65 in gara-2, nella quale Hairston segna 19 punti e 11 rimbalzi, venendo nominato MVP della partita. La squadra italiana riesce a vincere anche gara-3 e gara-5, nella quale Malik, con 25 punti, 7 rimbalzi, 3 assist e una palla rubata, viene nuovamente nominato MVP della partita, diventando il primo giocatore a vincere il premio due volte in una serie di play-off. Siena si qualifica quindi per le final four per la prima volta dopo quattro anni, vedendosi contrapposta al Panathinaikos. I futuri campioni sconfiggeranno tuttavia Siena per 77-69, rendendo inutili i 12 punti e i 4 rimbalzi di Hairston. Siena riuscir\u00e0 tuttavia a sconfiggere il Real Madrid 82-60 nella finale per il terzo posto.\nIl 25 luglio 2011 viene ingaggiato dall'Olimpia Milano, firmando un contratto annuale. Debutta a Milano in Serie A il 9 ottobre nella vittoria per 89-75 contro la Cimberio Varese, disputando 23 minuti con 12 punti. Chiude la stagione con una media di 13,9 punti in Eurolega e 12,7 punti in Serie A. Il 13 luglio, nonostante un'offerta del CSKA Mosca, rinnova con l'Olimpia firmando un contratto biennale, venendo in seguito nominato capitano della squadra. Chiude la sua seconda stagione a Milano con una media di 11,4 punti a partita in Eurolega. Il 13 luglio 2013 il presidente dell'Olimpia annuncia che Hairston \u00e8 stato messo fuori rosa e che lascer\u00e0 la squadra."}
{"id": "2831363", "revid": "363629", "url": "https://it.wikipedia.org/wiki?curid=2831363", "title": "Elezioni parlamentari in Germania del 1928", "text": "Le elezioni parlamentari tedesche del 1928 furono le quinte consultazioni politiche nazionali della Repubblica di Weimar e si tennero il 20 maggio. Quando si conclusero, partirono i preparativi per l'inizio della quarta legislatura del Reichstag.\nL'affluenza fu del 75.6% e gli unici partiti di massa che in queste consultazioni registrarono un aumento significativo dei voti e dei seggi furono quello socialdemocratico, che arriv\u00f2 a sfiorare il 30% dei consensi, e quello comunista che complet\u00f2 il netto successo della sinistra. Tuttavia i 153 scranni parlamentari conseguiti non bastavano all'SPD per avere una netta maggioranza, indi per cui essi furono costretti a formare un governo di coalizione guidato da Hermann M\u00fcller.\nA seguito della sua nomina M\u00fcller, che era gi\u00e0 stato cancelliere per quattro mesi nel 1920, form\u00f2 un gabinetto che contava sull'appoggio di SPD, Centro Cattolico, DVP (liberalconservatori) e DDP (democratici). Tuttavia l'alleanza era afflitta da divisioni interne, dato che ogni partito era interessato al suo tornaconto clientelare e non alla sopravvivenza dell'esecutivo: prevalevano i piccoli interessi di bottega e quando M\u00fcller chiese al presidente Paul von Hindenburg dei poteri straordinari l'eroe della Grande Guerra rifiut\u00f2, decretando la fine dell'ultimo governo pienamente democratico di Weimar.\nA destra persero pi\u00f9 di un terzo dei loro voti i nazionalpopolari ed anche i nazisti, che per la prima volta si presentarono da soli alle elezioni, ottennero un risultato negativo (ancor pi\u00f9 basso di quello conseguito quattro anni addietro). Tuttavia la Grande depressione, scoccata l'anno seguente, li avrebbe ben presto fatti diventare sempre pi\u00f9 popolari; gi\u00e0 in questa consultazione, tra l'altro, riuscirono a far breccia nell'elettorato contadino arrivando a superare il 10% dei suffragi in alcune zone rurali: almeno per adesso, era nelle grandi metropoli urbane che non avevano un grosso seguito."}
{"id": "2831364", "revid": "400694", "url": "https://it.wikipedia.org/wiki?curid=2831364", "title": "La pericolosa partita", "text": ""}
{"id": "2831366", "revid": "599", "url": "https://it.wikipedia.org/wiki?curid=2831366", "title": "Dijkstra", "text": ""}
{"id": "2831368", "revid": "30407955", "url": "https://it.wikipedia.org/wiki?curid=2831368", "title": "Simoncia", "text": ""}
{"id": "2831369", "revid": "3115", "url": "https://it.wikipedia.org/wiki?curid=2831369", "title": "Alice Guy", "text": "Biografia e Carriera.\nAssunta alla Gaumont come segretaria, riesce a ottenere, dopo aver visto la presentazione del \"Cinematographe\" dei Fratelli Lumi\u00e8re, qualche metro di pellicola, con cui riesce a girare un cortometraggio, \"La F\u00e9e aux choux\", realizzato, probabilmente, nel 1896, un anno dopo l'invenzione del cinema. Questa realizzazione, e la sua produzione successiva, hanno fatto di lei la prima donna riuscita ad affermarsi quale regista e produttrice nella storia del cinema.\n\u00c8 stata tra le prime donne (con Lois Weber) a dirigere e possedere il proprio studio: The Solax Company. Pochi dei suoi film sono facilmente visibili. \nIntrodusse nel mondo del cinema il concetto dell'essere naturale. \"Be Natural\", il suo motto, trasform\u00f2 il mondo del cinema.\nRitornata in Francia, scrisse favole e racconti pubblicati in varie riviste, firmate con nomi di fantasia maschili. Firm\u00f2 con il suo vero nome delle sceneggiature che per\u00f2 non trovarono produttori.\nI suoi film sono introvabili poich\u00e9 non sono firmati a suo nome ma a nome della compagnia responsabile della distribuzione. Questo non era inusuale al suo tempo, poich\u00e9 i titoli di coda sono stati introdotti nel cinema solo dopo il 1970. Durante i suoi ultimi anni di vita cerc\u00f2 invano di recuperare le copie dei film che ide\u00f2 e diresse. Abbiamo accesso a solamente 50 film della sua produzione (alcuni dei quali conosciuti e famosi precedentemente ma attribuiti a uomini presenti nella produzione).\nRiconoscimenti.\nNel 1953 Guy- Blach\u00e9 fu riconosciuta con la Legione d'Onore, il pi\u00f9 alto riconoscimento non militare della Repubblica Francese.\nIl 16 marzo del 1957 fu onorata con una cerimonia alla Cin\u00e9matheque Fran\u00e7aise che non fu coperta mediaticamente.\nNel 2004 la Fort Lee Film Commission inaugur\u00f2 un monumento alla sua memoria nella localizzazione dello Studio Solax. \nNel 2011 la stessa Commissione fece pressione sulla Directors Guild of America per accettare Alice Guy-Blach\u00e9 come suo membro. Fu poi premiata un postumo \"Special Directorial Award for Lifetime Achievement\" in occasione dei Directors Guild of America Award nel 2015 con un discorso di Martin Scorsese. Quest'ultimo non ha fatto mistero della sua ammirazione per la regista, i cui film compaiono tra la lista dei suoi preferiti.\nNel 2012, per il centenario della fondazione dello studio, la Fort Lee Commissione raccolse dei fondi per sostituire la sua tomba nel cimitero di Maryrest, in Mahwah, New Jersey. Il nuovo memoriale include il logo dello Studio Solax e include una nota sul suo ruolo come pioniera del cinema.\nNel 2010 l'Academy Film Archive ha incluso nel suo progetto per la conservazione del cinema, un film della regista, \"The Girl in the Armchair.\"\nNel 2013 Guy-Blach\u00e9 fu inclusa nel New Jersey Hall of Fame\nNel 2013 una piazza nel XIV arrondissement di Parigi fu attribuita a Alice Guy-Blach\u00e9 in suo onore, chiamata Place Alice-Guy. \nIl Golden Door Film Festival attribuisce un premio in suo onore ogni anno.\nEredit\u00e0 culturale.\nNella seconda met\u00e0 del 1940 Guy Blach\u00e9 scrisse un'autobiografia; pubblicata in francese nel 1976 e tradotta in inglese dieci anni dopo. Guy-Blach\u00e9 era allarmata dalla sua assenza inspiegata dalla storia dell'industria cinematografica. Era in comunicazione costante con colleghi e storici del cinema correggendo affermazioni incorrette sulla sua vita. Teneva delle lunghe liste dei film che realizz\u00f2 cos\u00ec come li ricordava, con la speranza di essere capace di provare il suo ruolo all'interno dell'industria e assicurarsi il legittimo credito per queste opere.\nIl documentario\"The Lost Garden: The Life and Cinema of Alice Guy-Blach\u00e9\" (1996) racconta la vita della regista. Fu realizzato dal National Film Board of Canada e diretto da Marquise Lepage. Il documentario fu onorato del premio Gemeaux in Quebec, per il miglior documentario.\nNel 2002, Circle X Theatre a Los Angeles produsse Laura Comstock's Bag-punchin Dog, un musical sull'invenzione del cinema, figurando Guy-Blach\u00e9 come personaggio principale. Il musical fu scritto da Jillian Armenante, Alice Dodd e Chris Jeffres.\nNel 2002 la studiosa del cinema Alison McMahan pubblic\u00f2 \"Alice Guy Blach\u00e9: Lost Visionary of the Cinema\". Guy-Blach\u00e9 \u00e8 considerata la prima regista donna. Tra il 1896 e il 1920 collabor\u00f2 a pi\u00f9 di 1000 film, ne diresse pi\u00f9 di 700, tra i quali 150 sono sopravvissuti e 22 sono dei lungometraggi.\nNel 2011 Guy-Blach\u00e9 fu rappresentata come una regista di documentari del 1913 in una produzione off-Broadway, \"Flight\", che debutt\u00f2 nel teatro Connelly.\nNel 2018 il documentario \"Be Natural: The Untold Story of Alice Guy-Blach\u00e9\", diretto da Pamena B. Green e narrato da Jodie Foster, racconta la vita, carriera e eredit\u00e0 di Guy-Blanch\u00e9.\nNel settembre del 2019 Guy-Blach\u00e9 \u00e8 stata inclusa nel New York Times nella serie \"Overlooked No More\"\".\"\nFilmografia.\nAlice Guy-Blach\u00e9 diresse pi\u00f9 di 1000 film (tra cortometraggi e lungometraggi). Nonostante gli sforzi della stessa regista per ricostituire il corpus delle sue opere ed ottenerne delle copie, una gran parte di queste opere sono state perse. \nRegista (lista parziale).\n1896:\n1897:\n1898:\n1899:\n1900:\n1901:\n1902:\n1903:\n1904:\n1905:\n1906:\n1907:\n1910:\n1911:\n1912:\n1913:\n1914:\n1915:\n1916:\n1917:\n1918:\n1920:"}
{"id": "2831372", "revid": "300067", "url": "https://it.wikipedia.org/wiki?curid=2831372", "title": "Ferr\u00e1n Mart\u00ednez Garriga", "text": ""}
{"id": "2831373", "revid": "287204", "url": "https://it.wikipedia.org/wiki?curid=2831373", "title": "Ferran Martinez Garriga", "text": ""}
{"id": "2831376", "revid": "300067", "url": "https://it.wikipedia.org/wiki?curid=2831376", "title": "Alfonso Mart\u00ednez G\u00f3mez", "text": ""}
{"id": "2831377", "revid": "287204", "url": "https://it.wikipedia.org/wiki?curid=2831377", "title": "Alfonso Martinez", "text": ""}
{"id": "2831378", "revid": "287204", "url": "https://it.wikipedia.org/wiki?curid=2831378", "title": "Alfonso Martinez Gomez", "text": ""}
{"id": "2831379", "revid": "1439131", "url": "https://it.wikipedia.org/wiki?curid=2831379", "title": "Studebaker Wagonaire", "text": "La Wagonaire \u00e8 un'autovettura station wagon costruita dalla Studebaker dal 1963 al 1966.\nContesto.\nIl modello aveva la parte posteriore del tettuccio scorrevole e retraibile, cos\u00ec che permetteva anche il carico di oggetti che sarebbero stati troppo alti per le altre auto dell'epoca. La soluzione del tettuccio scorrevole rese la Wagonaire unica; aveva il meccanismo di bloccaggio sopra i posti posteriori. Questa soluzione permetteva, ad esempio, il trasporto di frigoriferi in posizione verticale.\nQuesta soluzione di tettuccio \u00e8 stata un'invenzione del famoso \"designer\" Brooks Stevens, che fu assunto dal presidente della casa automobilistica di South Bend, Sherwood Egbert, per trovare nuove vie per l'espansione dalla gamma di auto offerte dall'azienda, senza ingenti investimenti di capitali nella manodopera. Stevens fu anche il designer che progett\u00f2 anche la Kaiser Jeep Wagonaire, un SUV che rimase in produzione fino agli anni novanta.\nLa Wagonaire fu ispirata dalla concept car prodotta in Germania \u201cScimitar\u201d del 1959 (sempre progettata da Stevens), e fu basata sulla Lark station wagon, ma con la linea di cintura modificata.\nPoteva trasportare sei passeggeri (cinque con il sedili singoli profilati ottenibili a richiesta) oppure otto se equipaggiata con una terza fila di sedili rivolta posteriormente, posizionati nel vano bagagli, quest'ultima soluzione optional dal 1965. Quando la terza fila di sedili veniva richiesta, le vetture venivano equipaggiate con gli speciali pneumatici \"Captive-Air\" (cio\u00e8 resistenti alla foratura), poich\u00e9 la fila di sedili addizionale andava a occupare lo spazio normalmente richiesto per la ruota di scorta.\nSfortunatamente per la Studebaker, i primi acquirenti della Wagonaire scoprirono che i tettucci delle loro nuove autovetture facevano filtrare acqua, pi\u00f9 precisamente nella parte anteriore degli stessi. Questo problema fu affrontato dall'azienda, ma con scarsi risultati. Come risultato delle perdite d'acqua, il tetto fisso entr\u00f2 subito in produzione gi\u00e0 dal gennaio del 1963. Fu venduto a 100 dollari in meno rispetto al tetto scorrevole; l'acquirente per\u00f2 poteva solo ordinarlo come opzional.\nQuando la Studebaker chiuse il suo stabilimento principale a South Bend, e concentr\u00f2 la produzione a Hamilton (Canada), tolse di listino la Avanti e la Hawk, ma continu\u00f2 a costruire la Lark e la Wagonaire.\nI modelli del 1964, che furono costruiti solo in Canada da dicembre 1963, furono gli ultimi a montare un motore originale Studebaker. Dall'inizio del 1965 infatti la General Motors inizi\u00f2 a fornire propulsori basati sul sei cilindri e sul V8 della Chevrolet. Dal 1965 furono disponibili solo i modelli con tetto scorrevole.\nIl tetto fisso ritorn\u00f2 disponibile dal 1966, l'ultimo anno di produzione della Studebaker prima della chiusura. Non erano per\u00f2 pi\u00f9 disponibili i due posti per passeggeri aggiuntivi nel vano portatagli. Oltre a questo, nel 1966 la Wagonaire si ispir\u00f2 nella linea alla Commander con gli interni basati sulla sportiva Daytona. Solo 940 Wagonaire furono fabbricate nello stesso anno, con la versione a tetto fisso piuttosto rara.\nLa Matchbox costru\u00ec un modellino della Wagonaire, completo anche tetto scorrevole, che fu venduto anche molti anni dopo la chiusura della Studebaker. Anche la Husky commercializz\u00f2 un modellino simile a quello della Matchbox.\nUna station wagon ad alte prestazioni.\nLa Wagonaire basata sulla Daytona \u00e8 considerata un precursore delle attuali station wagon ad alte prestazioni. Equipaggiata con un motore V8, un carburatore a quadruplo corpo, un cambio manuale con leva montata sul volante e \"overdrive\", la Wagonaire era all'avanguardia rispetto alle altre station wagon commercializzate all'epoca.\nNell'ultimo periodo di vendita, la Wagonaire poteva essere ordinata con il potente V8 dell'Avanti e il cambio a quattro rapporti con leva sul fondo.\nUn piccolo revival della Wagonaire.\nIl tettuccio retraibile fu applicato dalla General Motors sul GMC Envoy nel 2003 e nel 2004. Una caratteristica che la GMC ha adottato, e che non ha fatto a suo tempo la Studebaker ad applicarlo, \u00e8 costituita dall'azionamento elettrico del tetto apribile. In ogni modo, il modello General Motors non fu popolare come la Wagonaire, e la GM cess\u00f2 la produzione del modello nel 2005."}
{"id": "2831381", "revid": "300067", "url": "https://it.wikipedia.org/wiki?curid=2831381", "title": "Albert Miralles Berge", "text": ""}
{"id": "2831383", "revid": "300067", "url": "https://it.wikipedia.org/wiki?curid=2831383", "title": "Jos\u00e9 Antonio Montero Botanch", "text": ""}
{"id": "2831384", "revid": "300067", "url": "https://it.wikipedia.org/wiki?curid=2831384", "title": "Jose Antonio Montero Botanch", "text": ""}
{"id": "2831385", "revid": "300067", "url": "https://it.wikipedia.org/wiki?curid=2831385", "title": "Juan Antonio Morales Abrisqueta", "text": ""}
{"id": "2831386", "revid": "300067", "url": "https://it.wikipedia.org/wiki?curid=2831386", "title": "Emiliano Morales Mu\u00f1oz", "text": ""}
{"id": "2831387", "revid": "300067", "url": "https://it.wikipedia.org/wiki?curid=2831387", "title": "Emiliano Morales Munoz", "text": ""}
{"id": "2831388", "revid": "300067", "url": "https://it.wikipedia.org/wiki?curid=2831388", "title": "\u00c1lex Mumbr\u00fa Murcia", "text": ""}
{"id": "2831389", "revid": "287204", "url": "https://it.wikipedia.org/wiki?curid=2831389", "title": "Alex Mumbru Murcia", "text": ""}
{"id": "2831390", "revid": "300067", "url": "https://it.wikipedia.org/wiki?curid=2831390", "title": "Fran Murcia S\u00e1nchez", "text": ""}
{"id": "2831391", "revid": "287204", "url": "https://it.wikipedia.org/wiki?curid=2831391", "title": "Fran Murcia Sanchez", "text": ""}
{"id": "2831392", "revid": "599013", "url": "https://it.wikipedia.org/wiki?curid=2831392", "title": "Rajko Toroman", "text": ""}
{"id": "2831393", "revid": "300067", "url": "https://it.wikipedia.org/wiki?curid=2831393", "title": "Francisco Murcia", "text": ""}
{"id": "2831394", "revid": "300067", "url": "https://it.wikipedia.org/wiki?curid=2831394", "title": "Roberto N\u00fa\u00f1ez S\u00e1nchez", "text": ""}
{"id": "2831395", "revid": "287204", "url": "https://it.wikipedia.org/wiki?curid=2831395", "title": "Roberto Nunez Sanchez", "text": ""}
{"id": "2831396", "revid": "300067", "url": "https://it.wikipedia.org/wiki?curid=2831396", "title": "Juan Carlos Navarro Feijoo", "text": ""}
{"id": "2831398", "revid": "300067", "url": "https://it.wikipedia.org/wiki?curid=2831398", "title": "Juan Antonio Orenga Forcada", "text": ""}
{"id": "2831399", "revid": "300067", "url": "https://it.wikipedia.org/wiki?curid=2831399", "title": "Jos\u00e9 Antonio Para\u00edso Gonz\u00e1lez", "text": ""}
{"id": "2831400", "revid": "287204", "url": "https://it.wikipedia.org/wiki?curid=2831400", "title": "Jose Antonio Paraiso", "text": ""}
{"id": "2831401", "revid": "300067", "url": "https://it.wikipedia.org/wiki?curid=2831401", "title": "Jose Antonio Paraiso Gonzalez", "text": ""}
{"id": "2831406", "revid": "300067", "url": "https://it.wikipedia.org/wiki?curid=2831406", "title": "Xavi Rabaseda Bertran", "text": ""}
{"id": "2831407", "revid": "300067", "url": "https://it.wikipedia.org/wiki?curid=2831407", "title": "Vicente Ramos Cecilio", "text": ""}
{"id": "2831410", "revid": "300067", "url": "https://it.wikipedia.org/wiki?curid=2831410", "title": "Felipe Reyes Cabanas", "text": ""}
{"id": "2831411", "revid": "599013", "url": "https://it.wikipedia.org/wiki?curid=2831411", "title": "M\u00e1rio Palma", "text": ""}
{"id": "2831414", "revid": "300067", "url": "https://it.wikipedia.org/wiki?curid=2831414", "title": "Pau Ribas Tossas", "text": ""}
{"id": "2831416", "revid": "300067", "url": "https://it.wikipedia.org/wiki?curid=2831416", "title": "Rafael Rull\u00e1n Ribera", "text": ""}
{"id": "2831417", "revid": "287204", "url": "https://it.wikipedia.org/wiki?curid=2831417", "title": "Rafael Rullan Ribera", "text": ""}
{"id": "2831418", "revid": "123198534", "url": "https://it.wikipedia.org/wiki?curid=2831418", "title": "Fenacetina", "text": "La fenacetina (p-etossiacetanilide) \u00e8 un farmaco introdotto nel 1887 dalla Bayer, avente funzione antipiretica ed analgesica. Le propriet\u00e0 farmacologiche, cos\u00ec come per l'acetanilide, sono dovute al paracetamolo suo principale metabolita attivo. Attualmente \u00e8 sempre meno usato nella preparazione dei farmaci per i danni che provoca sia a livello ematologico che renale, tanto che nel 1983 viene bandita dalla FDA.\nPer le sue propriet\u00e0 chimico-fisiche, la fenacetina \u00e8 spesso usata come sostanza da taglio della cocaina.\nSintesi.\n\u00c8 un derivato acetilico della fenetidina, che pu\u00f2 essere quindi ottenuto per acetilazione con anidride acetica di quest'ultima.\nLa prima sintesi registrata \u00e8 del 1878 ad opera di Harmon Northrop Morse.\nLa fenacetina pu\u00f2 essere sintetizzata utilizzando la sintesi degli eteri di Williamson: ioduro di etile, paracetamolo, e carbonato di potassio anidro in eccesso, a riflusso in 2-butanone danno il prodotto grezzo che pu\u00f2 essere ricristallizzato in acqua:\n\"Sintesi della fenacetina a partire dal paracetamolo\"\nReattivit\u00e0.\nQuesto composto \u00e8 noto come caso di studio per le reazioni di nitrazione e bromurazione che possono avvenire in differenti posizioni dell'anello aromatico:\nEffetti sull'uomo.\nSi noti come possa essere repertata tra i farmaci che rappresentano fattori di rischio per il cancro della vescica assieme alla ciclofosfamide. A questo proposito la Fenacetina d\u00e0 in seguito all'assunzione una particolare colorazione urinaria."}
{"id": "2831419", "revid": "300067", "url": "https://it.wikipedia.org/wiki?curid=2831419", "title": "Ricky Rubio Vives", "text": ""}
{"id": "2831420", "revid": "300067", "url": "https://it.wikipedia.org/wiki?curid=2831420", "title": "Ricard Rubio", "text": ""}
{"id": "2831421", "revid": "767487", "url": "https://it.wikipedia.org/wiki?curid=2831421", "title": "I Close My Eyes", "text": "I Close My Eyes \u00e8 una ballata pop della cantante tedesca Sandra, pubblicato l'11 novembre 2002 dalla Virgin Records come terzo ed ultimo singolo dal settimo album \"The Wheel of Time\" dello stesso anno. La canzone \u00e8 stata scritta da Andy Jonas, che fu la voce maschile con lei per gli album \"Close to Seven\" e \"Fading Shades\". \"I Close My Eyes\" \u00e8 stata prodotta da Michael Cretu e Jens Gad. La canzone non ha avuto molto successo, raggiungendo solamente la posizione 93 in Germania."}
{"id": "2831422", "revid": "300067", "url": "https://it.wikipedia.org/wiki?curid=2831422", "title": "Fernando Romay Pereiro", "text": ""}
{"id": "2831423", "revid": "287204", "url": "https://it.wikipedia.org/wiki?curid=2831423", "title": "Sergio Rodriguez Gomez", "text": ""}
{"id": "2831425", "revid": "599013", "url": "https://it.wikipedia.org/wiki?curid=2831425", "title": "Ignacio Rodr\u00edguez", "text": ""}
{"id": "2831426", "revid": "300067", "url": "https://it.wikipedia.org/wiki?curid=2831426", "title": "Nacho Rodr\u00edguez Mar\u00edn", "text": ""}
{"id": "2831427", "revid": "287204", "url": "https://it.wikipedia.org/wiki?curid=2831427", "title": "Nacho Rodriguez Marin", "text": ""}
{"id": "2831428", "revid": "300067", "url": "https://it.wikipedia.org/wiki?curid=2831428", "title": "Ignacio Rodr\u00edguez Mar\u00edn", "text": ""}
{"id": "2831429", "revid": "599013", "url": "https://it.wikipedia.org/wiki?curid=2831429", "title": "Annerys Vargas", "text": ""}
{"id": "2831430", "revid": "287204", "url": "https://it.wikipedia.org/wiki?curid=2831430", "title": "Emiliano Rodriguez Rodriguez", "text": ""}
{"id": "2831431", "revid": "300067", "url": "https://it.wikipedia.org/wiki?curid=2831431", "title": "Emiliano Rodr\u00edguez Rodr\u00edguez", "text": ""}
{"id": "2831432", "revid": "767487", "url": "https://it.wikipedia.org/wiki?curid=2831432", "title": "I racconti della luna pallida d'agosto", "text": "I racconti della luna pallida d'agosto (\"Ugetsu monogatari\", \"\u96e8\u6708\u7269\u8a9e\") \u00e8 un film del 1953 diretto da Kenji Mizoguchi, con Masayuki Mori e Machiko Ky\u014d.\nIl film, uno dei pi\u00f9 celebrati film di Mizoguchi e annoverato dai critici tra i capolavori del cinema giapponese, \u00e8 ambientato nel Giappone del sedicesimo secolo ed \u00e8 ispirato ai due racconti \"L'albergo di Asaji\" e \"La lubricit\u00e0 del serpente\" di Ueda Akinari, facenti parte della raccolta \"Racconti di pioggia e di luna\".\nIl film ha vinto il Leone d'argento al Festival di Venezia 1953, mentre nel 1956 ha guadagnato anche una nomination agli Oscar per i migliori costumi.\nTrama.\nGiappone, fine del XVI secolo: il vasaio Genjur\u00f4 e suo cognato Tobei con le mogli Miyagi e Ohama vivono in un villaggio della regione di Omi. Nella citt\u00e0 vicina, Nagahama vendono le ceramiche. Tobei sogna di diventare samurai e ha bisogno di soldi per comprare armatura e lancia. Mentre nel forno sta per cuocere una nuova partita di vasi, nella notte sono costretti a fuggire nei boschi perch\u00e9 il villaggio \u00e8 saccheggiato dai soldati. Ritornati alla fornace, constatano che i vasi sono intatti e cotti. In barca, attraverso il Lago Biwa, diretti alla vicina citt\u00e0 di Takashima, che ha un mercato ancora pi\u00f9 grande, incontrano un'imbarcazione alla deriva: un marinaio morente li avvisa di pirati che attaccano e depredano le barche e violentano le donne; Genjur\u00f4 sbarca Miyagi e il figlio Genichi affinch\u00e9 ritornino al villaggio e prosegue con Tobei e Ohama.\nIn citt\u00e0, i prodotti di Genjur\u00f4 vanno a ruba, i guadagni sono cospicui. Tobei approfitta della distrazione della moglie per comprare l'armatura e la lancia; Ohama andata a cercarlo in una zona isolata viene attaccata e stuprata da militari. Miyagi e il piccolo Genichi, in cammino verso il villaggio, devono costantemente nascondersi dai saccheggiatori. Una donna pietosa offre a Miyagi del cibo per il bambino e le indica una via secondaria per raggiungere casa, ma sul sentiero soldati affamati la assalgono, le sottraggono il cibo e la feriscono mortalmente. Intanto Genjur\u00f4 \u00e8 avvicinato da una giovane donna, nobile e avvenente, Lady Wakasa, che ordina vasellame e lo invita a consegnarglielo nella sua villa: affascinato e sedotto si intrattiene con lei dimenticando la famiglia.\nTobei assiste, non visto, alla decapitazione-suicidio di un importante generale nemico. Uccide il soldato che ha eseguito l'ordine e porta la testa del generale al signore del luogo. Costui, malgrado abbia intuito l'inganno, lo nomina samurai e gli consegna cavallo e uomini armati. Mentre Genjur\u00f4 sta comprando preziosi kimono di seta per la nobildonna, viene notato da un sacerdote che gli fa un'inquietante rivelazione: la donna non \u00e8 altri che uno spettro ammaliatore. Per spezzare il sinistro legame, il sacerdote dipinge sul suo corpo un sutra e Genjur\u00f4 si libera dell'incantesimo.\nTronfio del suo successo, Tobei non vede l'ora di recarsi al proprio villaggio, ma, fermatosi per riposare con i suoi uomini in una casa di tolleranza, fa un'amara scoperta: Ohama vi lavora come prostituta. Chiede perdono a Ohama, butta nel fiume armatura e lancia. Anche Genjur\u00f4 pentito e in preda ai sensi di colpa, torna a casa e arriva a destinazione di notte; qui lo attende sveglia la moglie che lo conforta mentre il figlio dorme placido. La mattina, svegliato dal capo-villaggio, apprende che Miyagi \u00e8 stata uccisa dai soldati affamati, Genichi invece \u00e8 stato accolto presso la famiglia del capo-villaggio e quella notte, forse sentendo l'imminente arrivo del padre, \u00e8 fuggito a casa sua. Finiti saccheggi e razzie, la vita riprende: Tobei lavora la terra, Ohama lo aiuta e si prende cura del nipote; Genjur\u00f4 continua a produrre vasi, tazze e pentole, col pensiero costante alla moglie Miyagi a cui il figlioletto rende omaggio lasciando del cibo sulla sua tomba.\nI ruoli dell'uomo e della donna.\nGli uomini hanno costruito una societ\u00e0 dominata dal denaro (il vasaio) e dal potere (il samurai) e inseguono egoisticamente le loro ambizioni. Si allontanano dalla famiglia in avventure solitarie per l'ottenimento delle armi o la vendita del vasellame. Sognano un modello di donna al loro servizio, una donna idealizzata e sublimata, non una donna reale. Mizoguchi rappresenta gli uomini prigionieri e vittime del dominio maschile che hanno imposto.\nLe donne, costrette ad accettare una condizione ingiusta e subalterna, affrontano da sole la realt\u00e0; non si ribellano in modo aperto, come le donne occidentali, ma, esasperando la loro sottomissione, trasformano il desiderio e la volont\u00e0 maschile in critica e negazione.\nMiyagi sar\u00e0 idealizzata da Genjuro solo dopo la morte e Ohama sar\u00e0 compresa da Tobei solo dopo essere diventata una prostituta.\nUna storia di fantasmi.\nIl film di Mizoguchi invita a riflettere sul significato dei \"fantasmi\" nell'arte del racconto, nel teatro e nel cinema. La tradizione cinese che ha ispirato la tradizione teatrale classica giapponese si ispira al potere immaginario della rappresentazione \"con fantasmi\" e alla libert\u00e0 che essa offre allo spirito. Se l'immaginario \u00e8 parte della realt\u00e0, se esso stesso \u00e8 realt\u00e0, non ci si pu\u00f2 stupire di vedere in questo film che i fantasmi hanno una esistenza e un corpo. La forza del desiderio e dell'immaginazione li fa \"esistere\".\nNel film ci sono tre apparizioni di fantasmi:\nL'Arte e la ricerca della bellezza.\nI personaggi del film cercano di rifugiarsi nell'immaginario, nel sogno, nella bellezza per sfuggire una realt\u00e0 sordida, atroce e infernale. Ma spesso la bellezza e il sogno si rivelano ingannatori, pericolosi, malefici.\nSequenze esemplari: la sequenza del viaggio in barca, la sequenza del soggiorno di Genjuro nel palazzo di Lady Wakasa. Quando il miraggio si dissipa i personaggi precipitano in un mondo ancora pi\u00f9 terribile.\nEssenza e apparenza.\nIl tema centrale del film rinvia alla domanda che ogni artista si pone sulla sua arte, in questo caso il cinema.\nLa macchina da presa registra la realt\u00e0 ma sullo schermo non ci sono che ombre, fantasmi delle cose.\nL'esistenza concreta si muta in apparenza, finzione. La verit\u00e0 documentaria, il mondo oggettivo si trova inestricabilmente legato al mondo soggettivo, mentale: ogni inquadratura in Mizoguchi riflette questo conflitto\nLa colonna sonora.\nLa colonna sonora \u00e8 del musicista Fumio Hayasaka.\nHayasaka usa la sua musica per dare al film un'atmosfera spettrale e sembra scivolare tra il mondo sullo schermo e quello fuori dallo schermo, tra la realt\u00e0 dei vivi e l'aldil\u00e0."}
{"id": "2831433", "revid": "300067", "url": "https://it.wikipedia.org/wiki?curid=2831433", "title": "Berni Rodr\u00edguez Arias", "text": ""}
{"id": "2831434", "revid": "287204", "url": "https://it.wikipedia.org/wiki?curid=2831434", "title": "Berni Rodriguez Arias", "text": ""}
{"id": "2831435", "revid": "666668", "url": "https://it.wikipedia.org/wiki?curid=2831435", "title": "Bernardo Rodr\u00edguez", "text": ""}
{"id": "2831436", "revid": "271907", "url": "https://it.wikipedia.org/wiki?curid=2831436", "title": "Ugetsu monogatari", "text": ""}
{"id": "2831437", "revid": "300067", "url": "https://it.wikipedia.org/wiki?curid=2831437", "title": "Bernardo Rodr\u00edguez Arias", "text": ""}
{"id": "2831438", "revid": "300067", "url": "https://it.wikipedia.org/wiki?curid=2831438", "title": "Nacho Rodilla Gil", "text": ""}
{"id": "2831439", "revid": "1649409", "url": "https://it.wikipedia.org/wiki?curid=2831439", "title": "Diocesi di Guardialfiera", "text": "La diocesi di Guardialfiera (in latino: \"Dioecesis Guardiensis\") \u00e8 una sede soppressa e sede vescovile titolare della Chiesa cattolica.\nTerritorio.\nAll'inizio del XIX secolo la diocesi si estendeva entro le \"terre in Contado di Molise\" di Guardialfiera, Acquaviva, Castelbottaccio, Castelluccio, Civitacampomarano, Lupara, Lucito e Palata.\nSede vescovile era la citt\u00e0 di Guardialfiera, dove fungeva da cattedrale la chiesa di Santa Maria Assunta. Nella seconda met\u00e0 del XVII secolo i vescovi solevano risiedere anche a Castelluccio.\nStoria.\nIgnota \u00e8 l'origine della diocesi di Guardialfiera, che \u00e8 documentata a partire dalla seconda met\u00e0 dell'XI secolo con il vescovo Pietro; questi, secondo la \"Chronica Cassinese\", prese parte nel 1071 alla consacrazione della chiesa abbaziale di Montecassino, ed inoltre partecip\u00f2 al concilio provinciale di Benevento indetto dal metropolita Milone nel 1075. Il nome di Pietro \u00e8 anche citato in una lapide del 1075, scolpita in occasione della costruzione della cattedrale.\nIn una bolla di papa Anastasio IV del 1153 Guardialfiera \u00e8 annoverata tra le diverse diocesi suffraganee dell'arcidiocesi di Benevento. Dopo Pietro non si conoscono altri vescovi per oltre un secolo fino ad Alasio, documentato in tre occasioni: nel 1177 consacr\u00f2 un altare nel monastero di San Giovanni in Venere; l'anno successivo consacr\u00f2 la chiesa di Santa Maria di Castelbottaccio con Goffredo, vescovo di Termoli; infine prese parte al concilio lateranense del 1179.\nIl vescovo Giovanni Battista Lomellini del Campo (1562-1567) prese parte al concilio di Trento; a Giacomo Pedicini (1668-1688) si deve l'istituzione di tre monti di piet\u00e0 per debellare la piaga dell'usura.\nLa diocesi fu soppressa, in virt\u00f9 del concordato fra papa Pio VII e il re delle Due Sicilie Ferdinando I di Borbone, il 27 giugno 1818 con la bolla \"De utiliori\" di papa Pio VII ed il suo territorio accorpato a quello della diocesi di Termoli.\nDal 1968 Guardialfiera \u00e8 annoverata tra le sedi vescovili titolari della Chiesa cattolica; dal 27 gennaio 2016 il vescovo titolare \u00e8 Adilson Pedro Busin C.S., vescovo ausiliare di Porto Alegre."}
{"id": "2831440", "revid": "300067", "url": "https://it.wikipedia.org/wiki?curid=2831440", "title": "Jose Ignacio Rodilla", "text": ""}
{"id": "2831441", "revid": "300067", "url": "https://it.wikipedia.org/wiki?curid=2831441", "title": "Jos\u00e9 Ignacio Rodilla Gil", "text": ""}
{"id": "2831442", "revid": "292162", "url": "https://it.wikipedia.org/wiki?curid=2831442", "title": "XII tabularum leges", "text": ""}
{"id": "2831443", "revid": "144887", "url": "https://it.wikipedia.org/wiki?curid=2831443", "title": "Stadio Luis\u00e3o", "text": ""}
{"id": "2831444", "revid": "1318658", "url": "https://it.wikipedia.org/wiki?curid=2831444", "title": "Hideyuki Fujisawa", "text": "Hideyuki Fujisawa \u00e8 stato fra i migliori giocatori della sua epoca, una delle \"Tre Corone\" assieme a Yamabe Toshiro e Keizo Suzuki (e pi\u00f9 tardi Takeo Kajiwara).\nFujisawa godeva di cattiva fama: le sue abitudini molto controverse lo portavano a bere, scommettere e ad essere un negoziante di beni immobiliari di successo. Oltre alla sua abilit\u00e0 nel Go, era noto per le sue calligrafie che sono state esposte in varie occasioni. Nella sua autobiografia ha ammesso che preferiva essere chiamato Hideyuki, anche se non era un problema che lo chiamassero generalmente Shuko.\nBiografia.\nFujisawa Shuko divenne professionista nel 1940 e raggiunse il grado di 9 dan nel 1963. Negli anni 60 collezion\u00f2 una serie di titoli importanti: Meijin nel 1962, Asahi Pro Best Ten nel 1965 e nel 1968, \u014cza per tre anni consecutivi dal 1967 al 1969. Nel 1970 perse il titolo di Oza, ma vinse la NHK Cup e nuovamente il Meijin. Seguirono anni senza vittoria importanti e nel 1976 riusc\u00ec a vincere il titolo di Tengen, mentre si aggiudic\u00f2 nuovamente la NHK Cup solamente nel 1981. \nCon il Tengen, mise fine al periodo critico della sua carriera e, nello stesso anno 1976, vinse il Kisei che, con grande sorpresa dei suoi detrattori, mantenne per sei anni di fila, dal 1976 al 1982. Fujisawa era criticato dal pubblico e si diceva che bevesse per nove mesi all'anno, prima di disintossicarsi in vista della difesa del Kisei a fine anno. All'inizio degli anni 80, quando Fujisawa era all'apice della sua carriera, il titolo di Kisei gli venne strappato da Cho Chikun nel 1982. Fujisawa vinse le prime tre partite, controllando il gioco di Cho made: sembrava che si stesse per aggiudicare il titolo per il settimo anno consecutivo. Ma Cho rimont\u00f2 e vinse le ultime quattro partite, con Fujisawa che fece un errore grossolano, mentre aveva il vantaggio, nella settima partita. In seguito alle sue vittorie consecutive del Kisei, la Nihon-Kiin gli assegn\u00f2 il titolo di \"Kisei Onorario\". \nFujisawa era riconosciuto per giocare aperture (fuseki) molto flessibili ma anche per commettere degli errori (\"poka\") pi\u00f9 avanti nella partita. Il detto che circolava allora era che Fujisawa Shuko giocasse le migliori 50 mosse, punto.\nDopo la sconfitta al Kisei, non avrebbe vinto altri titoli fino a 10 anni pi\u00f9 tardi. Vinse l'Oza e lo mantenne per due edizioni quando aveva 67 anni; stabil\u00ec allora il record del giocatore pi\u00f9 anziano a difendere un titolo. Si ritir\u00f2 dal go nell'ottobre 1998, all'et\u00e0 di 74 anni. L'anno successivo, venne espulso dalla Nihon Ki-in per vendere diplomi a giocatori non professionisti in protesta a quelle che lui reputava fosse una politica impropria della Ki-in. La frattura venne ricomposta nel giugno 2003 e Fujisawa venne riammesso nella federazione.\nMor\u00ec a Tokyo di una broncopolmonite l'8 maggio 2009."}
{"id": "2831445", "revid": "701660", "url": "https://it.wikipedia.org/wiki?curid=2831445", "title": "Chiesa della Sacra Famiglia (Ancona)", "text": "La chiesa della Sacra Famiglia \u00e8 un luogo di culto cattolico di Ancona; sorge in corso Carlo Alberto, nel rione del Piano San Lazzaro.\nStoria.\nL'inizio della costruzione di questa chiesa \u00e8 avvenuta a seguito della posa della prima pietra fatta dall'allora vescovo e cardinale Giovanni Battista Manara nel 1889, quando la citt\u00e0 cominciava ad estendersi verso la stazione centrale e la rete viaria nazionale. La realizzazione fu resa possibile per l'ottenuta restituzione, da parte del demanio dei beni dell'Opera dei Luigini, erroneamente incamerata, e per l'opera di benefattori, tra cui spicca il conte Luigi Rocchi di Camerata.\nIl progetto del tempio \u00e8 opera dell'architetto torinese Marco Ceradini e le decorazioni della facciata e dell'interno sono opera del locale scultore Vittorio Morelli. Il progetto esprime uno stile neo-romanico con elementi bizantini, e presenta una facciata a salienti con vela campanaria centrale e sovrastante. L'interno a tre navate con absidi conclusive ospita tra l'altro elementi architettonico-decorativi provenienti da chiese soppresse: si ricorda, in particolare, il prospetto di altare in pietra scolpita di forme gotiche, gi\u00e0 nella Chiesa di San Francesco alle Scale sita in via Pizzecolli, e di propriet\u00e0 della nobile famiglia Bonarelli (in particolare \u00e8 da notare che lo stemma dei conti Bonarelli, riprodotto sopra le colonnine laterali, riporta errori nei colori, infatti esso dovrebbe essere corretto: in campo rosso con banda d'argento e con leoni passanti di rosso).\nIn occasione dei restauri susseguenti il terremoto del 1972, dall'interno della chiesa venne soppressa gran parte della decorazione pittorica della navata mediana e furono rimosse le vetrate delle monofore della stessa, insieme ad altri ammodernamenti (come il nuovo nucleo dei confessionali) del tutto estranei ai caratteri primitivi dell'edificio, in nome di un malinteso e tardivo adeguamento alle nuove norme liturgiche. Dal 1901 il complesso fu affidato ai Padri Salesiani, che tuttora curano ed officiano la chiesa."}
{"id": "2831450", "revid": "110157", "url": "https://it.wikipedia.org/wiki?curid=2831450", "title": "Chiesa di Santa Maria delle Grazie (Ancona)", "text": "La chiesa di Santa Maria delle Grazie \u00e8 un luogo di culto di Ancona, nel quartiere delle Grazie.\nStoria.\nLa primitiva chiesa venne eretta nel 1840 dal locale architetto Pietro Politi; era ad unica navata con abside ed altari laterali, e dava sulla allora strada principale, attuale via Grazie.\nCon la crescita del quartiere omonimo nel secondo dopoguerra, venne abbandonata e dissacrata (attualmente l'interno \u00e8 stato diviso in locali ad usi civili) dopo essere sostituita dalla nuova chiesa (1960) progettata dall'ingegnere Eugenio Belvederesi.\nIl nuovo edificio venne caratterizzato da copertura in embrici di ardesia \"a squame di pesce\" intersecata con lunettoni finestrati, entrambi a sezioni paraboloidi. Sottostante all'edificio e sotto il sagrato vi sono i locali parrocchiali, tra cui un cinema-teatro."}
{"id": "2831451", "revid": "322321", "url": "https://it.wikipedia.org/wiki?curid=2831451", "title": "Diocesi di Strongoli", "text": "La diocesi di Strongoli (in latino: \"Dioecesis Strongulensis\") \u00e8 una sede soppressa e sede titolare della Chiesa cattolica.\nTerritorio.\nLa diocesi comprendeva solo il territorio di Strongoli. Il piccolo vescovato confinava ad est con il mare Jonio, a sud con la diocesi di Crotone, dalla quale era separata dal fiume Neto, ad ovest con l'arcidiocesi di Santa Severina e a nord con la diocesi di Umbriatico.\nCattedrale della diocesi era la chiesa dei Santi Pietro e Paolo, che era anche l'unica parrocchia della citt\u00e0 episcopale.\nBench\u00e9 di piccole dimensioni, la diocesi era ricca di istituzioni ecclesiastiche; tra Cinquecento e Settecento \u00e8 documentata l'esistenza di un monastero di Conventuali dedicato a Santa Maria delle Grazie, di un convento di Agostiniani dedicato a Santa Maria del Popolo, di un monastero dei Cappuccini dedicato a San Francesco d'Assisi, e di una quindicina fra chiese e cappelle.\nStoria.\nSecondo alcuni storici, la citt\u00e0 di Petelia sarebbe stata una sede vescovile, titolo che sarebbe stato ereditato da Strongoli, nome medievale dell'antica citt\u00e0 del Bruzio. Non esistono tuttavia prove storiche dell'esistenza di un'antica diocesi a Petelia.\nLa diocesi di Strongoli non compare in nessuna \"Notitia Episcopatuum\" del patriarcato di Costantinopoli, da cui quasi tutte le diocesi della Calabria dipendevano dal IX all'XI secolo. La diocesi \u00e8 documentata per la prima volta nella bolla di papa Lucio III del 1183 all'arcivescovo di Santa Severina, Meleto, nella quale il pontefice conferma al metropolita tutti i suoi privilegi e ne menziona le suffraganee; e in seguito nel \"Provinciale Vetus\" di Albino databile al 1190 circa.\nLa diocesi \u00e8 probabilmente di fondazione normanna e risalirebbe alla seconda met\u00e0 del XII secolo. Primo vescovo documentato \u00e8 Madio, che nel 1178 sottoscrisse un diploma della confraternita di Santa Maria di Messina; la sua storicit\u00e0 \u00e8 tuttavia messa in dubbio; infatti gi\u00e0 l'anno successivo abbiamo il vescovo Ireneo, che prese parte al terzo concilio lateranense.\nSecondo Andrea Pesavento, \"\u00abla storia dell'episcopato di Strongoli \u00e8 segnata dalle lunghe vertenze che opposero i vescovi della citt\u00e0 con il potere secolare\u00bb\". L'oggetto delle dispute era nella maggior parte dei casi la salvaguardia dei benefici e dei possedimenti della mensa vescovile, usurpati dai potenti locali. Altre liti sorsero tra i vescovi di Strongoli ed i metropoliti di Santa Severina, che godevano del \"diritto di spoglio\", ossia di incamerare i beni appartenuti ai loro vescovi suffraganei defunti.\nIl vescovo Claudio Vico, vissuto alla fine del Cinquecento, dovette lottare con il potere laicale per salvaguardare i beni della mensa episcopale, con i quali pot\u00e9 restaurare la sacrestia della cattedrale, il palazzo vescovile e completare la costruzione di una torre di difesa contro le frequenti incursioni dei turchi. Il suo successore, Sebastiano Ghislieri, in assenza del seminario, istitu\u00ec una scuola per chierici poveri, ed eresse un monte di piet\u00e0. All'epoca del vescovo Bernardino Piccoli (1627-1636) la cattedrale era servita da 22 sacerdoti, 2 suddiaconi e 30 chierici; la popolazione censita tra il 1640 ed il 1662 era di circa 4.000 persone.\nScrive Andrea Pesavento che, \u00aballa fine del Seicento il clero di Strongoli, citt\u00e0 di circa 1500 anime, posta sulla cresta di un alto colle e circondata da rupi a circa tre miglia dal mare, ... \u00e8 composto da sei dignit\u00e0, sei canonici, 18 preti detti anche cappellani e da una ventina di chierici. La citt\u00e0, che d'estate \u00e8 abbandonata dai vescovi a causa della malaria causata dalle acque stagnanti del vicino torrente Brausio, e d'inverno \u00e8 molestata dai venti freddi e dalle febbri micidiali, si presenta in uno stato decadente\u00bb.\nNel Settecento in diocesi si contavano numerose istituzione di carit\u00e0, al cui servizio si trovavano ben sette confraternite: della Morte, del Santissimo Corpo di Cristo e del Santissimo Sacramento, dell'Immacolata Concezione, del Santissimo Rosario, di San Francesco di Paola, di Santa Maria Annunziata e delle Sante Anime del Purgatorio.\nL'episcopato pi\u00f9 lungo fu quello di Domenico Morelli, vescovo per 44 anni dal 1748 al 1792, che si adoper\u00f2 per il restauro della cattedrale e il rifacimento completo dell'episcopio. \u00abNelle relazioni che trasmise alla congregazione del concilio, egli descrive molto minuziosamente la situazione della diocesi: dichiara di avere sempre soddisfatto l'obbligo della residenza, di aver effettuato la visita pastorale della citt\u00e0, delle chiese e dei luoghi pii, di avere impartita la cresima, di avere fatto ricorso ai missionari in avvento e in quaresima, di aver conferito non poche ordinazioni, di aver avuto a cuore l'istruzione del popolo e del clero\u00bb. Gli succedette Pasquale Petruccelli, che fu l'ultimo vescovo di Strongoli.\nPer la sua piccolezza e per la scarsit\u00e0 della mensa vescovile, la diocesi fu soppressa il 27 giugno 1818, in seguito al concordato tra la Santa Sede e il Regno di Napoli, con la bolla \"De utiliori\" di papa Pio VII ed il suo territorio venne incorporato in quello della diocesi di Cariati.\nDal 1969 Strongoli \u00e8 annoverata tra le sedi vescovili titolari della Chiesa cattolica; dal 20 dicembre 2016 il vescovo titolare \u00e8 Barthol Barretto, vescovo ausiliare di Bombay."}
{"id": "2831452", "revid": "599", "url": "https://it.wikipedia.org/wiki?curid=2831452", "title": "Edsger Wybe Dijkstra", "text": ""}
{"id": "2831453", "revid": "288300", "url": "https://it.wikipedia.org/wiki?curid=2831453", "title": "Ciprian Ioan Deac", "text": ""}
{"id": "2831462", "revid": "69794", "url": "https://it.wikipedia.org/wiki?curid=2831462", "title": "Sigma-tau", "text": "Sigma-Tau Industrie Farmaceutiche Riunite S.p.A. \u00e8 stata un'azienda farmaceutica italiana. Nel 2017 \u00e8 confluita in Alfasigma S.p.A. insieme ad Alfa Wassermann e Biofutura Pharma.\nStoria.\nLa Sigma-Tau Industrie Farmaceutiche Riunite fu fondata nel 1957 grazie all'iniziativa imprenditoriale di Claudio Cavazza, chimico ricercatore, in un periodo in cui le multinazionali consolidavano la loro egemonia nel settore del farmaco.\nNel 1964 venne avviata a Pomezia la costruzione di uno stabilimento industriale che occupava 64 dipendenti. La scelta di Pomezia come sede costitu\u00ec una delle prime iniziative di industrializzazione ed urbanizzazione di un'area del Centro-Sud a prevalente vocazione agricola. Nel 1966 fu lanciato sul mercato il complesso vitaminico Rekord B12, un farmaco antiastenico per terapie ricostituenti infantili.\nA partire dagli anni settanta, la Sigma-Tau si concentra sulla sperimentazione di farmaci per malattie rare, il che la porter\u00e0 a diventare nel 1984 la quarta azienda farmaceutica al mondo assegnataria negli USA di una Orphan Drug Designation e ricevendone successivamente altre sette.\nCon la scoperta, negli anni settanta, della sindrome da deficit di carnitina, un'infermit\u00e0 con esito mortale, Sigma-Tau focalizza lo sforzo investigativo dei suoi laboratori sulla ricerca di una molecola in grado di contrastare la patologia, che porter\u00e0 alla messa a punto di L-carnitina.\nNel 1986 viene creata la Fondazione Sigma-Tau, un Ente Morale finalizzato allo sviluppo della ricerca, della promozione del progresso scientifico e culturale e la tutela dei risultati dell'investigazione scientifica. Uno degli impegni culturali di tale fondazione \u00e8 lo sviluppo della rivista culturale monografica \"Sfera\" (1988-1995).\nIl gruppo sigma-tau ha investito e continua ad investire una quota significativa del proprio fatturato nella Ricerca e Sviluppo al fine di identificare terapie innovative per offrire un'opportunit\u00e0 di cura a chi deve affrontare malattie poco diffuse e/o ad elevato impatto clinico e sociale.\nVanta un elevato numero di brevetti - 290 domande presentate tra il 1998 e il 2012. Sono circa 20 i progetti in R&amp;D, profili oggi focalizzati nelle seguenti aree terapeutiche: Malattie Rare e Neglette, Oncologia, Immuno-oncologia e Biotecnologie.\nSigma-Tau in collaborazione con l'organizzazione non profit Medicines for Malaria Venture (MMV), ha sviluppato un nuovo farmaco per la terapia della malaria un'associazione fissa a base di diidroartemisinina e piperachina. La presentazione del dossier registrativo \u00e8 avvenuta il 3 luglio 2009 in Europa (EMEA). Il prodotto \u00e8 stato approvato dall'EMA (European Medicines Agency) per la sua commercializzazione in Europa nel 2011. sigma-tau ha inoltre sottoposto Eurartesim\u00ae all'OMS per il processo di pre-qualificazione, un passaggio molto atteso dai donatori e dai Paesi in cui la malaria \u00e8 endemica, a garanzia della sicurezza e dell'efficacia del nuovo farmaco. sigma-tau ha ottenuto la registrazione del farmaco in Cambogia (dove gi\u00e0 lo distribuisce) in Ghana e Tanzania e l'ha avviata in Burkina Faso, Mozambico e altri Paesi endemici africani.\nIl 5 marzo 2015 Sigma-Tau annuncia di aver trovato un accordo con la farmaceutica bolognese Alfa Wassermann SPA per la costituzione di una nuova societ\u00e0, la Alfasigma che, per dimensione, si posizioner\u00e0 tra i primi cinque gruppi italiani del settore.\nIl 1\u00ba agosto 2017 \u00e8 avvenuta la fusione per incorporazione di Alfa Wassermann S.p.A., Biofutura Pharma S.p.A. e Sigma-Tau Industrie Farmaceutiche Riunite S.p.A. in Alfasigma S.p.A.\nStruttura del Gruppo Sigma-Tau.\nIl Gruppo Sigma-Tau e possiede un portafoglio di circa 100 prodotti commercializzati in Italia e all'estero. Ha registrato dal 1998 in avanti circa 300 brevetti.\nIl Gruppo Sigma-Tau \u00e8 presente nel mondo con filiali in Francia, Svizzera, Paesi Bassi, Belgio, Germania, Regno Unito e India, nonch\u00e9 con uno stabilimento produttivo in Spagna e uno negli Stati Uniti.\nSigma-Tau, ha attivato collaborazioni di ricerca con numerose istituzioni scientifiche in America, Europa e Asia.\nNel 2010 il Gruppo Sigma-Tau ha acquisito il ramo d'azienda farmaceutico della societ\u00e0 americana Enzon, pi\u00f9 precisamente 4 prodotti per la cura di malattie rare in ambito oncologico e lo stabilimento produttivo di Indianapolis, rilevato direttamente dalla filiale americana, Sigma-Tau Pharmaceuticals Inc. con sede a Gaithersburg nel Maryland la quale provvede a commercializzare i prodotti acquisiti sul mercato statunitense.\nCritiche e contestazioni.\nIl 28 novembre 2011, meno di sei mesi dopo la scomparsa del fondatore Claudio Cavazza, la Sigma-Tau ha avviato la procedura di cassa integrazione per 569 dipendenti della sede di Pomezia. Tale procedura viene fortemente contestata dalla RSU per le modalit\u00e0 con cui \u00e8 stata avviata, ossia senza tener conto dell'impatto che essa avrebbe sull'occupazione.\nNel corso delle consultazioni con le organizzazioni sindacali, dinanzi alla Regione Lazio ed al Ministero dello sviluppo economico, la Sigma-Tau mantiene una posizione ferma diretta a sostenere il proprio piano di risanamento, che prevede l'uscita di 569 persone. Circa un centinaio di queste 569 persone verrebbero assorbite in societ\u00e0 terze, che continueranno a fornire servizi non pi\u00f9 strategici. Nel frattempo due delle societ\u00e0 del medesimo gruppo a cui appartiene la Sigma-Tau, la Prassis di Milano e la Tecnogen di Caserta vengono messe in liquidazione. Le organizzazioni sindacali chiedono invece un piano che prevede l'uscita delle 569 persone con misure di sostegno di natura economica da parte della stessa Sigma-Tau.\nLa controversia tra societ\u00e0 e lavoratori (RSU), su spinta dei sindacati e di alcuni esponenti politici, ha raggiunto una carica mediatica tale da essere stata oggetto di una trasmissione televisiva su RAI 3 dal titolo PresaDiretta.\nA distanza di quasi quaranta giorni di blocco totale della sede di Pomezia da parte delle organizzazioni sindacali e dopo diversi tentativi per raggiungere un accordo, le parti in causa (RSU e Direzione Aziandale) in data 24 febbraio 2012, sembrano essere arrivate ad una ipotesi di accordo sindacale che, nonostante tutto, viene ancora ritenuta non soddisfacente da parte di alcuni lavoratori collocati in CIGS, tra i quali diversi informatori medico scientifici (ISF)."}
{"id": "2831470", "revid": "1566286", "url": "https://it.wikipedia.org/wiki?curid=2831470", "title": "Armen Borisovi\u010d D\u017eigarchanjan", "text": ""}
{"id": "2831473", "revid": "228587", "url": "https://it.wikipedia.org/wiki?curid=2831473", "title": "Autenticit\u00e0", "text": "L'autenticit\u00e0 riguarda ci\u00f2 che \u00e8 autentico, genuino, ossia che non \u00e8 falso o falsificato e che pu\u00f2 dimostrarsi o imporsi come vero.\nEtimologia.\nIl termine diretto da cui deriva quello di autenticit\u00e0 \u00e8 \"autentico\" (dal lat. tardo \"authent\u012dcus\", dal greco \u03b1\u1f50\u03d1\u03b5\u03bd\u03c4\u03b9\u03ba\u03cc\u03c2, derivato di \u03b1\u1f50\u03d1\u03ad\u03bd\u03c4\u03b7\u03c2 (che vuol dire \"autore\"; \"che opera da s\u00e9\" e che significava in senso lato \"avere autorit\u00e0 su se stessi\"). La parola \u00e8 composta da aut\u00f2s (se stesso) ed ent\u00f2s (in, dentro) e quindi in senso pi\u00f9 pregnante autentico pu\u00f2 voler dire che autentico \u00e8 ci\u00f2 che si riferisce alla nostra vera interiorit\u00e0, al di l\u00e0 di quello che vogliamo apparire o crediamo di essere.\nI diversi significati.\nNella terminologia giuridica l'autenticit\u00e0 riconosce la verit\u00e0 di un atto legale non per il suo contenuto ma per la forma e per l'origine dell'atto stesso. Un documento ad esempio \u00e8 autentico quando \u00e8 stato compilato nelle forme prescritte dalla legge o da chi ha l'autorit\u00e0 per redigerlo, non per le considerazioni in esso contenute. Sempre in campo giuridico si parla di interpretazione autentica di una legge intendendo ci\u00f2 che il legislatore ha voluto significare andando oltre la lettera della norma.\nNella filosofia dell'esistenzialismo si parla di autenticit\u00e0 riferita a quel tipo di esistenza che rispecchia la vera realt\u00e0 interiore dell'individuo caratterizzato dalla singolarit\u00e0, dal possibile, dalla scelta angosciosa contrapposta alla falsa sicurezza e a quell'esistenza condotta secondo la scialba, abituale quotidianit\u00e0 di una vita superficiale o che rispecchia ipocritamente i comportamenti sociali. Di segno diverso \u00e8 l'autenticit\u00e0 nella filosofia nicciana, che pu\u00f2 essere riportata ad una vita vissuta secondo l'ideale dionisiaco.\nLa ricerca dell'autentica interiorit\u00e0 non \u00e8 propria soltanto della filosofia, ma anche della pedagogia che si propone di far emergere con l'educazione l'individuo autentico e svilupparne le potenzialit\u00e0, che possono raggiungersi insegnando a non limitarsi nella propria egoit\u00e0, nel proprio io individuale, ma a superare l'incapacit\u00e0 di relazionarsi nel mondo, con quell'\"esserci\" (\"dasein\") che ci permette di superare l'heideggeriana inautenticit\u00e0 e anonima impersonalit\u00e0. Rendersi conto attraverso la scienza dell'educazione della centralit\u00e0 della propria persona inserita in un ambiente sociale dove accanto all'\"io\" esiste anche il \"noi\".\nNella teologia cattolica l'autenticit\u00e0 esistenziale \u00e8 quella determinata dall'incarnazione di Dio che ha dato il senso vero, autentico alla vita dell'uomo: \u00abl'autenticit\u00e0 esistenziale \u00e8 stata resa possibile dall'incarnazione di Dio, dalla stessa esistenza concreta di Cristo Salvatore. E tale modo di esistere \u00e8 l'unit\u00e0 e la comunione delle persone nel Corpo mistico divino-umano della Chiesa, \u00e8 l'unit\u00e0 della Chiesa Una e Cattolica, l'icona del Prototipo Trinitario dell'esistenza umana.\u00bb\nL'autenticit\u00e0 soggettiva e oggettiva.\nParticolare riflessione filosofica-teologica sull'autenticit\u00e0 \u00e8 stata condotta da Vito Mancuso nell'opera \"La vita autentica\". Egli osserva che se \u00e8 difficile determinare l'autenticit\u00e0 di un oggetto, ad esempio di un'opera d'arte, tanto pi\u00f9 deve esserlo per definire una vita come autentica, cio\u00e8 chiedersi che cos'\u00e8 che fa di un uomo un vero uomo \u00abal di l\u00e0 di quello che possiede, di quello che sa, e anche al di l\u00e0 di quello che compie. Che un uomo non sia autentico grazie alle sue ricchezze o alla sua erudizione, penso non ci sia bisogno di rimarcare. Ma io aggiungo che non bastano neppure le azioni, perch\u00e9 persino dietro atti eroici e gesti sublimi di carit\u00e0 ci pu\u00f2 essere solo narcisismo. Lo sottolineava gi\u00e0 san Paolo: 'Se anche dessi in cibo tutti i miei beni ma non avessi l'amore, a nulla mi servirebbe'\u00bb.\nIl concetto di autenticit\u00e0 ha una connotazione soggettiva e una oggettiva. Per la prima l'autenticit\u00e0 \u00e8 la sincerit\u00e0 che l'uomo ha con s\u00e9 stesso, quando cio\u00e8 non si finge di essere quello che non \u00e8, quando \u00e8 genuinamente quello che il suo carattere lo fa essere. A questa interiorit\u00e0 spontanea e autentica deve per\u00f2 corrispondere un coerente comportamento esterno: vi deve essere un accordo tra le vere caratteristiche interiori e il rapporto con gli altri nel senso che l'uomo soggettivamente autentico accorda il suo temperamento a ci\u00f2 che dice e fa: dice ci\u00f2 che pensa, fa quello in cui crede.\nPer una vita autentica per\u00f2 occorre definire anche la dimensione oggettiva. Un individuo cio\u00e8 pu\u00f2 essere in armonia con s\u00e9 stesso ma tuttavia condurre una vita sbagliata. Essere coerenti con s\u00e9 stessi non basta quando la vita viene condotta alla luce di un ideale sbagliato: quando ad esempio un fanatico religioso ispira il suo comportamento alla sua fede conducendo una vita di rinunce e di preghiera \u00e8 soggettivamente autentico \u00abMa l'ideale a cui un uomo \u00e8 fedele pu\u00f2 essere distruttivo per gli altri e una prigione per lui. Occorre quindi un secondo livello per una vita realmente autentica, il livello che concerne la qualit\u00e0 dell\u00b4ideale che attrae e modella l'energia vitale.\u00bb\nLa vita autentica.\nBisogna cio\u00e8 rinunciare e modificare i propri convincimenti e passioni per adeguarli a ci\u00f2 che \u00e8 vero e giusto non solo per s\u00e9 ma anche per gli altri. Approfondire in questo modo la sua dimensione soggettiva \u00abdivenendo un vero uomo. \u00c8 la vita autentica. Il vero uomo \u00e8 colui che ha trovato qualcosa pi\u00f9 grande di s\u00e9 per cui vivere, ma che proprio per questo acquisisce un timbro personale inconfondibile. Si consegna a qualcosa pi\u00f9 grande, ma lungi dall\u00b4alienarsi diviene veramente s\u00e9 stesso\u00bb."}
{"id": "2831474", "revid": "98077", "url": "https://it.wikipedia.org/wiki?curid=2831474", "title": "Segesta Tigulliorum", "text": ""}
{"id": "2831478", "revid": "104458", "url": "https://it.wikipedia.org/wiki?curid=2831478", "title": "Imperatore Meiji", "text": ""}
{"id": "2831479", "revid": "729019", "url": "https://it.wikipedia.org/wiki?curid=2831479", "title": "Nogi Maresuke", "text": "Nel corso della sua carriera riusc\u00ec a raggiungere i vertici della gerarchia militare e gli furono conferiti anche dei titoli nobiliari di \"danshaku\" e \"hakushaku\" (equivalenti al barone e al conte europeo) per via delle sue importanti vittorie nella prima guerra sino-giapponese e nella guerra russo-giapponese.\nBiografia.\nFiglio di un samurai, con il grado di maggiore comand\u00f2 il 14\u00ba Reggimento di fanteria a Kokura e partecip\u00f2 alla repressione della ribellione Hagi del 1876, ma l'anno seguente la sua unit\u00e0 perse le insegne di guerra mentre difendeva il castello di Kumamoto dai ribelli di Saigo Takamori, durante la Ribellione di Satsuma. Offr\u00ec all'imperatore Meiji di suicidarsi, ma questo glielo proib\u00ec. Durante la prima guerra sino-giapponese comand\u00f2 con il grado di generale di brigata un reparto e partecip\u00f2 alla cattura di Port Arthur. Ricopr\u00ec la carica di governatore generale di Taiwan tra l'ottobre 1896 e il febbraio 1898, quando l'abbandon\u00f2 per via di alcuni problemi di salute, venendo sostituito da Kodama Gentar\u014d.\nNel febbraio 1904 venne richiamato e messo al comando della divisione imperiale della Guardia della Prima Armata, ma venne ben presto rimpiazzato dal generale di divisione Hasegawa Yoshimichi. Il 2 maggio venne posto al comando della Terza Armata e a giugno promosso generale. Comand\u00f2 i suoi uomini nel lungo assedio di Port Arthur, battaglia anticipatrice dei duri combattimenti di trincea della prima guerra mondiale. Nogi impose ai suoi sanguinosissimi scontri con i russi e arriv\u00f2 a perdere 15.000 uomini nella giornata centrale della lotta per Quota 203, dove cadde anche Yasunori, il suo figlio pi\u00f9 giovane, mentre il pi\u00f9 anziano Katsusuke era morto il 30 maggio 1904, per le ferite riportate quattro giorni prima nella battaglia di Nanshan.\nQuando incontr\u00f2 il suo avversario russo generale Stessel' per la resa della piazzaforte il 2 gennaio 1905, questi gli porse le condoglianze per il suo duplice lutto al che Nogi rispose impassibile: \u00absono felice che i miei due figli abbiano potuto offrire la loro vita per la patria\u00bb. Le perdite totali giapponesi nell'assedio (durato in totale 5 mesi) ammontarono a 57.780 uomini, mentre per i russi le perdite furono di circa 36.000 uomini (le cifre comprendono morti, feriti e dispersi).. Lasci\u00f2 a Port Arthur una guarnigione e si un\u00ec al resto dell'esercito giapponese partecipando alla battaglia di Mukden.\nNel 1911 visit\u00f2 il Regno Unito in occasione dell'incoronazione di Giorgio V, in questa occasione conobbe Robert Baden-Powell, il fondatore dello scautismo. Al ritorno in patria Nogi contribu\u00ec in maniera determinante alla diffusione dello scautismo in Giappone. Scelse di onorare la tradizione samurai commettendo \"seppuku\" pochi giorni dopo i funerali dell'Imperatore Mutsuhito, il sovrano che aveva servito fedelmente per decenni, nonostante tutto il mondo politico e militare gli chiedesse di non farlo. Nel suo ultimo gesto fu accompagnato dalla moglie che commise \"jigai\" al suo fianco."}
{"id": "2831480", "revid": "119982", "url": "https://it.wikipedia.org/wiki?curid=2831480", "title": "Maresuke Nogi", "text": ""}
{"id": "2831484", "revid": "1305772", "url": "https://it.wikipedia.org/wiki?curid=2831484", "title": "Fardella (disambigua)", "text": ""}
{"id": "2831485", "revid": "98077", "url": "https://it.wikipedia.org/wiki?curid=2831485", "title": "Principessa di Fardella", "text": ""}
{"id": "2831490", "revid": "380453", "url": "https://it.wikipedia.org/wiki?curid=2831490", "title": "Campionato brasiliano di pallavolo femminile", "text": "Il campionato brasiliano di pallavolo femminile \u00e8 un insieme di tornei pallavolistici per squadre di club brasiliane, istituiti dalla Federazione pallavolistica del Brasile."}
{"id": "2831492", "revid": "55935", "url": "https://it.wikipedia.org/wiki?curid=2831492", "title": "Martirano Antico", "text": ""}
{"id": "2831493", "revid": "1573940", "url": "https://it.wikipedia.org/wiki?curid=2831493", "title": "Pan troglodytes troglodytes", "text": "Lo scimpanz\u00e9 dell'Africa centrale (\"Pan troglodytes troglodytes\" ) \u00e8 una sottospecie di scimpanz\u00e9 comune.\nDistribuzione e habitat.\n\u00c8 presente in quasi tutta l'Africa nera e in particolare nel Gabon, nel Camerun e nella Repubblica del Congo.\nLo scimpanz\u00e9 centrale vive prevalentemente nelle foreste tropicali umide a un'altitudine che pu\u00f2 variare dal livello del mare fino a 3000 metri di quota.\nDimensioni.\nGli adulti maschi possono raggiungere i 70\u00a0kg di peso e 1,6\u00a0m di altezza. Le femmine pur rimanendo costanti nel peso sono in genere alte 1,3\u00a0m."}
{"id": "2831511", "revid": "729019", "url": "https://it.wikipedia.org/wiki?curid=2831511", "title": "Battaglia di Sandepu", "text": "La battaglia di Sandepu fu uno dei maggiori scontri militari terrestri nell'ambito della guerra russo-giapponese.\nAntefatti.\nDopo la battaglia di Shaho i giapponesi si erano accampati e si preparavano ad affrontare il rigido inverno, convinti dell'impossibilit\u00e0 di un nuovo scontro militare a causa delle condizioni atmosferiche. I giapponesi erano inoltre convinti che anche i russi non avrebbero mosso azioni militari prima del miglioramento delle condizioni atmosferiche.\nIn seguito alla caduta di Port Arthur il Generale Oskar Grippenberg, inesperto e appena giunto sul fronte al comando della Seconda Armata Russa, scelse di attaccare il fianco sinistro dell'esercito giapponese pericolosamente esposto a nord per impedire che le armate di Oyama si riunissero a quelle del Generale Nogi Maresuke, che dopo aver espugnato Port Arthur si avvicinavano al fronte. L'obbiettivo di Grippenberg pertanto era quello di ricacciare indietro verso la Corea le forze giapponesi per impedire che Oyama e Nogi si riunissero in un unico esercito.\nBattaglia.\nIl 25 gennaio 1905, nonostante la forte opposizione di Alexei Kuropatkin, Grippenberg scelse di attaccare l'esercito giapponese potendo contare su una forza di quasi 300.000 uomini e 350 cannoni. I giapponesi erano totalmente impreparati all'attacco e la catena di comando giapponese non riusc\u00ec ad organizzare nessuna difesa ragionata mandando nel caos intere squadre di soldati. Dopo una prima fase di totale confusione alcune squadre iniziarono a difendere il campo autonomamente di propria iniziativa, in questa situazione le pessime condizioni atmosferiche e di visibilit\u00e0 mandarono in confusione entrambi gli schieramenti.\nNei giorni seguenti quasi tutte le difese giapponesi vennero abbattute e i russi si preparavano ad una netta vittoria.\nImprovvisamente il 29 gennaio 1905 Kuropatkin ordin\u00f2 alla Seconda Armata Russa di bloccare l'attacco, temendo che il freddo potesse causare una strage dei suoi soldati e mostrando ancora una volta la sua celebre esitazione e la sua eccessiva prudenza di fronte a decisioni importanti. I soldati russi, con il morale alle stelle per la vittoria ormai quasi certa, non riuscirono a capirne le ragioni ma obbedirono rendendo di fatto la battaglia un inutile spargimento di sangue.\nEpilogo.\nGrippenberg rinunci\u00f2 al suo incarico e torn\u00f2 a Mosca dando la colpa per il mancato successo della battaglia a Kuropatkin e accusandolo inoltre di essere stato invidioso del suo successo e di non averlo supportato in un momento cruciale. Questo insuccesso, unito ai precedenti, caus\u00f2 ulteriori manifestazioni di protesta e un nuovo crollo di fiducia della popolazione nel governo."}
{"id": "2831512", "revid": "1776051", "url": "https://it.wikipedia.org/wiki?curid=2831512", "title": "Ultraa", "text": "Ultraa \u00e8 un personaggio della DC Comics, originariamente il primo super umano della Terra Prime. Comparve per la prima volta in \"Justice League of America\" n. 153 (aprile 1978), e fu creato da Gerry Conway e George Tuska. L'Ultraa corrente comparve per la prima volta in \"Justice League Quarterly\" n. 13 (inverno 1993), scritto da Kevin Dooley ed illustrato da Greg LaRocque.\nBiografia del personaggio.\nJack Grey (pre-Crisi).\nLe origini di Ultraa erano molto simili a quelle di Superman, in quanto anche lui era nato su un pianeta alieno, e fu inviato sulla Terra (dell'universo Prime) per scappare alla sua distruzione. Ultraa atterr\u00f2 nell'entroterra australiano e fu cresciuto dagli indigeni australiani sotto lo pseudonimo di Jack Grey. Nella sua prima comparsa, Ultraa part\u00ec per gli Stati Uniti d'America per diventare un supereroe. Dato che attravers\u00f2 l'oceano correndo, fu captato dalle strumentazioni della Air Force degli Stati Uniti, che mand\u00f2 un aereo per scoprire cosa fosse. Ultraa rispose all'attacco, e fu scambiato per un criminale dalla Justice League, che erano in visita dalla Terra-1. Infine, Ultraa decise che la Terra Prime non era pronta per i supereroi e decise, quindi, di accompagnare la League nel viaggio di ritorno.\nUltraa comparve poi in \"Justice League of America\" n. 158 (settembre 1978) in cui, dopo una battaglia tra la League e la Lega dell'ingiustizia che minacciava dei civili, cap\u00ec che anche la Terra-1 era messa in pericolo dalla presenza dei super umani. Utilizz\u00f2 una pistola a raggi per creare un forte senso di apatia sia nella Justice League che nella Lega dell'ingiustizia. Sfortunatamente, funzion\u00f2 sugli eroi, ma ebbe l'effetto opposto nella squadra dei super criminali. Per questo motivo, Ultraa decise di combattere contro la Lega dell'ingiustizia da solo, ma fall\u00ec. Dopo che la JLA super\u00f2 gli effetti del raggio d'apatia, sconfisse la Lega dell'ingiustizia e i suoi membri non si fidarono pi\u00f9 di Ultraa.\nUltraa (post-Crisi).\nDopo la \"Crisi sulle Terre infinite\", l'Ultraa originale fu connesso retroattivamente fuori dalla storia precedente, insieme alla Terra Prime. In \"Justice League Quarterly\" n. 13, Ultraa fu introdotto come nativo di Almerac e fidanzato della Regina Maxima. Giunse sulla Terra per seguirla, e fin\u00ec per combattere contro Capitan Atomo. Capitan Atomo riusc\u00ec ad avere la meglio nel combattimento e quasi uccise Ultraa, tuttavia fu distratto da Maxima, che gli fece abbassare la guardia. Ultraa si alz\u00f2 velocemente e sconfisse Capitan Atomo senza piet\u00e0 e quasi lo uccise, ma fu fermato da Maxima che gli disse di lasciare la Terra.\nUltraa ricomparve poi come membro della League Busters fondata dalle Nazioni Unite in \"Justice League International\" vol. 2 n. 65 (giugno 1995)."}
{"id": "2831514", "revid": "118796479", "url": "https://it.wikipedia.org/wiki?curid=2831514", "title": "San Felipe Pueblo", "text": "San Felipe Pueblo \u00e8 un census-designated place degli Stati Uniti d'America, nella Contea di Sandoval nello stato del Nuovo Messico. Ha una popolazione di 2.080 abitanti secondo il censimento del 2000. Secondo lo United States Census Bureau ha un'area totale di 31,6\u00a0km\u00b2.\nGeografia fisica.\nSan Felipe Pueblo si trova lungo la riva destra del Rio Grande a circa 45\u00a0km a nord-est di Albuquerque della cui Area metropolitana \u00e8 parte.\nSecondo il censimento del 2000 oltre il 99% della popolazione \u00e8 costituito da nativi americani. Questi discendenti del popolo Pueblo che abitavano in queste terre da prima della colonizzazione spagnola parlano ancora una lingua che \u00e8 considerata un dialetto delle Lingue keres orientali.\nA circa 5\u00a0km a ovest di san Felipe, lungo la Interstatale 25 si trova il San Felipe Travel Cente con adiencente Casin\u00f2 Hollywood. costruito nel 1995.\nStoria.\nIl villaggio attuale risale ad un pueblo edificato nei primi del XVI secolo che in realt\u00e0 \u00e8 il quarto insediamento realizzato nella zona con il nome nativo di \"Katishtya\".\nIl primo pueblo si trovava un po' pi\u00f9 a sud di quello attuale e fu abbandonato prima dell'arrivo dei colonizzatori spagnoli ai primi del Cinquecento.\nIl secondo villaggio si trovava pi\u00f9 a nord, ai piedi della Mesa di Tamita sulla riva sinistra del Rio Grande, come descritto dal conquistatore spagnolo Francisco V\u00e1zquez de Coronado nel 1540. Il villaggio fu visitato nel 1591 dall'avventuriero ispano-portoghese Castano de Sosa che gli diede appunto il nome attuale di San Felipe. Qui venne edificata nel 1605 la prima chiesa cattolica del pueblo a cura dei frati francescani che raggiunsero il Nuovo Messico al seguito del conquistatore Juan de O\u00f1ate nel 1595. A seguito della rivolta dei Pueblo del 1680 la chiesa venne distrutta ed il villaggio abbandonato.\nIl terzo villaggio venne costruito dopo il 1693 quando gli abitanti di San Felipe furono convinti dal generale Diego de Vargas ad abbandonare la postazione forficata detta \"Cieneguilla\", poco a nord del villaggio di Cochiti, ove si erano rifugiato dopo appunto la sollevazione anzidetta. Questo terzo villaggio si trovava su una mesa sulla riva orientale del Rio Grande, in una posizione pi\u00f9 riparata e difendibile. In questo villaggio venne anche costruita una piccola chiesa in pietra sul vertice nord-est della mesa di cui restano visibili solo le fondamenta.\nAi primi del Settecento, dopo il ritorno stabile degli spagnoli nei territori del Nuovo Messico, essendoci minori necessita di difesa, il villaggio sulla mesa venne abbandonato per costruire quello attuale in una posizione pi\u00f9 comoda lungo la riva destra del Rio Grande. Qui, intorno al 1706, venne costruita la chiesa attuale del villaggio tuttora visibile."}
{"id": "2831515", "revid": "1573940", "url": "https://it.wikipedia.org/wiki?curid=2831515", "title": "Jamie Gold", "text": "\u00c8 famoso per la sua vittoria alle World Series of Poker 2006, ed attualmente divide il suo tempo tra le attivit\u00e0 di capo di produzione per la compagnia di intrattenimento \"Buzznation\" e le competizioni di poker, principalmente i tornei di maggiore importanza.\nPrima del poker.\nGold \u00e8 nato a Kansas City, Missouri con il nome di Jamie M. Usher e si trasferisce a Manhattan con la madre all'et\u00e0 di quattro anni. Il suo nome viene cambiato per ordine del tribunale in Jamie M. Gold, dal nome del secondo marito che la madre ebbe dopo il divorzio: il dottor Robert Gold. Con la famiglia si trasferisce a Paramus (New Jersey) dove Gold cresce con la madre ed il suo secondo marito. Si diploma alla Paramus High School nel 1987. Successivamente si laurea alla \"State University of New York at Albany\" nel 1991, e studia spettacolo alla UCLA.\nGold inizia la sua carriera nel business dello spettacolo all'et\u00e0 di 16 anni come interno alla \"J. Michael Bloom &amp; Associates Talent Agency\". Diventa un talent agent prima del suo ventunesimo compleanno, e presto diventa un direttore di produzione. .\nPoker.\nL'interesse di Gold per il poker inizia da giovane. Sua madre Jane era un'appassionata giocatrice di poker, e suo nonno era un campione di gin rummy. I maggiori sforzi di Gold per migliorare le sue prestazioni pokeristiche iniziano quando si trova a lavorare con i precedenti vincitori dei Main event delle WSOP Johnny Chan e Chris Moneymaker, per un imminente show televisivo; Chan inizia a dargli dei consigli riguardanti il poker.\nNel 2005 Gold inizia a giocare regolarmente tornei di poker. Nell'aprile del 2005 vince il suo primo major della variante no limit Texas hold 'em al Bicycle Casino, guadagnando $54.225. Nei successivi 12 mesi, Gold si piazza altre sette volte a premio in tornei che disput\u00f2 in California.\nGold, ammiratore del vincitore del WSOP Main Event del 2000 Chris Ferguson, ha dichiarato che lo stesso Ferguson \u00e8 uno dei pochi professionisti che approvava il suo stile di gioco durante il Main Event delle WSOP 2006, vinto proprio da Gold. Invece la maggior parte dei pro critic\u00f2 le giocate di Gold dopo la fine del torneo. \"Bluff Magazine\", un'importante rivista di poker, ha analizzato le giocate di Gold identificandole nelle seguenti strategie vincenti: \u00abLui ha costretto i giocatori al tavolo a rischiare il loro intero stack ogni mano. Se loro gli rilanciavano, Gold o sapeva che avevano in mano un ottimo punto e foldava, oppure fiutava un bluff e li costringeva ad un all-in\u00bb; dunque \u00abJamie ha trasformato questa strategia in una forma d'arte\u00bb.\nWSOP 2006.\nAlle WSOP 2006, Gold si mantenne saldamente chip leader a partire dal giorno 4 fino alla vittoria finale del Main Event, superando altri 8.772 giocatori. Fatta eccezione per Allen Cunningham (che concluse al quarto posto) Gold aveva in precedenza ottenuto pi\u00f9 piazzamenti ai tavoli finali nei tornei, rispetto al resto dei suoi avversari al tavolo finale.\nGold elimin\u00f2 7 dei suoi 8 avversari del tavolo finale. Sconfisse Paul Wasicka in heads-up, guadagnando $12.000.000 (il premio pi\u00f9 alto mai messo in palio in un Main Event delle WSOP). All'ultima mano Gold ebbe in mano ed ottenne la top pair al flop con il seguente board: . Wasicka aveva in mano e non riusc\u00ec a settare con il turn e nemmeno con il river . Gold vinse il torneo nonostante avesse precedentemente dichiarato che avrebbe preferito arrivare secondo perch\u00e9 l'idea di diventare famoso lo metteva a disagio.\nGold mangi\u00f2 dei mirtilli durante lo svolgimento tavolo finale e scherz\u00f2 in un'intervista dopo il torneo dicendo che i mirtilli sono \"il cibo del cervello\" e che sono stati loro a farlo vincere. La vittoria di Gold alle WSOP 2006 \u00e8 nata da una straordinari capacit\u00e0 di incitare i suoi avversari a chiamare le sue puntate quando aveva una mano imbattibile e di spingerli al fold quando il suo punto era debole, talvolta dicendo la verit\u00e0, talvolta mentendo, con l'evidente risultato di ingannarli la maggior parte delle volte.\nLe polemiche sulla vittoria.\nAppena prima delle WSOP 2006, Gold e l'azienda Bodog Poker iniziarono un rapporto di sponsorizzazione, permettendo al giocatore di iscriversi al Main Event. Gold divent\u00f2 partner di Crispin Leyser per contribuire a questo progetto in cambio della met\u00e0 delle vincite di Gold, in accordo con Leyser. Dopo la vittoria di Gold, Leyser disse che Gold aveva rinnegato l'accordo e aveva deciso di tenere per s\u00e9 la vincita di $12.000.000. Leyser cit\u00f2 Gold a giudizio il 22 agosto 2006. Il tribunale emise un ordine restrittivo che imped\u00ec a Gold di incassare la met\u00e0 della sua vincita prima del processo che si tenne il 1\u00ba dicembre 2006 All'udienza di dicembre, la Corte respinse la richiesta degli avvocati di Gold di revocare l'ordine restrittivo e di poter trasferire i fondi congelati su un conto fruttifero, dicendo che la \"likelihood to prevail\" (ovvero la probabilit\u00e0 di prevalere nel processo) tendeva verso Leyser. Gold tenne un'intervista radiofonica nel programma intitolato \"Rounders the Poker Show\" dopo la sua vittoria al Main Event, durante la quale parl\u00f2 del suo accordo con Leyser. Successivamente questa intervista fu usata come prova nella causa in corso. Il 6 febbraio 2007, Leyser e Gold rilasciarono un documento comune nel quale dichiaravano di aver risolto la questione in via stragiudiziale. La cifra del risarcimento non \u00e8 mai stata resa nota. Il 25 febbraio 2007 Bodog Poker e Gold interruppero il loro rapporto.\nUna duplice carriera.\nDopo il suo successo alle WSOP 2006, Gold disse che voleva dividere il suo tempo tra il business ed il poker. Oltre alle offerte delle produzioni televisive e le frequenti apparizioni di Gold agli show televisivi, tra i quali Poker After Dark e High Stakes Poker, Gold torn\u00f2 alle WSOP 2007 per difendere il suo titolo di campione del mondo, ma fu eliminato gi\u00e0 nel primo giorno. Ebbe maggiore successo alle WSOP Europe 2007, dove si piazz\u00f2 35\u00ba al Main Event.\nGold ha anche partecipato a numerosi tornei pokeristici di beneficenza, tra cui le WSOP \"Ante Up For Africa\", \"Annie Duke's Charity Poker Tournament\", ed altri."}
{"id": "2831516", "revid": "7", "url": "https://it.wikipedia.org/wiki?curid=2831516", "title": "Hippolyte et Aricie", "text": ""}
{"id": "2831519", "revid": "7", "url": "https://it.wikipedia.org/wiki?curid=2831519", "title": "Ippolito e Aricia (Rameau)", "text": ""}
{"id": "2831523", "revid": "30410574", "url": "https://it.wikipedia.org/wiki?curid=2831523", "title": "Consultazione referendaria", "text": ""}
{"id": "2831526", "revid": "1442080", "url": "https://it.wikipedia.org/wiki?curid=2831526", "title": "Dubai Tennis Championships 2010 - Singolare maschile", "text": "Il singolare maschile del Dubai Tennis Championships 2010 \u00e8 stato un torneo di tennis facente parte dell'ATP World Tour 2010.\nNovak \u0110okovi\u0107 era il detentore del titolo e ha battuto in finale 7\u20135, 5\u20137, 6\u20133 Michail Ju\u017enyj."}
{"id": "2831529", "revid": "1442080", "url": "https://it.wikipedia.org/wiki?curid=2831529", "title": "Dubai Tennis Championships 2010 - Doppio maschile", "text": "Il doppio maschile del Dubai Tennis Championships 2010 \u00e8 stato un torneo di tennis facente parte dell'ATP World Tour 2010.\nRik De Voest e Dmitrij Tursunov erano i detentori del titolo, ma quest'anno non hanno partecipato.\nSimon Aspelin e Paul Hanley hanno battuto in finale 6\u20132, 6\u20133 Luk\u00e1\u0161 Dlouh\u00fd e Leander Paes."}
{"id": "2831532", "revid": "1543377", "url": "https://it.wikipedia.org/wiki?curid=2831532", "title": "Johann Weichart Valvasor", "text": "Biografia.\nNon sono note n\u00e9 la data n\u00e9 il luogo di nascita di Johann Weichart Valvasor, ma il suo battesimo \u00e8 stato registrato presso la Chiesa di San Nicola (Nikolauskirche) a Lubiana il 28 maggio 1641, dodicesimo figlio di Bartholom\u00e4us Valvasor e Anna Maria (Freiin von) Rauber. Da parte paterna discendeva da una nobile famiglia di lontane origini lombarde trapiantatasi da tempo in Carniola, mentre la madre apparteneva ad una casata aristocratica della regione.&lt;br&gt;\nVisse nel castello di famiglia Gallenegg presso Islack (Grad Medija presso Izlake) ed anche in citt\u00e0 a Lubiana al \"Alter Markt\" n. 4, oggi Stari trg. Padrini furono il barone Konrad von Ruess Ruessenstein di Stermol e Regina Dorothea Rasp di Kreutberg.\nSuo padre mor\u00ec quando lui aveva dieci anni mentre frequentava la scuola dei Gesuiti a Lubiana.\nSi diplom\u00f2 nel 1658 smise gli studi preferendo viaggiare in tutta Europa e nord Africa per quattordici anni, si arruol\u00f2 nell'esercito durante la guerra austro-turca alla frontiera militare in Croazia.\nSpos\u00f2 Anna Rosina Grafenweger nel 1672 e acquist\u00f2 il castello di Wagensperg bei Littai (Bogen\u0161perk vicino Litija), invest\u00ec le sue risorse finanziarie in un'officina di stampa ed incisione, ove pubblic\u00f2 le sue opere. A seguito di debiti fu costretto in seguito a vendere sia il castello che la biblioteca e la sua collezione di stampe.\nFu il Vescovo di Zagabria, nel 1690, ad acquistare biblioteca e le 7300 stampe e trasferirle in Croazia dove la raccolta divent\u00f2 parte della Biblioteca del Palazzo Arcivescovile di Zagabria, ora parte degli archivi dello stato croato.\nValvasor fu un precursore nello studio dei fenomeni carsici, un suo trattato sul lago di Circonio) gli valse l'ammissione, il 14 dicembre 1687, alla Royal Society di Londra su proposta dell'astronomo e geofisico Edmond Halley con la seguente motivazione: \u201c Prese parte alla campagna turca (1663-1664), viaggi\u00f2 in Francia, Italia e Africa; collezionista di libri, stampe, monete e strumenti; fondatore di uno studio di stampa e di incisione su rame (1678), ha combattuto contro i turchi (1685)\u201d.\nLa sua opera pi\u00f9 importante resta la monumentale \"La Gloria del Ducato di Carniola\" (titolo originale: \"Die Ehre De\u00df Herzogthums Crain\"), \"Slava vojvodine Kranjske\" in lingua slovena, pubblicato nel 1689 in 15 tomi, per un totale di 3.532 pagine, 528 illustrazioni e 24 appendici, che tutt'oggi \u00e8 una preziosa fonte di informazioni sulla vita e sulla storia della Carniola e delle regioni circostanti, elevando l'autore ad uno dei precursori della moderna storiografia slovena e probabilmente la principale fonte per la storia di questi territori fino a quell'epoca.\nValvasor mor\u00ec nel settembre 1693 a Kr\u0161ko (Gurkfeld) ed \u00e8 sepolto nella tomba di famiglia in Izlake."}
{"id": "2831533", "revid": "594360", "url": "https://it.wikipedia.org/wiki?curid=2831533", "title": "Jima di Silla", "text": "Vita.\nJima era il figlio maggiore del re precedente, Pasa, e della dama Saseong. Spos\u00f2 la dama Aerye, della famiglia Kim.\nRegno.\nSilla rest\u00f2 in pace con il regno di Baekje, proseguendo con l'armistizio stabilito dal predecessore di Jima, Pasa. Quando i Malgal attaccarono dal nord nel 125, Jima chiese aiuto a Baekje e Giru mand\u00f2 un'armata per respingere gli invasori.\nIl regno di Jima fu in pace anche con la vicina confederazione di Gaya, dopo le invasioni fallite nel 115 e nel 116.\nNel 123 Jima stabil\u00ec un rapporto con il regno giapponese di Wa, e mor\u00ec nel 134 senza un erede maschio al trono. Gli succedette Ilseong, parente del terzo re di Silla, Yuri."}
{"id": "2831537", "revid": "339392", "url": "https://it.wikipedia.org/wiki?curid=2831537", "title": "Nazionale di calcio dell'Inghilterra Under-23", "text": ""}
{"id": "2831541", "revid": "610351", "url": "https://it.wikipedia.org/wiki?curid=2831541", "title": "Delray Beach International Tennis Championships 2010", "text": "Il Delray Beach International Tennis Championships 2010 \u00e8 stato un torneo di tennis giocato sul cemento.\n\u00c8 stata la 18\u00aa edizione del Delray Beach International Tennis Championships, che fa parte della categoria ATP World Tour 500 series nell'ambito dell'ATP World Tour 2010. Si \u00e8 giocato al Delray Beach Tennis Center di Delray Beach negli Stati Uniti, dal 22 al 28 febbraio 2010.\nPartecipanti ATP.\nAltri partecipanti.\nI seguenti giocatori hanno ricevuto una wild-card per il tabellone principale:\nI seguenti giocatori sono entrati nel tabellone principale passando dalle qualificazioni:\nCampioni.\nSingolare.\n Ernests Gulbis ha battuto in finale Ivo Karlovi\u0107, 6\u20132, 6\u20133\nDoppio.\n Bob Bryan / Mike Bryan hanno battuto in finale Philipp Marx / Igor Zelenay, 6\u20133, 7\u20136(3)"}
{"id": "2831542", "revid": "466539", "url": "https://it.wikipedia.org/wiki?curid=2831542", "title": "Andr\u00e9 Lange", "text": "Ha vinto un totale di quattro medaglie d'oro alle Olimpiadi (record condiviso con il suo frenatore Kevin Kuske), tra cui la \"doppietta\" bob a due/bob a quattro ottenuta a , un'impresa riuscita soltanto ad altri cinque piloti nella storia dei giochi: l'italiano Eugenio Monti, il tedesco occidentale Andreas Ostler, i tedeschi orientali Meinhard Nehmer e Wolfgang Hoppe e il connazionale Francesco Friedrich. A questa doppietta si aggiungono l'oro ottenuto nel bob a quattro a e quello vinto nel bob a due a .\nOltre ai successi olimpici, Lange annovera nel suo palmar\u00e8s anche otto titoli mondiali, altrettanti europei, nove trofei di Coppa del Mondo e 44 vittorie di tappa nel massimo circuito mondiale, numeri che lo rendono uno tra gli atleti pi\u00f9 vittoriosi di sempre in questo sport.\nBiografia.\nInizi\u00f2 a praticare lo slittino all'et\u00e0 di 8 anni.\nLe categorie giovanili.\nSi dedica al bob dal 1993 e si distingue nelle categorie giovanili vincendo ben cinque medaglie d'oro ai mondiali juniores, primeggiando in entrambe le specialit\u00e0 sia ad Altenberg 1997 che a Cortina d'Ampezzo 1998 e vincendo la gara di bob a quattro ad Altenberg 1999. Ha vinto anche altri due argenti nel bob a quattro e uno nel bob a due.\nCoppa del Mondo.\nDebutta in Coppa del Mondo nella stagione 1998/99, esordendo il 14 novembre 1998 a Calgary nel bob a quattro, occasione in cui ottenne anche il suo primo podio nonch\u00e9 la sua prima vittoria, con i frenatori Christoph Heyder, Enrico K\u00fchn e Lars Behrendt. Nel corso della sua carriera Lange riuscir\u00e0 a salire sul gradino pi\u00f9 alto del podio per altre 52 volte sino alla stagione 2009/10, annata in cui colse la sua ultima vittoria, il 25 gennaio 2010 ad Igls.\nHa conquistato un trofeo finale nel bob a due (2007/08), quattro nel bob a quattro (2000/01, 2002/03, 2003/04 e 2007/08) e altrettanti nella combinata maschile (2000/01, 2002/03, 2003/04 e 2007/08), per un totale di nove allori che lo piazzano al secondo posto di sempre alle spalle del campione canadese Pierre Lueders (11 trofei).\nGiochi Olimpici.\nHa partecipato a tre edizioni dei Giochi olimpici invernali vincendo cinque medaglie d'oro e una d'argento: a conquist\u00f2 l'oro nel bob a quattro con i compagni Carsten Embach, Enrico K\u00fchn e Kevin Kuske. \nQuattro anni dopo, a ripet\u00e9 l'impresa nella stessa specialit\u00e0 con Kevin Kuske, Ren\u00e9 Hoppe e Martin Putze, oltre a vincere l'oro nel bob a due con Kuske. \nA ha infine conquistato l'oro nel bob a due sempre con Kuske e l'argento nel bob a quattro; per quella stessa Olimpiade il Comitato Olimpico tedesco lo aveva inoltre designato quale portabandiera della delegazione tedesca ai Giochi.\nCon le due medaglie d'oro ottenute in entrambe le discipline a Torino 2006 Lange entr\u00f2 a far parte del ristretto numero di piloti capaci di ottenere la \"doppietta\" bob a due-bob a quattro nella medesima rassegna olimpica; prima di lui l'impresa era infatti riuscita soltanto ad altri quattro piloti nella storia dei Giochi: il tedesco occidentale Andreas Ostler a , l'italiano Eugenio Monti a e i tedeschi orientali Meinhard Nehmer e Wolfgang Hoppe, rispettivamente a e a , cui si aggiunse poi anche il connazionale Francesco Friedrich con il doppio oro di . Detiene inoltre il record di medaglie d'oro vinte nel bob alle olimpiadi (quattro), in coabitazione con il suo frenatore Kevin Kuske, con quale ottenne anche la storica doppietta del 2006.\nCampionati mondiali ed europei.\nLange conta anche nove partecipazioni ai campionati mondiali di cui la prima \u00e8 stata a Cortina d'Ampezzo 1999 dove si piazz\u00f2 sesto nel bob a due e settimo a quattro.\nHa vinto un totale di 14 medaglie in sette edizioni disputate dal 2000 al 2008, tra cui otto ori: bob a due a St. Moritz 2007, bob a quattro ad Altenberg 2000, Sch\u00f6nau am K\u00f6nigssee 2004 e Calgary 2005 e in due occasioni riusc\u00ec a primeggiare in entrambe le specialit\u00e0: a Lake Placid 2003 e ad Altenberg 2008. Completano il suo bottino ai mondiali quattro argenti e due bronzi. \nAgli europei Lange si \u00e8 aggiudicato 19 medaglie tra cui otto d'oro (bob a due nel 2000, 2005, 2006 e 2009, bob a quattro nel 2002, 2004, 2007 e 2010) oltre a\nsette argenti e quattro bronzi. Ha vinto anche due titoli nazionali nel bob a quattro.\nDopo il ritiro.\nSi \u00e8 ritirato dall'attivit\u00e0 agonistica al termine della stagione 2009/2010 che ha chiuso vincendo le ultime quattro gare di Coppa nel bob a quattro e conquistando un oro e un argento ai Giochi di .\nDal 1\u00ba agosto 2014 ha assunto il ruolo di funzionario della Oberhofer Bundesleistungszentrums, associazione sportiva con sede ad Oberhof. e ad agosto del 2017 \u00e8 stato nominato capo allenatore della nazionale di slittino sudcoreana, ornando ad occuparsi della disciplina che lo vide crescere sulle piste ghiacciate in giovent\u00f9.\nAl termine delle olimpiadi di \u00e8 passato ad allenare la nazionale di bob cinese insieme al canadese Pierre Lueders, suo grande avversario sulle piste durante l'attivit\u00e0 agonistica.\nVita privata.\nDal 2012 \u00e8 legato sentimentalmente alla saltatrice in alto Ariane Friedrich, che lo ha reso padre il 12 settembre 2014, giorno in cui \u00e8 nata la piccola Amy."}
{"id": "2831544", "revid": "296365", "url": "https://it.wikipedia.org/wiki?curid=2831544", "title": "E.E. Cummings", "text": ""}
{"id": "2831545", "revid": "183666", "url": "https://it.wikipedia.org/wiki?curid=2831545", "title": "Joseph Ferdinand Gould", "text": "Spesso senza fissa dimora, conduceva uno stile di vita boh\u00e9mien. Sostenne di essere l'autore del libro pi\u00f9 lungo mai scritto, la \"Storia orale del mondo contemporaneo\" (o Oral History of Our Time), di cui solo alcuni frammenti sono noti. La sua storia ha ispirato il romanzo \"Il segreto di Joe Gould\" di Joseph Mitchell (1965) ed il suo adattamento cinematografico (2000), dove \u00e8 interpretato da Ian Holm.\nJoe Gould fu soprannominato dalla stampa \"Professor Gabbiano\" poich\u00e9 sosteneva di aver tradotto alcune poesie di Henry Wadsworth Longfellow nella lingua dei gabbiani, e di aver anche composto alcune poesie nella medesima lingua.\nBiografia.\nJoe Gould nacque in un piccolo borgo di Boston. Nel 1911, si laure\u00f2 ad Harvard in Letteratura, nonostante la sua famiglia lo volesse medico. Nel 1915, dopo aver viaggiato per il Canada per qualche anno, lavor\u00f2 nei terreni dell'Eugenics Record Office di Spring Harbor, quindi si trasfer\u00ec in Dakota del Nord per studiare le culture Chippewa e Mandan, dove si guadagn\u00f2 il rispetto delle trib\u00f9 ed impar\u00f2 le loro danze ed i loro canti.\nNel 1917, Gould si trasfer\u00ec a New York e lavor\u00f2 come reporter per il New York Evening Mail. Proprio in questo periodo, avrebbe concepito il libro pi\u00f9 lungo mai scritto, \"La storia orale del mondo contemporaneo\". Il libro sarebbe basato su tutto ci\u00f2 che Gould riusciva ad ascoltare dei discorsi della gente e sulle conversazioni che riusciva ad intraprendere con gli sconosciuti. Non \u00e8 mai stato provato che il libro esistesse realmente.\nLa sua energia e l'ossessione che aveva per la sua opera interess\u00f2 uomini come E.E. Cummings, Don Freeman, William Saroyan, e soprattutto Joseph Mitchell, che lo rese famoso tra i newyorkesi con un articolo sul New Yorker Magazine nel 1942 e scrisse il libro \"Il segreto di Joe Gould\" nel 1965.\nNel 2000 \u00e8 uscito il film \"Il segreto di Joe Gould\", basato sull'omonimo libro, che racconta la storia di Joe Gould, interpretato da Ian Holm, raccontata dal punto di vista di Mitchell (interpretato da Stanley Tucci, anche regista del film)."}
{"id": "2831548", "revid": "296365", "url": "https://it.wikipedia.org/wiki?curid=2831548", "title": "Joe Gould", "text": ""}
{"id": "2831551", "revid": "1566286", "url": "https://it.wikipedia.org/wiki?curid=2831551", "title": "Suzy Delair", "text": "Biografia.\nFin dall'infanzia sognava di diventare attrice ma, nonostante alcune comparsate, inizi\u00f2 ad ottenere un certo successo solo grazie al music-hall dove ebbe modo di lavorare assieme a Mistinguett.\nLa sua carriera cinematografica, iniziata negli anni trenta, conobbe una svolta durante la guerra grazie a titoli come \"L'ultimo dei sei\" (1941) e \"L'assassino abita al 21\" (1942): secondo alcuni storici (Pierre Billard e Marc Ferro), forse anche grazie alle non nascoste simpatie per gli occupanti nazisti.\nRiprese a lavorare anche nel dopoguerra ma con meno frequenza. Recit\u00f2 in film diretti da Henri-Georges Clouzot, del quale fu compagna per molti anni, Jean Dr\u00e9ville, Jean Gr\u00e9millon, Marcel L'Herbier, Christian-Jaque, Marcel Carn\u00e9, Luchino Visconti, Ren\u00e9 Cl\u00e9ment e G\u00e9rard Oury. Prese parte anche ad \"Atollo K\" (1951), ultimo film della coppia Stanlio e Ollio.\nIn Francia si afferm\u00f2 anche come cantante. Nonostante fosse gi\u00e0 stato eseguito, fu grazie a lei che il brano \"C'est si bon\" inizi\u00f2 ad essere un successo in patria prima e all'estero in seguito.\nNel 1973 usc\u00ec nelle sale \"Le folli avventure di Rabbi Jacob\" che si rivel\u00f2 il film di maggiore incasso della stagione. Eccezionalmente per questo film interpret\u00f2 la moglie del protagonista Louis de Fun\u00e8s, ruolo generalmente ricoperto dall'attrice Claude Gensac.\nL'attrice \u00e8 morta il 15 marzo 2020, a 102 anni, in una casa di riposo di Parigi."}
{"id": "2831555", "revid": "1442080", "url": "https://it.wikipedia.org/wiki?curid=2831555", "title": "Delray Beach International Tennis Championships 2010 - Singolare", "text": "Il singolare del Delray Beach International Tennis Championships 2010 \u00e8 stato un torneo di tennis facente parte dell'ATP World Tour 2010.\nMardy Fish era il detenrore del titolo, ma \u00e8 stato battuto in semifinale per 2\u20136, 3\u20136 da Ivo Karlovi\u0107.\nErnests Gulbis ha battuto in finale 6\u20132, 6\u20133 Ivo Karlovi\u0107."}
{"id": "2831568", "revid": "1442080", "url": "https://it.wikipedia.org/wiki?curid=2831568", "title": "Delray Beach International Tennis Championships 2010 - Doppio", "text": "Il doppio del Delray Beach International Tennis Championships 2010 \u00e8 stato un torneo di tennis facente parte dell'ATP World Tour 2010.\nBob Bryan e Mike Bryan erano i detentori e hanno battuto in finale 6\u20133, 7\u20136(3) Philipp Marx e Igor Zelenay."}
