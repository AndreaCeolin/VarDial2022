{"id": "2683998", "revid": "547034", "url": "https://it.wikipedia.org/wiki?curid=2683998", "title": "Florence Turner", "text": "All'epoca del cinema muto, divenne celebre con l'appellativo de \"La ragazza della Vitagraph\". Era nota anche con il soprannome di Flotie, e in alcune opere utilizz\u00f2 lo pseudonimo di Baby Twinles.\nBiografia.\nNata a New York, fu spinta per la prima volta sulle scene teatrali all'et\u00e0 di soli tre anni dall'ambiziosa madre, diventando con il tempo una presenza costante in produzioni di diverso tipo.\nLa ragazza della Vitagraph.\nNel 1906 si lanci\u00f2 nella nascente industria cinematografica, firmando un contratto con uno dei primi studi, la Vitagraph. Debutt\u00f2 quindi nel 1907, interpretando quell'anno 5 film tra i quali \"Cast Up by the Sea\" diretta da James Stuart Blackton.\nAll'epoca non esistevano ancora le stelle del cinema, a meno che un attore teatrale gi\u00e0 famoso realizzasse un film, e i nomi degli attori non erano nemmeno resi noti. I titoli con i crediti del film erano lontani dall'essere inventati. Non si sapeva quindi nulla a parte il nome della casa di produzione e il titolo del film. Man mano che il contenuto dei film prese ad evolversi dalla semplice riproduzione di fatti o situazioni comuni verso storie pi\u00f9 definite, gli eroi e le eroine dello schermo presero ad assumere perlomeno una vaga identit\u00e0\nPer questo motivo la Turner inizi\u00f2 ad essere identificata dal pubblico come \"La ragazza della Vitagraph\" dopo le sue apparizioni nei primi cortometraggi, per poi diventare la pi\u00f9 popolare attrice cinematografica statunitense in un'epoca in cui il mercato era ancora dominato dalle produzioni francesi, soprattutto della Gaumont e della Path\u00e9. Il suo contributo ai successi dello studio e il richiamo che la sua presenza esercitava sul pubblico pagante, vennero riconosciuti nel 1907 quando la sua paga aument\u00f2 a 22 dollari alla settimana, solo qualcosa in meno dei principali interpreti maschili, specialmente quelli con una vasta esperienza sul palcoscenico, come il popolarissimo Maurice Costello. Nel 1910 lavor\u00f2 diverse volte in coppia con Wallace Reid, che a sua volta stava diventando una stella con il suo personaggio di romantico rubacuori.\nIn Europa.\nPochi anni dopo inizi\u00f2 ad essere ben conosciuto anche il suo vero nome, Florence Turner, ma con il sorgere di nuove stelle come Gene Gauntier e Marin Sais della Kalem Company, Marion Leonard e Mary Pickford della Biograph e Florence Lawrence della Vitagraph, (passata alla Independent Moving Pictures nel 1910) vide calare la propria popolarit\u00e0. Nel 1913 decise di cercare nuove opportunit\u00e0 e lasci\u00f2 gli Stati Uniti accompagnata dall'amico Laurence Trimble, che l'aveva diretta in vari film. Si trasferirono in Inghilterra dove iniziarono a recitare insieme a Londra in spettacoli di music hall.\nScrisse alcune sceneggiature e inizi\u00f2 a dirigere personalmente i propri film, tra cui diverse commedie. Fond\u00f2 anche una propria casa di produzione, la \"Turner Films\", realizzando pi\u00f9 di trenta cortometraggi.\nDurante la prima guerra mondiale intrattenne le truppe alleate in spettacoli appositamente organizzati e, dopo l'armistizio fece ritorno negli Stati Uniti, dove per\u00f2 non riscosse pi\u00f9 il successo di un tempo. Nel 1920 and\u00f2 nuovamente in Inghilterra dove rimase qualche anno prima di tornare a Hollywood, virtualmente dimenticata, nel 1924. Lavor\u00f2 saltuariamente a Broadway, figurando nel 1926 e nel 1927 in due produzioni musicali con ruoli del tutto marginali.\nGli anni del declino.\nAveva trentanove anni e l'epoca in cui era stata una diva era gi\u00e0 lontana. Continu\u00f2 cos\u00ec a recitare in ruoli di secondo piano o quasi da comparsa per tutti gli anni trenta, messa sotto contratto dalla MGM di Louis B. Mayer.\nNel 1928 ebbe anche un ruolo minore in una produzione di Broadway, \"Sign of the Leopard\", che and\u00f2 in scena per trentanove repliche al National Theatre di New York.\nIn seguito and\u00f2 a vivere nella Motion Picture Country House, una comunit\u00e0 per artisti in pensione di Woodland Hills, in California. Dopo essere apparsa in pi\u00f9 di 160 film, Florence Turner mor\u00ec a Woodland Hills a 61 anni. Fu cremata in un obitorio di Hollywood e, per suo esplicito desiderio, non ebbe alcun funerale. \u00c8 nel colombario del Chapel of the Pines Crematory di Los Angeles.\nFilmografia.\nDi seguito sono elencati i film girati da Florence Turner\n1907 - 1908 - 1909 - 1910 - 1911 - 1912 - 1913 - 1914 - 1915 - 1916 - 1919 - 1920 -- 1921 - 1922 - 1923 - 1924 - 1925 - 1926 - 1927 - 1928 - 1929 - 1930/1939 - 1943"}
{"id": "2684001", "revid": "767487", "url": "https://it.wikipedia.org/wiki?curid=2684001", "title": "The Dead - Gente di Dublino", "text": "The Dead - Gente di Dublino (\"The Dead\") \u00e8 un film del 1987 diretto da John Huston, tratto dal racconto di James Joyce \"The Dead\", contenuto nella raccolta \"Gente di Dublino\" (\"Dubliners\").\nSi tratta dell'ultimo film realizzato da Huston, scomparso il giorno prima dell'inizio della 44\u00aa Mostra internazionale d'arte cinematografica di Venezia, dove il film fu presentato fuori concorso.\nTrama.\nDublino, giorno dell'Epifania del 1904. Come da lunga tradizione, nel periodo natalizio le due sorelle nubili Kate e Julie Morkan, con la nipote Mary Jane, organizzano nella loro casa di Usher's Island una serata per riunire amici e parenti. Mary Jane, che \u00e8 insegnante di musica, ha invitato le sue allieve, Miss O'Callaghan, Miss Furlong e Miss Higgins e alcuni giovanotti, Mr. Bergin e Mr. Kerrigan. L'anziano e galante Mr. Browne omaggia le zie con delicati mazzetti di fiori. Sono presenti anche Mr. Grace e il tenore Bartell D'Arcy, altre allieve e altri giovani uomini, la vecchia madre di Freddy Malins, insieme col figlio. La presenza di Freddy, che ha il vizio di bere e interviene spesso con discorsi fuori luogo, preoccupa le zie, che attendono con ansia l'arrivo del nipote Gabriel con la moglie Gretta, che le aiuteranno nell'intrattenere gli ospiti.\nLa festa inizia con un valzer suonato al pianoforte da Miss Daly. Al piano esegue una sonata anche Mary Jane. Mister Grace recita dei versi e zia Julia canta una romanza. Al ballo dei lanceri, Gabriel balla con Miss Molly Ivors, una fervente nazionalista che porta appuntata sulla camicetta bianca una spilla con emblema irlandese e relativo motto e che lo rimprovera di scrivere articoli letterari per un giornale inglese, accusandolo di essere \"anglofilo\". La cena si apre con il tradizionale taglio dell'oca arrosto affidato a Gabriel; lo accompagnano prosciutto, arrosto e patate. Il pudding brul\u00e9 viene servito da Gretta. Alla conclusione della serata Gabriel prende la parola per pronunciare il tradizionale discorso augurale. Mentre gli ospiti incominciano ad uscire e vengono chiamate le carrozze, Gretta si attarda sulla scala, intenta ad ascoltare una musica che proviene dalle stanze superiori. Bartell D'Arcy canta una canzone popolare irlandese.\nIn albergo, Gabriel, vedendo la moglie assorta e triste, le chiede il motivo del suo turbamento, e Gretta gli racconta che molti anni prima, quando trascorreva le vacanze a Galway dalla nonna, un ragazzo di diciassette anni, Michael Furey, innamorato di lei, le cantava spesso proprio quella canzone. Giunto l'autunno, il giorno prima che lei partisse per il collegio, pur gravemente malato era accorso nel suo giardino, sotto la pioggia, per rivederla ancora una volta, e dopo una settimana mor\u00ec. Sopraffatta dall'emozione Gretta scoppia in singhiozzi e poi spossata si addormenta. Gabriel guarda fuori dalla finestra della stanza: la neve ha ripreso a cadere. Pensa al suo rapporto con la moglie e alla distanza fra i sogni romantici e la realt\u00e0; pensa alle persone care gi\u00e0 scomparse e alle zie che presto se ne andranno pure loro. La neve avvolge pian piano ogni cosa.\nProduzione.\nJohn Huston gir\u00f2 il film all\u2019et\u00e0 di 81 anni nel pieno della malattia che precedette la sua morte. Per questi motivi effettu\u00f2 le riprese prevalentemente in studio e non a Dublino. Accanto alla figlia Anjelica, il regista volle un cast interamente irlandese.\nAccoglienza.\nCritica.\nPer Anne-Marie Baron il film \u00e8 \"una meditazione dolce-amara sulla vita, sulla morte, sulla vecchiaia\".\nScrisse invece Claude Beylie: \"La scena della festa scivola lenta, prevista nella sua ritualit\u00e0, ma il ricordo la rompe, esaltato da alcune esibizioni: dalla poesia, dal canto, dalla musica e insomma dall'arte. \u00c8 l\u00ec che si annida il dolore, nel comune compianto che \u00e8 l'arte e nella risonanza che arte e memoria sollecitano. Nel dialogo di ciascuno con i propri morti, che sono quanto non potr\u00e0 mai pi\u00f9 tornare, quanto non si \u00e8 vissuto, o \u00e8 durato troppo poco, o non si \u00e8 voluto vivere\".\nIl critico Mario Sesti analizz\u00f2 cos\u00ec il rapporto fra racconto e film: \"il testo di Joyce (accarezzato anche da progetti di Antonioni) sembra a prima vista quasi un testo ideale per riduzioni cinematografiche-teatrali: si svolge in una rigorosa unit\u00e0 di spazi e l'uso del discorso libero indiretto, alternato al ricorso calibrato ma continuo ai dialoghi, non sembra presentare drammatici problemi di trasposizione. [...]. Anche per chi conosce piuttosto bene il racconto, \u00e8 molto difficile notare le aggiunte, le dilatazioni, i prestiti illeciti, perch\u00e9 essi sono praticati in quella sfera intermedia che potremmo chiamare \u201cimmaginario\u201d del testo che non appartiene pi\u00f9 semplicemente al testo ma al lavoro che il lettore vi ha prodotto con la sua lettura e il deposito di scena che esso ha generato nella memoria del lettore stesso\".\nRiconoscimenti.\nIl film ha ricevuto due candidature ai Premi Oscar 1988, per la miglior sceneggiatura non originale e i migliori costumi.\nHa vinto due Independent Spirit Awards 1988, per il miglior regista e la miglior attrice non protagonista ad Anjelica Huston, e un premio speciale al Tokyo International Film Festival."}
{"id": "2684003", "revid": "125206138", "url": "https://it.wikipedia.org/wiki?curid=2684003", "title": "Emblema della Mongolia", "text": "L'emblema nazionale della Mongolia (mongolo: \u041c\u043e\u043d\u0433\u043e\u043b \u0443\u043b\u0441\u044b\u043d \u0442\u04e9\u0440\u0438\u0439\u043d \u0441\u04af\u043b\u0434, Mongol ulsyn t\u00f6riin s\u00fcld) venne adottato 1992 in seguito alla caduta del governo comunista. Il bordo esterno dispone di un \"nusan Tumen\", che simboleggia l'eternit\u00e0, a sua volta circondato da un campo circolare blu, che simboleggia il cielo. Al centro dell'emblema \u00e8 presente una combinazione del simbolo \"soyombo\" e il cavallo del vento che simboleggia l'indipendenza della Mongolia, la sovranit\u00e0, e lo spirito. Al di sotto dell'emblema centrale \u00e8 raffigurato un prato verde, con la ruota del destino al centro. Sulla ruota \u00e8 presente un \"khadag\", una sciarpa cerimoniale."}
{"id": "2684004", "revid": "37401", "url": "https://it.wikipedia.org/wiki?curid=2684004", "title": "Trattativa Stato-mafia", "text": "Con la locuzione \"trattativa Stato-mafia\" si fa riferimento ai contatti che secondo la sentenza di primo grado del 20 aprile 2018 sarebbero avvenuti a partire dal 1992 in seguito all'omicidio dell'onorevole Salvo Lima tra esponenti delle Istituzioni e rappresentanti di Cosa nostra. La trattativa sarebbe stata portata avanti a partire dall'inizio della cosiddetta \"stagione stragista\" al fine di giungere a un accordo, il cui fulcro ipotizzato sarebbe stato, in sintesi, quello di porre fine alle stragi mafiose in cambio di un'attenuazione della lotta alla mafia stessa da parte dello Stato italiano (in particolare in seguito all'attivit\u00e0 del pool di Palermo guidato da Giovanni Falcone che aveva condannato nel Maxiprocesso di Palermo centinaia di criminali mafiosi) per giungere a delle forme di reciproca convivenza. La trattativa Stato-mafia sarebbe stato quindi il risultato del ricatto della mafia esercitato attraverso le stragi, al fine di costringere lo Stato a un compromesso. \nLe varie ipotesi sono state a lungo oggetto di inchieste giornalistiche e di indagini giudiziarie, ormai concluse. Secondo alcune fonti, si sarebbe anche potuto parlare, al plurale, di \"trattative Stato-mafia\".\nContesto storico.\nIl maxiprocesso.\nL'estrema violenza con cui avvenne la seconda guerra di mafia pose fine alla tradizionale convivenza tra cosa nostra e lo Stato. Con il miglioramento delle metodologie investigative e la creazione del pool antimafia da parte del magistrato Rocco Chinnici (ucciso dalla mafia il 29 luglio 1983 e succeduto da Antonino Caponnetto) fu possibile dare inizio a una serie di indagini contro il fenomeno mafioso siciliano. Grazie all'acquisizione delle testimonianze dei boss mafiosi Salvatore Contorno e Tommaso Buscetta e al continuo lavoro di diversi magistrati tra cui Giovanni Falcone e Paolo Borsellino le indagini portarono all'istruzione e allo svolgimento del maxiprocesso di Palermo. Il processo di primo grado cominci\u00f2 il 10 febbraio 1986 nell'aula bunker del carcere dell'Ucciardone per poi proseguire con l'appello il 22 febbraio 1989 e infine in Cassazione dove, in seguito alla sostituzione del giudice Corrado Carnevale detto \"l'ammazza sentenze\", il processo fu concluso il 30 gennaio 1992. La sentenza fu molto severa e vide la condanna della maggior parte degli oltre quattrocento imputati a pesanti pene detentive, mentre i boss furono condannati all'ergastolo.\nOrigini della trattativa.\nLa reazione di Riina al maxiprocesso.\nSecondo la testimonianza del capomandamento Giovanni Brusca gi\u00e0 a partire dal 1990 il capo di cosa nostra, Salvatore Riina, organizz\u00f2 numerose riunioni della commissione regionale e provinciale per discutere dello sviluppo del maxiprocesso e del suo possibile esito che fino a quel momento sembrava essere favorevole a cosa nostra. Nel corso del maxiprocesso si ebbe un periodo di \"sommersione\" dell'attivit\u00e0 stragista mafiosa che termin\u00f2 il 9 agosto 1991 con l'omicidio del magistrato Antonino Scopelliti avvenuto in Calabria per depistare gli inquirenti. La volont\u00e0 del magistrato Giovanni Falcone di sostituire il giudice Carnevale nell'ambito del maxiprocesso per\u00f2 inizi\u00f2 a destare serie preoccupazioni all'interno dell'organizzazione criminale.\nSecondo la testimonianza di Filippo Malvagna, nipote del boss catanese Giuseppe Pulvirenti, alla fine del 1991, quando ormai era a tutti chiaro l'esito che avrebbe avuto il maxiprocesso, si tenne nei pressi di Enna una riunione della commissione regionale in cui fu deciso di dare inizio a una serie di azioni terroristiche contro lo Stato e le istituzioni che sarebbero state rivendicate dalla sigla \"Falange Armata\", in modo da evitare almeno inizialmente il diretto collegamento con cosa nostra. Secondo quanto raccontato da Malvagna in quella riunione Riina pronunci\u00f2 la frase: \u00abQua bisogna prima fare la guerra per poi fare la pace\u00bb.\nSecondo i boss Giovanni Brusca e Antonino Giuffr\u00e8 nel dicembre del 1991 il \"capo dei capi\" Salvatore Riina organizz\u00f2 una riunione della commissione provinciale di Palermo per ribadire la decisione di iniziare una guerra contro lo Stato gi\u00e0 comunicata precedentemente alla commissione regionale. Nel corso della riunione Riina decret\u00f2, con il silenzio-assenso di tutti i capimandamento, l'uccisione dei magistrati Giovanni Falcone e Paolo Borsellino e del parlamentare siciliano della Democrazia Cristiana Salvo Lima, reo di non aver difeso gli interessi di cosa nostra nel corso del maxiprocesso.\nL'omicidio Lima.\nSecondo la testimonianza di Francesco di Carlo, Salvo Lima, membro democristiano della corrente andreottiana, costitu\u00ec fin dagli anni sessanta il punto di contatto tra la mafia e le istituzioni. Stando alle dichiarazioni di Giovanni Brusca e Antonino Giuffr\u00e8, Salvo Lima era tramite i cugini Salvo il diretto referente politico di Salvatore Riina e pi\u00f9 in generale di tutti i massimi esponenti di Cosa nostra, come Michele Greco e Stefano Bontate, quest'ultimo ucciso per volere di Riina nel corso della seconda guerra di mafia ed era per lo pi\u00f9 incaricato della gestione degli appalti da assegnare a Cosa nostra.\nSul finire degli anni ottanta il disinteresse di Lima verso il maxiprocesso provoc\u00f2 l'ira di Riina e dell'intera commissione che, come gi\u00e0 citato, in una riunione del dicembre del 1991 dichiar\u00f2 la sua volont\u00e0 di eliminare alcuni uomini delle istituzioni particolarmente avversi alla mafia e tutti quei politici vicini a Cosa nostra che non erano riusciti a difenderla nel corso del maxiprocesso. Per l'affiliato Francesco di Carlo oltre a Lima, Falcone e Borsellino furono inclusi anche numerosi politici democristiani e socialisti tra questi l'allora presidente del consiglio Giulio Andreotti, il ministro per gli interventi straordinari del Mezzogiorno Calogero Mannino, il ministro delle poste e delle telecomunicazioni Carlo Vizzini, il ministro della difesa Salvo And\u00f2, il ministro di grazia e giustizia Claudio Martelli e il politico imprenditore democristiano Ignazio Salvo.\nNel febbraio del 1992, a un paio di settimane dalla sentenza del maxiprocesso Salvo Lima fu convocato per avere un incontro con Salvatore Biondino, stretto collaboratore di Riina, senza presentarsi. In seguito al mancato incontro, anche se ormai la decisione era gi\u00e0 stata presa, Salvatore Biondino incaric\u00f2 Francesco Onorato e Giovanni d'Angelo di organizzare rispettivamente l'omicidio di Lima e del figlio. Dopo circa un mese di pedinamento il 12 marzo 1992 Salvo Lima fu ucciso da Francesco Onorato, mentre per questioni organizzative il figlio fu risparmiato.\nLa concezione della trattativa.\nI timori del ministro Mannino.\nIl giorno stesso dell'omicidio e poi il 16 marzo 1992 il capo della polizia Vincenzo Parisi e il ministro degli interni Vincenzo Scotti diramarono degli allarmi in cui si faceva riferimento a possibili attentati ai danni del presidente del consiglio Giulio Andreotti, del ministro per gli interventi straordinari del Mezzogiorno Calogero Mannino e del ministro delle poste e delle telecomunicazioni Carlo Vizzini. Secondo quanto dichiarato da Susanna Lima l'omicidio di suo padre fu per molti versi inaspettato e colp\u00ec notevolmente la classe politica di allora. Particolarmente colpito e intimorito dall'omicidio Lima fu Calogero Mannino, preminente esponente democristiano in Sicilia e all'epoca dei fatti ministro per gli interventi straordinari del Mezzogiorno, anche lui convocato da Cosa nostra in seguito all'esito del maxiprocesso.\nLa ricostruzione dei fatti che hanno condotto l'allora ministro Calogero Mannino a sollecitare l'apertura di una trattativa con la mafia \u00e8 dovuta principalmente alla testimonianza del generale di divisione dei carabinieri Giuseppe Tavormina (all'epoca direttore della Direzione Investigativa Antimafia e conoscente dell'onorevole Mannino) e alla pubblicazione di un'intervista fatta a Mannino da Antonio Padellaro (all'epoca vice direttore de \"L'Espresso\" e successivamente fondatore de \"Il Fatto Quotidiano\") subito dopo l'omicidio Lima.\nIl ministro Mannino, conscio di non essere riuscito a intervenire nel maxiprocesso in difesa di Cosa nostra e quindi preoccupato per la sua incolumit\u00e0 in seguito all'omicidio Lima, si rivolse anzich\u00e9 alla polizia, in cui riponeva scarsa fiducia, a un suo stretto conoscente, Antonio Subranni, all'epoca generale di corpo d'armata dei carabinieri e comandante del Raggruppamento Operativo Speciale. Non potendo intervenire direttamente sulla sicurezza dell'onorevole il generale Antonio Subranni si adoper\u00f2 per acquisire nuove informazioni e inizi\u00f2 ad elaborare una strategia che mutasse il corso degli eventi, in quel momento sfavorevole a Mannino e a tutto il governo. Anche se la richiesta di aiuto di Mannino non pu\u00f2 essere imputata come unica causa dell'inizio della trattativa \u00e8 chiaro come questa sia strettamente collegata alla concezione di quella che sarebbe stata poi definita come \"trattativa Stato-mafia\".\nL'omicidio Guazzelli e la strage di Capaci.\nIl 4 aprile 1992, a meno di un mese dall'omicidio Lima, il maresciallo dei carabinieri Giuliano Guazzelli fu ucciso da Cosa nostra lungo la strada Agrigento-Porto Empedocle. Secondo quanto dichiarato dal figlio di Guazzelli il padre era un conoscente del ministro Calogero Mannino e intratteneva un rapporto di amicizia con il generale Antonio Subranni con cui si era incontrato qualche giorno prima di essere ucciso. Nonostante il movente dell'assassinio sia incerto, l'omicidio Guazzelli avvenne in coincidenza con i numerosi incontri tenuti tra i generali Antonio Subranni e Giuseppe Tavormina con il ministro Calogero Mannino e l'evento aument\u00f2 la sensibilit\u00e0 di Subranni riguardo alla sicurezza propria e dei propri collaboratori.\nIl 23 maggio 1992 a circa sei mesi dalla riunione in cui Salvatore Riina dichiarava alla commissione provinciale l'inizio della guerra contro lo Stato avvenne la strage di Capaci in cui persero la vita il giudice Giovanni Falcone, la moglie Francesca Morvillo e tre agenti di scorta: Vito Schifani, Rocco Dicillo e Antonio Montinaro. In seguito alla strage di Capaci il Consiglio dei ministri nella seduta dell'8 giugno 1992 approv\u00f2 il decreto-legge \"Scotti-Martelli\" (detto anche \"decreto Falcone\"), che introdusse l'articolo 41-bis, cio\u00e8 il carcere duro riservato ai detenuti di mafia. Il giorno successivo giunse una telefonata anonima a nome della sigla \"Falange Armata\" in cui si minacciava che il carcere non si doveva toccare.\nSvolgimento della trattativa.\nL'inizio della trattativa.\nI primi contatti tra Ciancimino e il capitano dei carabinieri.\nNelle prime settimane del giugno 1992, poco dopo la strage di Capaci e l'introduzione dell'articolo 41-bis, il capitano dei carabinieri Giuseppe De Donno propose a Massimo Ciancimino di organizzare degli incontri con suo padre in modo da ottenere informazioni rilevanti dal punto di vista investigativo relative al fenomeno di tangentopoli e alla nuova strategia mafiosa. il padre di Massimo era Vito Ciancimino, definito come \"il pi\u00f9 mafioso dei politici ed il pi\u00f9 politico dei mafiosi\", era un politico della Democrazia Cristiana appartenente al clan dei corleonesi di Salvatore Riina, eletto sindaco di Palermo e assessore ai lavori pubblici durante la sindacatura di Salvo Lima \u00e8 stato uno dei maggiori artefici del sacco di Palermo. La richiesta e la successiva organizzazione e conferma di un incontro fu possibile grazie al rapporto di familiarit\u00e0 che intercorreva tra il carabiniere Giuseppe De Donno e Massimo Ciancimino, i due infatti entrarono in contatto per la prima volta negli anni ottanta durante il processo di primo grado che coinvolse Vito Ciancimino e la cui indagine fu portata avanti dallo stesso De Donno. Si tennero in tutto altri due o tre incontri che avvennero sempre nella casa di Roma in cui il mafioso risedeva. Il capitano comunic\u00f2 cos\u00ec l'iniziativa al suo superiore, il colonnello dei carabinieri Mario Mori, all'epoca capo reparto \"criminalit\u00e0 organizzata\" del raggruppamento operativo speciale (ROS) dell'Arma dei Carabinieri.\nIl colonnello Mori quindi inform\u00f2 il generale Subranni; a sua volta Ciancimino e il figlio Massimo contattarono Salvatore Riina attraverso Antonino Cin\u00e0 (medico e mafioso di San Lorenzo). Alla fine del giugno 1992 il capitano De Donno incontr\u00f2 a Roma la dottoressa Liliana Ferraro, vice direttore degli Affari Penali presso il Ministero della giustizia, alla quale chiese copertura politica al rapporto di collaborazione con Ciancimino; la dottoressa Ferraro, inoltre, lo invit\u00f2 a riferire al giudice Paolo Borsellino. Il 25 giugno il colonnello Mori e il capitano De Donno incontrarono il giudice Borsellino: secondo quello che viene riferito da Mori e De Donno, durante questo incontro Borsellino discusse con i due ufficiali sulle indagini dell'inchiesta \"mafia e appalti\". Il 28 giugno Borsellino incontr\u00f2 a Roma la dottoressa Ferraro, che gli parl\u00f2 dei contatti tra il colonnello Mori e Ciancimino: tuttavia Borsellino si dichiar\u00f2 gi\u00e0 informato di questi contatti; lo stesso giorno si insediava il Governo Amato I, che nomin\u00f2 l'onorevole democristiano Nicola Mancino come Ministro dell'interno al posto di Vincenzo Scotti. In quel periodo, Salvatore Riina mostr\u00f2 a Salvatore Cancemi un elenco di richieste dicendo che c'era una trattativa con lo Stato che riguardava pentiti e carcere; sempre in quel periodo, Riina disse anche a Giovanni Brusca che aveva fatto un \"papello\" di richieste in cambio della conclusione della stagione delle stragi.\nLa strage di via D'Amelio.\nIl 1\u00ba luglio 1992 il giudice Borsellino, che si trovava a Roma per interrogare il collaboratore di giustizia Gaspare Mutolo, fu invitato al Viminale per incontrare il ministro Mancino; secondo Mutolo, Borsellino torn\u00f2 dall'incontro visibilmente turbato.\nNello stesso periodo, Giovanni Brusca ricevette da Salvatore Biondino la disposizione di sospendere la preparazione dell'attentato contro l'onorevole Mannino perch\u00e9 erano \u00absotto lavoro per cose pi\u00f9 importanti\u00bb. Secondo Salvatore Cancemi, in quei giorni Riina insistette per accelerare l'uccisione di Borsellino e per eseguirla con modalit\u00e0 eclatanti.\nIl 15 luglio Borsellino confid\u00f2 alla moglie Agnese che il generale Subranni era vicino ad ambienti mafiosi mentre qualche giorno prima le aveva detto che c'era un contatto tra mafia e parti deviate dello Stato, e che presto sarebbe toccato pure a lui di morire.\nNello stesso periodo, Riina avrebbe detto a Brusca che la trattativa si era improvvisamente interrotta e c'era \u00abun muro da superare\u00bb.\nIl 19 luglio 1992, con un attentato in via D'Amelio, a Palermo, fu ucciso Paolo Borsellino. Secondo il PM Antonino di Matteo, l'assassinio di Borsellino fu eseguito per \u00abproteggere la trattativa dal pericolo che il dott. Borsellino, venutone a conoscenza, ne rivelasse e denunciasse pubblicamente l'esistenza, in tal modo pregiudicandone irreversibilmente l'esito auspicato\u00bb. Dal luogo del delitto non verr\u00e0 mai rinvenuta l'agenda rossa, nella quale il magistrato annotava tutte le sue intuizioni investigative senza separarsene mai. In seguito alla strage di via d'Amelio, il decreto \"Scotti-Martelli\" fu convertito in legge e oltre 100 detenuti mafiosi, ritenuti particolarmente pericolosi, furono trasferiti in blocco nelle carceri dell'Asinara e di Pianosa e sottoposti al regime del 41 bis, che fu applicato anche ad altri 400 mafiosi detenuti.\nIl 20 luglio 1992, il giorno dopo la strage di via d'Amelio, la Procura di Palermo deposita l'istanza di archiviazione dell'indagine definita \"Mafia e Appalti\", a cui avevano lavorato con grande interesse sia Giovanni Falcone che, successivamente, Paolo Borsellino. Il decreto di archiviazione fu emesso il 14 agosto 1992.\nLa vicenda Bellini.\nIn quello stesso periodo, il maresciallo dei carabinieri Roberto Tempesta contatt\u00f2 Antonino Gio\u00e8 (capo della Famiglia di Altofonte) attraverso Paolo Bellini (ex terrorista nero e confidente del SISMI) al fine di recuperare alcuni pezzi d'arte rubati. Tramite Gio\u00e8, il \"boss\" Giovanni Brusca fece sapere a Tempesta che in cambio del recupero di altre preziose opere d'arte, voleva la concessione degli arresti domiciliari per cinque \"boss\" mafiosi, tra i quali il padre Bernardo Brusca. Il maresciallo Tempesta si rivolse ai suoi superiori, il colonnello Mario Mori e il capitano Giuseppe De Donno del ROS, e la risposta fu che \"la richiesta era improponibile\"; Gio\u00e8 allora minacci\u00f2 che avrebbero potuto colpire il patrimonio artistico italiano, facendo riferimento ad un attentato alla torre di Pisa.\nLo sviluppo della trattativa e l'arresto di Riina.\nIl 22 luglio il colonnello Mori incontr\u00f2 l'avvocato Fernanda Contri (segretario generale a Palazzo Chigi) affinch\u00e9 riferisse al presidente del consiglio Giuliano Amato dei contatti intrapresi con Ciancimino.\nIl 10 agosto 1992 viene approvato in via definitiva un pacchetto di misure contro la mafia: invio in Sicilia di 7000 uomini dell'esercito; oltre 100 boss mafiosi vengono trasferiti nel carcere dell'Asinara.\nNel settembre 1992 Riina disse a Brusca che la trattativa si era interrotta e quindi ci voleva un altro \"colpettino\": per questo lo incaric\u00f2 di preparare un attentato contro il giudice Pietro Grasso, che per\u00f2 non and\u00f2 in porto per problemi tecnici. Nello stesso periodo, il colonnello Mori incontr\u00f2 l'onorevole Luciano Violante (all'epoca presidente della Commissione Parlamentare Antimafia) per caldeggiare un incontro riservato con Ciancimino per discutere di problemi politici, che per\u00f2 venne rifiutato da Violante. Tra ottobre e novembre 1992, Giovanni Brusca e Antonino Gio\u00e8 fecero collocare un proiettile d'artiglieria nel Giardino di Boboli a Firenze al fine di creare allarme sociale e panico per riprendere la trattativa con il maresciallo Tempesta che si era interrotta: tuttavia la rivendicazione telefonica con la sigla \"Falange Armata\" non fu recepita e per questo il proiettile non fu trovato nell'immediatezza ma solo in un momento successivo. In quel periodo, il generale dei carabinieri Francesco Delfino anticip\u00f2 al ministro Martelli che Riina sar\u00e0 individuato ed arrestato entro dicembre; il 12 dicembre il ministro Mancino afferm\u00f2 in un convegno a Palermo che Riina stava per essere catturato. Nello stesso mese, il colonnello Mori consegn\u00f2 una mappa di Palermo a Ciancimino affinch\u00e9 indicasse dove si trovava il covo di Riina.\nTuttavia, il 19 dicembre Ciancimino venne arrestato dalla polizia per un residuo di pena, prima della riconsegna delle mappe.\nIl 15 gennaio 1993, a Palermo, Tot\u00f2 Riina, capo di Cosa Nostra, viene arrestato dai carabinieri del Raggruppamento Operativo Speciale, uomini del colonnello Mori e del generale Delfino, che utilizzarono il neo-collaboratore di giustizia Baldassare Di Maggio per identificare il latitante. Era latitante da ben 23 anni. In seguito all'arresto di Riina, si cre\u00f2 un gruppo mafioso favorevole alla continuazione degli attentati contro lo Stato (Leoluca Bagarella, Giovanni Brusca, i fratelli Filippo e Giuseppe Graviano, Matteo Messina Denaro) ed un altro contrario (Michelangelo La Barbera, Raffaele Ganci, Salvatore Cancemi, Matteo Motisi, Benedetto Spera, Nino Giuffr\u00e8, Pietro Aglieri), mentre il boss Bernardo Provenzano era il paciere tra le due fazioni e riusc\u00ec a porre la condizione che gli attentati avvenissero fuori dalla Sicilia, in \"continente\".\nIl 9 febbraio 1993 giunse un'altra telefonata anonima a nome della sigla \"Falange Armata\" che minacciava il ministro Mancino, il capo della polizia Vincenzo Parisi e Nicol\u00f2 Amato (all'epoca direttore del DAP, la direzione delle carceri). Il 10 febbraio il ministro Martelli fu costretto a dimettersi a causa dello scandalo di Tangentopoli e fu sostituito dall'onorevole Giovanni Conso.\nIl 6 marzo 1993 il dottor Nicol\u00f2 Amato invi\u00f2 al ministro Conso una lunga nota in cui esprimeva la sua linea di abbandono totale dell'articolo 41-bis per ripiegare su altri strumenti penitenziari di lotta alla mafia, su sollecitazione del capo della polizia Parisi e del Ministero dell'Interno.\nIl 17 marzo 1993 alcuni sedicenti familiari di detenuti mafiosi dell'Asinara e di Pianosa inviarono una lettera minacciosa al Presidente della Repubblica Oscar Luigi Scalfaro e, per conoscenza, al Papa, al Vescovo di Firenze, al Cardinale di Palermo, al presidente del consiglio Giuliano Amato, ai ministri Mancino e Conso, al giornalista Maurizio Costanzo, all'onorevole Vittorio Sgarbi, al CSM e al Giornale di Sicilia. Il 1\u00ba aprile un'altra telefonata anonima a nome della sigla \"Falange Armata\" minacci\u00f2 il Presidente Scalfaro e il ministro Mancino.\nGli attentati del 1993.\nGli attentati di maggio.\nLa decisione di cosa nostra di iniziare a commettere nuovi attentati fuori dalla Sicilia fu attuata a Roma la sera del 14 maggio 1993 con l'attentato di via Fauro. L'azione dinamitarda non provoc\u00f2 vittime e avvenne tramite l'esplosione di un ordigno subito dopo il passaggio della vettura che trasportava il giornalista Maurizio Costanzo, in quel periodo impegnato a condurre una serie di trasmissioni antimafia. Pur non essendoci un diretto collegamento con l'attentato il giorno successivo il vicedirettore del Dipartimento dell'amministrazione penitenziaria (DAP) Edoardo Fazzioli, su richiesta del direttore Nicol\u00f2 Amato, revoc\u00f2 121 decreti di sottoposizione al regime del 41-bis di detenuti comuni non mafiosi. Nel corso del 1993 i provvedimenti di applicazione del 41-bis dimezzarono.\nGli attentati proseguirono il 27 maggio 1993 quando in pieno pomeriggio a Firenze avvenne la strage di via dei Georgofili. Nell'attentato dinamitardo furono ferite trentasette in cinque persero la vita, tra cui due bambine di nove anni e due mesi; l'esplosione inoltre provoc\u00f2 il crollo di un\u2019ala della Torre del Pulci, sede dell\u2019Accademia dei Georgofili e furono danneggiati anche altri palazzi storici tra cui la Galleria degli Uffizi che sub\u00ec la perdita di tre dipinti e il danneggiamento di oltre duecento opere d'arte. Secondo la testimonianza di Giovanni Brusca l'attentato fu ordinato dal boss Salvatore Riina \"per stuzzicare la controparte\" ovvero per riprendere la trattativa e ribadire la volont\u00e0 di mettere fine ai provvedimenti di 41-bis emessi l'anno prima dal ministro Martelli e che sarebbero scaduti il 20 luglio 1993. \nIl 4 giugno 1993 Nicol\u00f2 Amato fu rimosso dalla direzione del DAP per essere nominato rappresentante dell\u2019Italia nel Comitato europeo per la prevenzione della tortura, incarico che per\u00f2 ricopr\u00ec per poco tempo. Nonostante la dirigenza decennale del DAP la rimozione di Nicol\u00f2 Amato fu probabilmente accelerata dal documento del 6 marzo e dai dissidi che intercorrevano con il presidente della Repubblica Oscar Luigi Scalfaro, sempre negati dal presidente. Al posto di Nicol\u00f2 Amato fu nominato il procuratore generale presso la corte di appello di Trento Adalberto Capriotti.\nI procuratori di Palermo si sono accorti che il 14 giugno la Falange Armata torn\u00f2 a telefonare, \"manifestando soddisfazione per la nomina di Capriotti in luogo di Amato\". Il telefonista parl\u00f2 di una \"vittoria della Falange\". Seguirono altre telefonate di minaccia a Mancino e al capo della Polizia Parisi (il 19 giugno), poi a Capriotti e al suo vice Di Maggio (il 16 settembre).\nIl 26 giugno il dottor Adalberto Capriotti, Direttore Generale del Dipartimento dell'Amministrazione Penitenziaria Pro Tempore, invi\u00f2 una nota al ministro Giovanni Conso, Ministro di Grazia e Giustizia, in cui spiegava la sua nuova linea di silente non proroga di 373 provvedimenti di sottoposizione al 41 bis in scadenza a novembre, che avrebbero costituito \"un segnale positivo di distensione\". \nGli attentati di luglio.\nIl 22 luglio Salvatore Cancemi si consegn\u00f2 spontaneamente ai carabinieri e manifest\u00f2 subito la volont\u00e0 di collaborare con la giustizia, venendo trasferito in detenzione extracarceraria presso la sede romana del ROS, sotto la supervisione del colonnello Mori. Tra il 20 e il 27 luglio il DAP prorog\u00f2 numerosi provvedimenti di sottoposizione al 41 bis in scadenza che riguardavano alcuni detenuti mafiosi di elevata pericolosit\u00e0. Il 27 luglio il colonnello Mori incontr\u00f2 il dottor Di Maggio, suo amico e vicedirettore del DAP, per affrontare il \"problema detenuti mafiosi\".\nLa proroga dei provvedimenti di sottoposizione al 41-bis innesc\u00f2 l'immediata reazione da parte di cosa nostra che nella notte tra il 27 e il 28 luglio fece esplodere nell'arco di un'ora tra le undici e mezzanotte tre autobombe. Il primo attentato in odine temporale fu la strage di via Palestro a Milano che provoc\u00f2 la morte di cinque persone e tredici feriti, successivamente davanti alla basilica di San Giovanni in Laterano e alla chiesa di San Giorgio al Velabro avvennero gli attentati alle chiese di Roma, che causarono il ferimento ventidue persone. Il giorno successivo due lettere anonime furono inviate alle redazioni dei quotidiani \"Il Messaggero\" e il \"Corriere della Sera\" minacciando nuovi e pi\u00f9 gravi attacchi.\nDa \"Sicilia Libera\" alla fondazione di \"Forza Italia\".\nIl 22 ottobre 1993 il colonnello Mori incontr\u00f2 nuovamente il dottor Di Maggio. Nello stesso periodo, l'imprenditore Tullio Cannella (uomo di fiducia di Leoluca Bagarella e dei fratelli Graviano) fond\u00f2 il movimento separatista \"Sicilia Libera\", che si radun\u00f2 insieme ad altri movimenti simili nella formazione della \"Lega Meridionale\".\nNell'ottobre 1993, il collaboratore di giustizia Gaspare Spatuzza, secondo quanto egli stesso dichiarer\u00e0 poi, incontr\u00f2 il boss Giuseppe Graviano in un bar di via Veneto a Roma per organizzare un attentato contro i carabinieri durante una partita di calcio allo Stadio Olimpico; sempre secondo Spatuzza, in quell'occasione Graviano gli confid\u00f2 che stavano ottenendo tutto quello che volevano grazie ai contatti con Marcello Dell'Utri e, tramite lui, con Silvio Berlusconi.\nIl 2 novembre 1993 il ministro Conso non rinnov\u00f2 circa 334 provvedimenti al 41 bis in scadenza per, a suo dire, \"fermare le stragi\".\nTuttavia il 23 gennaio 1994, a Roma, l'attentato all'Olimpico fall\u00ec per un malfunzionamento del telecomando che doveva provocare l'esplosione e non fu pi\u00f9 ripetuto.\nIn quel periodo, secondo Tullio Cannella (divenuto un collaboratore di giustizia), Bernardo Provenzano e i fratelli Graviano abbandonarono il progetto separatista di \"Sicilia Libera\" per fornire appoggio elettorale al nuovo movimento politico \"Forza Italia\" fondato da Silvio Berlusconi. Secondo il collaboratore di giustizia Nino Giuffr\u00e8, i fratelli Graviano trattarono con Berlusconi attraverso l'imprenditore Gianni Jenna per ottenere benefici giudiziari e la revisione del 41 bis in cambio dell'appoggio elettorale a Forza Italia; sempre secondo Giuffr\u00e8, anche Provenzano attiv\u00f2 alcuni canali per arrivare a Marcello Dell'Utri e Berlusconi per presentare una serie di richieste su alcuni argomenti che interessavano Cosa Nostra. Anche altri collaboratori di giustizia parlarono dell'appoggio fornito da Cosa Nostra a Forza Italia alle elezioni del 1994. Il 27 gennaio 1994 a Milano vennero arrestati i fratelli Graviano, che si erano occupati dell'organizzazione di tutti gli attentati: da quel momento, la strategia stragista di Cosa Nostra si ferm\u00f2.\nEventi successivi.\nL'abrogazione articolo 41 bis.\nLa seconda richiesta del papello \u00e8 \"annullamento decreto legge 41 bis\", che prevede il \"carcere duro\" per alcune categorie di crimini, tra cui la criminalit\u00e0 organizzata. Per questo nell'ambito dell'indagine sulla trattativa Stato-mafia gli inquirenti hanno focalizzato l'attenzione su episodi con cui avrebbe potuto esserci un nesso, come il fatto che nel 1993 sono stati lasciati scadere circa trecento provvedimenti di carcere duro e la rimozione nel giugno 1993 del responsabile del Dipartimento dell'amministrazione penitenziaria Nicol\u00f2 Amato.\nCome conseguenza fu revocato l'isolamento a Tot\u00f2 Riina; inoltre furono coinvolte alcune persone che hanno cercato di modificare l'articolo 41 bis o che hanno avuto a che fare con l'articolo. Calogero Mannino, indagato per la trattativa, ha ricevuto un avviso di garanzia in cui \"si parla genericamente di \"pressioni\" che Mannino avrebbe esercitato su \"appartenenti alle istituzioni\", sulla \"tematica del 41 bis\", il carcere duro che i capimafia cercavano di far revocare.\" Furono ascoltati sull'argomento anche Carlo Azeglio Ciampi e Oscar Luigi Scalfaro, al quale fu chiesto per lettera di revocare il decreto legge 41 bis sul carcere duro.\nAltri avvenimenti.\nMolti sostenitori dell'ipotesi indicano che la trattativa sia avvenuta nel periodo tra la morte dei giudici Giovanni Falcone e Paolo Borsellino, e che quest'ultimo possa essere stato assassinato anche perch\u00e9 veniva considerato un ostacolo alla trattativa tra Stato e mafia, secondo le rivelazioni ancora da accertare di Gaspare Spatuzza e di Giovanni Brusca. Il capitano Giuseppe De Donno disse: \"Decidemmo di contattare in qualche modo la mafia attraverso Vito Ciancimino per fermare le stragi, ma non ci fu nessuna trattativa\".\nIl giornalista Marco Travaglio ha parlato di leggi che sono state proposte e a volte anche approvate da parte di governi sia di centrodestra che di centrosinistra nel corso degli ultimi 15 anni, che potrebbero aver favorito Cosa Nostra e che in alcuni casi rispettano le richieste del Papello per l'alleggerimento del 41 bis. In particolare, ci\u00f2 riguarderebbe i disegni di legge per la revisione dei processi, la chiusura delle supercarceri di Pianosa e Asinara (nel 1997, con un governo di centrosinistra), le numerose proposte di abolire l'ergastolo (approvate per pochi mesi nel 1999, con il governo D'Alema), i tentativi al Dap per favorire la \u201cdissociazione\u201d dei mafiosi a costo zero, cio\u00e8 senza che il pentito collabori (a cui si sono opposti tra gli altri il magistrato Alfonso Sabella e il giudice Sebastiano Ardita), l'indulto voluto da Mastella nel 2006 esteso ai reati dei mafiosi diversi da quelli associativi (ma compresi per esempio il voto di scambio e i delitti propedeutici alla commissione di quelli pi\u00f9 gravi), la legge del secondo governo Berlusconi che stabilizza il 41 bis rendendone di fatto pi\u00f9 facili le revoche.\nProcesso.\nPrimo grado.\nIl 27 maggio 2013 \u00e8 iniziato il processo relativo alla vicenda della trattativa Stato-mafia. Il 20 aprile 2018 viene pronunciata la sentenza di primo grado, con la quale vengono condannati a dodici anni di carcere Mario Mori, Antonio Subranni, Marcello Dell'Utri, Antonino Cin\u00e0, ad otto anni Giuseppe De Donno e Massimo Ciancimino, a ventotto anni Leoluca Bagarella; sono prescritte, come richiesto dai pubblici ministeri, le accuse nei confronti di Giovanni Brusca, e viene assolto Nicola Mancino. La sentenza \u00e8 stata emessa dalla Corte d'Assise di Palermo presieduta dal dott. Alfredo Montalto, in un'aula stracolma, alla presenza dei Pubblici Ministeri Antonino Di Matteo, Roberto Tartaglia, Francesco Del Bene e Vittorio Teresi.\nL'ex ministro Mannino, coimputato ma che aveva scelto il rito abbreviato, \u00e8 stato assolto il 4 novembre 2015 dall'accusa di minaccia a corpo politico dello Stato \"per non aver commesso il fatto\". L'assoluzione \u00e8 stata confermata in Appello, il 3 febbraio 2020, ed in Cassazione, l'11 dicembre 2020, divenendo definitiva.\nIl 13 luglio 2020 veniva prescritto poi Massimo Ciancimino che rispondeva di calunnia aggravata all'ex capo della polizia Gianni De Gennaro e concorso in associazione mafiosa e la cui posizione era stata stralciata dai giudici su istanza dei suoi avvocati.\nAppello.\nPer gli altri imputati il processo d'appello \u00e8 iniziato a Palermo nell'aprile 2019. \nNel giugno 2021 la procura generale ha chiesto la conferma delle condanne di primo grado.\nIl 23 settembre dello stesso anno la Corte d'assise d'appello di Palermo ha assolto gli ex ufficiali del Ros Mario Mori, Antonio Subranni e Giuseppe De Donno perch\u00e8 \"il fatto non costituisce reato\" e l'ex senatore Marcello Dell'Utri \"per non aver commesso il fatto\", accusati di minaccia a Corpo politico dello Stato, mentre sono prescritte le accuse a Giovanni Brusca, viene ridotta a ventisette anni la pena al boss Leoluca Bagarella e viene confermata la condanna a dodici anni del capomafia Antonino Cin\u00e0."}
{"id": "2684006", "revid": "1725819", "url": "https://it.wikipedia.org/wiki?curid=2684006", "title": "Telecampione", "text": "Telecampione \u00e8 una rete televisiva italiana privata, con diffusione nazionale, incentrata su televendite, gestita dalla societ\u00e0 lombarda Publirose S.p.A, compagnia facente capo a Sergio Fresia.\nStoria.\nL'emittente viene fondata nel 1982 a Campione d'Italia, exclave italiana del Canton Ticino, e nasce mediante fusione di alcune emittenti locali.\nNel 1992 interviene nella gestione il Gruppo Profit di Raimondo Lagostena Bassi, che due anni dopo ottiene il controllo totale. La copertura viene incrementata fino a raggiungere tutto il centro-nord Italia grazie all'acquisizione delle frequenze della ex Pan TV e viene ampliato il palinsesto grazie alla trasmissione di film, telefilm e documentari.\nDalla seconda met\u00e0 degli anni novanta, la programmazione diviene prevalentemente basata su televendite e cartomanzia. \nNegli anni 2000 Telecampione aveva un proprio multiplex televisivo interregionale, la cui composizione, al momento della chiusura, \u00e8 qui riportata.\nLa collaborazione con TelePadania.\nDal 1998 parte del palinsesto serale \u00e8 trasmesso in collaborazione con TelePadania.\nLa storia di quest'ultima ha inizio nel 1997, in piena fase secessionista leghista, con la costituzione di un'associazione denominata Etere Padano, il cui fine era costruire una nuova televisione indipendente. Quest'associazione, composta da diversi esponenti della Lega Nord e presieduta da Marco Formentini, era alla ricerca di un'emittente tv da comprare e su cui trasmettere i propri programmi. Nel 1998 Raimondo Lagostena Bassi, proprietario di TLC Telecampione, contatt\u00f2 il gruppo Etere Padano e propose loro un accordo volto a diffondere i loro contenuti. In breve tempo l'accordo divenne operativo. Lagostena decise dunque di mandare in onda due ore di programmi in prima serata col marchio TelePadania.\nIl 12 ottobre 1998, alle otto di sera, apparve per la prima volta sui teleschermi il simbolo di TelePadania. Una delle trasmissioni pi\u00f9 importanti di TelePadania \u00e8 Miss Padania, ma nel palinsesto troviamo anche altre trasmissioni: \"Tg Nord\", \"Il federalismo\", \"Tg politica\", \"La settimana politica\", \"Roma-Titanic\", \"Cinemania\", \"Blocco padano\" e \"Terra promessa\".\nNei primi anni la rete tratt\u00f2 con inviati in Bosnia e Kosovo le guerre nell\u2019ex Jugoslavia (con un sostegno evidente ai serbi di Slobodan Milo\u0161evi\u0107, in linea con le posizioni del capo del partito Umberto Bossi).\nNel corso degli anni il partito ridusse le spese e gli investimenti per l'emittente facendola concentrare sulla copertura degli eventi leghisti.\nLa collaborazione con Telecampione cessa nel momento in cui la programmazione di TelePadania passa sulle frequenze del network 7 Gold, dove resta fino a quando, il 30 giugno 2014, TelePadania viene definitivamente chiusa.\nIl connubio con Orler TV.\nDal 1\u00ba ottobre 2015, Telecampione inizia a ritrasmettere 24 ore su 24 Orler Channel, canale di televendite di propriet\u00e0 di Ostitel, presente in alcuni mux locali alla posizione 168. Il connubio tra Telecampione e Orler TV si concretizza il 1\u00ba dicembre 2015, con l'identificativo Telecampione. Contemporaneamente, sulla vecchia posizione di Orler Channel parte Arte Moda, nuovo canale di televendite sempre di propriet\u00e0 di Ostitel.\nLa programmazione di Orler TV \u00e8 incentrata sulle televendite autoprodotte, in cui i televenditori presentano le opere disponibili nella galleria d'arte dei fratelli Orler, che ha sede a Marcon ed \u00e8 stata fondata nel 1958. \nIl 1\u00ba febbraio 2016, Telecampione riapre nei mux locali sotto la gestione di Gold TV, per\u00f2 trasmette ancora Orler TV; Telecampione nel mux TIMB 2 viene sostituito da ORLER TV, che si sposta dalla posizione 75 alla posizione 144.\nDal 1\u00ba marzo 2016 la versione di Telecampione presente nei mux locali ha ripreso a trasmettere una programmazione autonoma, in alcune regioni in simulcast con Odeon TV.\nGestione Publirose S.p.A..\nDal 1\u00ba dicembre 2016 la societ\u00e0 GM Comunicazione S.r.l./Gold TV S.r.l. cede la gestione del canale alla lombarda Publirose S.p.A, societ\u00e0 guidata da Sergio Fresia gi\u00e0 editore di altre reti televisive e specializzata in televendite su concessionarie d'auto in Lombardia e Piemonte. La compagnia cambia lo storico logo del canale in TLC 75 Telecampione, e l'emittente mantiene l'LCN 75 del telecomando e la distribuzione interregionale tramite mux locali gi\u00e0 attiva. Il gruppo Publirose comprende anche le emittenti SVI 82 (ex TRS Rete 82, LCN 82, copertura interregionale), Motori TV, L'Auto del Giorno, Canale 93 TRS Auto (ex TRS-Evergreen), TRS 2, TRS 3 TV, Italia 8 Prestige, CANALE 96 Lombardia.\nDal 29 gennaio 2019 l'emittente cambia nuovamente logo di rete, che ora \u00e8 una semplice scritta bianca \"Telecampione\" su sfondo blu, ma la programmazione resta invariata.\nDal 1\u00ba aprile 2019 il canale ha iniziato ad ospitare la programmazione di Svizzera Italiana precedentemente in onda sul canale 82. A fine marzo 2021 in Lombardia \u00e8 migrata nel Mux Studio 1, sempre sulla LCN 75 ma in modalit\u00e0 H.264.\nL'emittente \u00e8 visibile anche via satellite in modalit\u00e0 free to air e sul canale 867 della piattaforma satellitare a pagamento Sky Italia.\nBanda e frequenze.\nIl 7 agosto 2012, a seguito della richiesta di rottamazione volontaria delle frequenze locali per liberare la banda 790-862\u00a0MHz, il Ministero dello sviluppo economico comunica l'accettazione di tutte le domande presentate dall'emittente Telecampione e dalle emittenti collegate al gruppo Profit, pertanto l'emittente cessa di essere operatore di rete, restituendo la frequenza UHF 62 in Piemonte, Lombardia, Veneto e Friuli Venezia Giulia e la frequenza UHF 66 nel Lazio; riconducibili allo stesso gruppo editoriale di TLC sono, inoltre, le restituzioni delle frequenza UHF 63 in Lombardia e UHF 67 nel Lazio.\nContestualmente viene ceduta ad altro gruppo anche le rete della Liguria, non rottamabile in quanto non rientrante nel Decreto ministeriale 23 gennaio 2012 (UHF 53, venduta al gruppo Sesta Rete) e vengono vendute dal gruppo Profit anche le emittenti Canale 10 Toscana al gruppo Gold TV (UHF 43) e Telegenova (UHF 29); restano ancora nella disponibilit\u00e0 del gruppo la rete toscana di TLC (UHF 29), quella della Provincia di Viterbo (UHF 43), la rete viterbese di Telereporter Roma (UHF 27) e la rete sarda di Nova Tv (UHF 40). Telecampione ha avuto accordi commerciali con Nitegate (SCT) per la pubblicizzazione dei suoi servizi televisivi e per l'affitto di banda."}
{"id": "2684007", "revid": "110157", "url": "https://it.wikipedia.org/wiki?curid=2684007", "title": "Pinchote", "text": "Pinchote \u00e8 un comune della Colombia facente parte del dipartimento di Santander.\nL'abitato venne fondato da Pedro de los Santos Meneses e Antonio Jos\u00e9 Villamil nel 1782."}
{"id": "2684008", "revid": "88740", "url": "https://it.wikipedia.org/wiki?curid=2684008", "title": "Greyhound (disambigua)", "text": ""}
{"id": "2684010", "revid": "1305772", "url": "https://it.wikipedia.org/wiki?curid=2684010", "title": "Puente Nacional", "text": "Puente Nacional \u00e8 un comune della Colombia facente parte del dipartimento di Santander.\nL'abitato venne fondato da Andres D\u00edaz Venero de Leiva nel 1556."}
{"id": "2684012", "revid": "1573940", "url": "https://it.wikipedia.org/wiki?curid=2684012", "title": "Margo", "text": "Margo , \u00e8 un genere di insetti dell'ordine dei Ditteri (Brachycera: Cyclorrhapha: Acalyptratae). \u00c8 l'unico genere della famiglia Marginidae , e comprende solo tre specie afrotropicali.\nSistematica e distribuzione.\nDefinita da McAlpine (1991), allo scopo di inserire tre specie di nuova descrizione, la famiglia dei Marginidae ha, allo stato attuale, una collocazione provvisoria nell'ambito della superfamiglia Opomyzoidea. Le poche conoscenze relative ai Marginidae, dovute al lavoro di McAlpine, non consentono l'individuazione di relazioni filogenetiche definite con gli altri Opomyzoidea e tale collocazione tassonomica resta pertanto possibile ma incerta.\nL'areale del genere \"Margo\" \u00e8 al momento limitato a due sole regioni dell'Africa:"}
{"id": "2684013", "revid": "62221", "url": "https://it.wikipedia.org/wiki?curid=2684013", "title": "Marginidae", "text": ""}
{"id": "2684014", "revid": "110157", "url": "https://it.wikipedia.org/wiki?curid=2684014", "title": "Puerto Parra", "text": "Puerto Parra \u00e8 un comune della Colombia facente parte del dipartimento di Santander.\nIl comune venne istituito il 4 marzo 1981, quando venne separato da quello di V\u00e9lez."}
{"id": "2684017", "revid": "38120", "url": "https://it.wikipedia.org/wiki?curid=2684017", "title": "Predatrice", "text": ""}
{"id": "2684029", "revid": "327865", "url": "https://it.wikipedia.org/wiki?curid=2684029", "title": "Guarigione del figlio di un funzionario", "text": "La guarigione del figlio di un funzionario \u00e8 un miracolo di Ges\u00f9 raccontato unicamente nel \"Vangelo secondo Giovanni\" (). Si ritiene che la fonte originaria di questo miracolo fosse il cosiddetto \"Vangelo dei segni\".\n l'anonimo funzionario \u00e8 da identificare nell'amministratore di Erode Antipa, Cusa (o Cuza), marito di Giovanna, ricordata nel \"Vangelo secondo Luca\" tra le discepole di Cristo (). \nDescrizione.\nDi ritorno dalla Giudea, Ges\u00f9 giunse a Cana, in Galilea, dove, tiene a precisare l'evangelista, aveva compiuto il suo primo miracolo tramutando l'acqua in vino in occasione di un convito nuziale. Un funzionario reale residente a Cafarnao, preoccupato per la sorte del figlio moribondo, si rec\u00f2 personalmente a Cana per supplicare a Cristo la sua guarigione. Dapprima restio, Ges\u00f9 rispose: \u00abSe non vedete segni e prodigi, voi non credete\u00bb; ma l'uomo insistette dicendo: \u00abSignore, scendi prima che il mio bambino muoia\u00bb. \nGes\u00f9 lo conged\u00f2 allora dicendo: \u00abVa', tuo figlio vive\u00bb. Fidandosi ciecamente della sua parole, il funzionario s'incammin\u00f2 verso casa e, lungo il tragitto, venne raggiunto dai suoi servi che lo informarono della guarigione del fanciullo. L'uomo venne inoltre a sapere che la scomparsa della febbre si era verificata un'ora dopo mezzogiorno, nella medesima ora in cui Ges\u00f9 gli aveva assicurato il miracolo. Il prodigio, il secondo che Ges\u00f9 comp\u00ec tornando dalla Galilea in Giudea, port\u00f2 alla conversione l'uomo e tutta la sua famiglia."}
{"id": "2684030", "revid": "486946", "url": "https://it.wikipedia.org/wiki?curid=2684030", "title": "Lotto-Isoglass", "text": ""}
{"id": "2684031", "revid": "486946", "url": "https://it.wikipedia.org/wiki?curid=2684031", "title": "Silence-Lotto", "text": ""}
{"id": "2684033", "revid": "339392", "url": "https://it.wikipedia.org/wiki?curid=2684033", "title": "Mapei-GB", "text": ""}
{"id": "2684034", "revid": "216401", "url": "https://it.wikipedia.org/wiki?curid=2684034", "title": "Kelme-Artiach", "text": ""}
{"id": "2684036", "revid": "486946", "url": "https://it.wikipedia.org/wiki?curid=2684036", "title": "Saeco-AS Juvenes San Marino", "text": ""}
{"id": "2684038", "revid": "1005847", "url": "https://it.wikipedia.org/wiki?curid=2684038", "title": "Ciclovia della Valle Seriana", "text": "La ciclovia della Valle Seriana \u00e8 una pista ciclopedonale che si snoda in Val Seriana, in provincia di Bergamo.\nIl progetto.\nLa prima proposta inerente alla possibilit\u00e0 di realizzare un percorso ciclopedonale lungo la valle Seriana risale al 1999, quando l'amministrazione provinciale bergamasca present\u00f2 al Consiglio regionale della Lombardia un'iniziativa volta ad utilizzare parte dei sedimi della vecchia Ferrovia della Valle Seriana (dismessa dagli anni sessanta) non compresi nel progetto della nuova Tranvia Bergamo-Albino.\nIn breve l'ente regionale approv\u00f2 l'iniziativa, finanziando uno studio di fattibilit\u00e0 e successivamente il progetto preliminare, predisposto dall'ufficio tecnico della Comunit\u00e0 Montana della Valle Seriana.\nI lavori cominciarono poco tempo dopo, portando alla realizzazione di tratti di piste ciclabili, inizialmente non collegati tra loro, nei comuni di Alzano Lombardo, Nembro ed Albino: il notevole consenso riscosso diede un ulteriore impulso al proseguimento dei lavori, che coinvolsero via via tutti i paesi della bassa e media valle Seriana.\nLa copertura finanziaria dell'opera \u00e8 stata garantita dalla regione Lombardia per il 48% dell'importo previsto, mentre la somma restante \u00e8 stata suddivisa tra Comunit\u00e0 montana della Valle Seriana, Provincia di Bergamo ed alcuni comuni interessati dall'intervento.\nIl costo \u00e8 stato stimato in 5.374.341,12 euro, dei quali 636.016,71 per la realizzazione di tratti su sedi stradali gi\u00e0 esistenti, mentre i restanti per la costruzione ex novo di sedi ciclabili.\nIl tutto inserito in un contesto finalizzato al miglioramento della mobilit\u00e0 nella valle, unitamente alla nuova Strada statale 671 della Val Seriana ed alla Tranvia Bergamo-Albino, con la quale la pista stessa permette numerose interconnessioni, rendendola pi\u00f9 facilmente raggiungibile dagli utenti cittadini.\nCaratteristiche.\nIl percorso, che permette di collegare l'hinterland nord della citt\u00e0 di Bergamo con gran parte dei paesi della valle Seriana fino a Clusone, \u00e8 composto da una rete di piste ciclopedonali pari a 47 chilometri, con un itinerario principale che raggiunge i trenta chilometri di lunghezza.\nTutta l'opera si sviluppa sul fondovalle lungo il corso del fiume Serio, interessandone gli argini e antiche le aree di esondazione, sottoposte ad un intervento di riqualificazione dopo anni di degrado ed incuria e restituiti alla cittadinanza. \nAccessibile ad ogni tipo di utenza grazie all'assoluta assenza di asperit\u00e0 altimetriche ed al fondo in terra battuta e livellata tramite posa di ghiaia, che la rende una vera e propria \"\u201dstrada bianca\u201d\" per l'85% del tragitto (il restante 15% in asfalto \u00e8 dovuto a particolari condizioni climatiche che altrimenti avrebbero rapidamente deteriorato il manto), pu\u00f2 contare su una sede propria completamente separata dalla viabilit\u00e0 ordinaria per il 95% dell'intero percorso, larga mediamente tre metri, con tratti pi\u00f9 larghi dove la sede si sovrappone al sedime della vecchia ferrovia: considerando inoltre i circa 300 metri di dislivello su una lunghezza di 31,2 chilometri, si evince che la pendenza media \u00e8 assai limitata, pari all'1%, con punte massime comprese tra il 4-5%.\nInoltre sia i parcheggi di interscambio che i numerosi spazi ricreativi (parchi giochi, panchine e aree verdi) la rendono meta di numerosi escursionisti, cicloamatori, famiglie e chiunque abbia voglia di passare piacevoli momenti a contatto con la natura, pur trovandosi in una zona ad alta densit\u00e0 industriale ed abitativa.\nIl percorso.\nPrimo troncone.\nLa traccia principale della pista ciclopedonale si prefigge di collegare l'hinterland della citt\u00e0 di Bergamo con la valle Seriana. In tal senso, nell'aprile 2010, \u00e8 stato approvato il progetto che prevede la costruzione di un tratto di pista che, partendo dalla citt\u00e0 di Bergamo ed affiancando il percorso del tram delle valli, si congiunger\u00e0 con la parte gi\u00e0 esistente a Ranica.\nIl tratto iniziale si sviluppa nell'area del Parco del Serio Nord, e si dirama dalla localit\u00e0 \"\u201dLa Patta\u201d\" in comune di Ranica, lambisce la localit\u00e0 \"Viandasso\" e costeggia la vecchia strada provinciale 35 fino a giungere alla localit\u00e0 \"\u201dLe Piante\u201d\" di Alzano Lombardo, all'interno del PLIS NaturalSerio. \nDa quest'ultima, posta sul versante orografico destro della valle, \u00e8 quindi possibile raggiungere, superando un ponte un tempo utilizzato per la viabilit\u00e0 ordinaria, il parco attrezzato sorto nelle aree alluvionali del fiume Serio nel comune di Villa di Serio, a fianco della strada provinciale Nembro-Bergamo.\nQuesto spazio, all'interno del Parco del Serio Nord, propone numerosi spunti d'intrattenimento, tra cui una pista per skateboards, una per BMX, tavoli e sedie dove potersi riposare o improvvisare un pic-nic, pannelli integrativi che permettono di conoscere la fauna presente sul territorio, nonch\u00e9 numerosi tratti di pista che si intersecano pi\u00f9 volte coprendo tutta l'area interessata, che si estende anche dalla parte opposta della trafficata strada provinciale (superandola tramite una passerella ed un sottopassaggio).\nL'intera zona \u00e8 una sorta di punto di riferimento per la rete ciclopedonale della bassa valle, poich\u00e9 in essa confluiscono altri due tracciati: il primo proviene dalla zona a sud di Villa di Serio, vicina al confine con Scanzorosciate, che comprende a sua volta un parco e costeggia gli impianti sportivi del paese seriano.\nIl secondo tratto alternativo si sviluppa sull'opposta sponda orografica, in comune di Alzano Lombardo, e prosegue in direzione nord verso il nuovo centro sportivo (palazzetto dello sport e piscine) e la zona industriale da cui, costeggiando una struttura utilizzata per il tiro a segno, si raggiunge il comune di Nembro e si pu\u00f2 ritornare sull'itinerario principale nei pressi della frazione Gavarno.\nEsiste anche un altro itinerario alternativo, che parte nei pressi centro sportivo di Ranica: dotato di sede promiscua ed in corsia riservata, raggiunge prima Alzano Lombardo e quindi il rinomato parco Montecchio, da cui \u00e8 possibile ritornare al parco lungo il Serio precedentemente descritto, oppure proseguire in direzione nord, lungo la roggia Serio, fino a raggiungere la zona industriale del comune di Nembro.\nProseguendo invece sull'itinerario principale si fiancheggiano la centrale idroelettrica e le bocche di presa della roggia Borgogna e poco dopo si incontra l'intersezione con la pista ciclopedonale che si dirige verso destra e, tramite una passerella sopraelevata, supera il nuovo svincolo della SS671 dirigendosi verso la frazione Gavarno lungo il torrente Gavarnia nell'omonima valle.\nContinuando invece verso nord, qualche centinaio di metri pi\u00f9 avanti la pista si \u201csdoppia\u201d in due percorsi che proseguono parallelamente per circa un chilometro sui due lati opposti delle rive del Serio: rimanendo sul versante sinistro, si passa tramite un arco ricavato al di sotto del ponte romanico e si entra nel territorio di Pradalunga; quello che si sposta sul versante destro supera un imponente ponte metallico e raggiunge il centro sportivo \"\u201dSaletti\u201d\", all'interno del quale si trova un campo da calcio con pista di atletica dove spesso si svolgono meeting internazionali, mentre all'esterno inoltre \u00e8 presente un anello utilizzato dalle locali scuole ciclismo, dagli appassionati di skiroll e pattini. Poco pi\u00f9 a monte questo ramo si ricongiunge con la via parallela tramite la passerella \"\u201dCrespi\u201d\".\nSi incontra quindi un parco giochi con servizio bar in prossimit\u00e0 della passerella \"\u201dHonegger\u201d\" prima di arrivare ad Albino, dove si passa sul ponte romanico risalente al Medioevo e si arriva al piazzale antistante la sede locale dell'ASL, attigua al capolinea della tranvia Bergamo-Albino, sulla quale \u00e8 possibile trasportare le proprie biciclette. \nSecondo troncone.\nDal capoluogo della media valle Seriana il tracciato prosegue in direzione nord tra prati e piccole boscaglie sul versante destro della valle stessa, raggiungendo un ponte che, svoltando sulla propria destra, conduce a Cene. \nPrima di questo, mantenendosi sulla sinistra, si pu\u00f2 raggiungere l'oasi naturalistica denominata \"\u201dPrato Alto\u201d\" in cui si sviluppa un percorso naturalistico (riservato ai soli pedoni) su un'area di circa 40.000\u00a0m\u00b2.\nContinuando invece verso Cene si incontra prima un altro circuito asfaltato ad anello, utilizzato dalla locale scuola ciclistica e dagli appassionati di ski-roll, e poi un parco giochi attrezzato per i pi\u00f9 piccoli.\nPoche centinaia di metri e si sbuca su una strada, sulla quale la marcia prosegue tramite una corsia riservata che in breve ritorna nuovamente su sede propria. Alla successiva intersezione con la viabilit\u00e0 ordinaria si incontra un ponte: mantenendo la propria sinistra lo si attraversa, si supera la provinciale e ci si immette in via Salici, al termine della quale si raggiunge il centro di Gazzaniga, prima del quale \u00e8 possibile passare al di sotto del ponte della SP671 riallacciandosi all'itinerario principale.\nAl precedente bivio si consiglia invece di mantenersi sullo stesso versante orografico, prendendo via Cave, dove \u00e8 situato il Parco paleontologico.\nDopo di questo si prosegue per qualche centinaia di metri sulla sede stradale poco trafficata di via Bellora e, dopo una leggera discesa e prima del ponte che conduce a Gazzaniga, una svolta decisa sulla propria destra conduce nella valle Asinina. Dopo poco si passa sul versante orografico destro mediante un ponte: andando a sinistra (passando per il cimitero di Fiorano al Serio) si raggiunge, tramite due passerelle, l\u2019\"\u201disolotto della Buschina\u201d\", un'area ricavata tra il corso naturale del fiume ed un canale artificiale, dove si trova un parco giochi per bambini e spazi attrezzati per pic-nic.\nProseguendo si raggiunge lo svincolo per la pista ciclopedonale per la Val Gandino, attualmente in fase di realizzazione il cui completamento \u00e8 ipotizzato per la primavera 2010.\nDopo essere transitati nel territorio di Vertova, si entra nel comune di Casnigo dopo il passaggio sulla sponda sinistra: da qui \u00e8 possibile, mediante una lunga scalinata, salire al centro abitato, oppure proseguire verso nord fino ad arrivare presso una discesa a piccoli tornanti seguita da una breve salita in cemento che si arrampica all'altezza dello svincolo che dalla SS671 porta nel paese di Colzate. Si attraversa la strada e ci si mantiene sulla sede ciclabile che, dopo un primo tratto sul marciapiede, ritorna su sede propria.\nTerzo troncone.\nA nord del centro abitato, ai piedi del locale santuario di San Patrizio, dopo aver incontrato la sede della CRI ed un canile, la sede stradale si sovrappone al vecchio sedime della ferrovia, allargandosi in modo considerevole.\nIn questo tratto ci si mantiene a lungo nelle boscaglie del versante destro della valle, nel quale si incontrano pochi segni dell'uomo: tra questi un insediamento industriale e qualche sporadico cascinale (tra cui l'acquedotto), che permettono cos\u00ec di notare la netta separazione tra la media e l'alta valle Seriana.\nDopo il caratteristico passaggio ad arcata unica sotto il ponte del Costone, il fondo abbandona la caratteristica terra battuta e diventa in asfalto, raggiungendo in breve il paese di Ponte Nossa. Qui la larghezza si riduce in modo brusco, si supera il campo sportivo e la stazione degli automezzi e si ritorna sul versante sinistro della valle grazie al vecchio ponte ferroviario posto tra la chiesetta di san Bernardino e la zona industriale. Con leggera ma costante pendenza la sede ritorna sul vecchio sedime e sale superando la vecchia stazione ferroviaria di Ponte Selva raggiungendo poi la zona denominata \"\u201dLa Busgarina\u201d\" dove si trova un laghetto di pesca sportiva.\nOrmai giunti nel comune di Clusone, si costeggia la SS671 in localit\u00e0 Fiorine e, dopo il bivio per San Lucio, si entra nel centro abitato da cui si raggiunge la stazione dei pullman, luogo conclusivo dell'itinerario."}
{"id": "2684039", "revid": "635893", "url": "https://it.wikipedia.org/wiki?curid=2684039", "title": "Zvornik", "text": "Zvornik (in cirillico serbo \"\u0417\u0432\u043e\u0440\u043d\u0438\u043a\") \u00e8 una citt\u00e0 e comune nel nord-est della Bosnia ed Erzegovina con 63.686 abitanti al censimento 2013.\nLa citt\u00e0 giace sulla riva occidentale della Drina al confine tra Bosnia ed Erzegovina e Serbia.\nSociet\u00e0.\nSecondo il censimento delle autorit\u00e0 dell'Impero austro-ungarico risalente al 1910 nella citt\u00e0 di Zvornik erano presenti 732 case e 3688 abitanti dei quali 2098 musulmani (bosgnacchi), 754 serbi, 185 cattolici (croati) di Bosnia, 9 luterani, 148 ebrei e 498 militari dell'Impero.\nL'ultimo censimento ufficiale del 1991 mostrava i seguenti dati: \nComune di Zvornik - totale: 81.295\nCitt\u00e0 di Zvornik - totale: 14.584\nLa composizione etnico-religiosa a seguito della guerra \u00e8 cambiata molto, infatti i serbi ora rappresentano la grande maggioranza della popolazione."}
{"id": "2684040", "revid": "599013", "url": "https://it.wikipedia.org/wiki?curid=2684040", "title": "Rid", "text": ""}
{"id": "2684041", "revid": "125469584", "url": "https://it.wikipedia.org/wiki?curid=2684041", "title": "Angelo Talocci", "text": "Biografia.\nDopo gli studi classici si iscrive nel 1975 alla Societ\u00e0 Italiana degli Autori ed Editori (SIAE) dando cos\u00ec inizio alla carriera di compositore di colonne sonore per il cinema e la televisione. La sua produzione, tra brani originali per il cinema e la televisione e sigle per spot e programmi televisivi, conta ad oggi moltissimi brani di ogni genere musicale.\n\u00c8 stato anche tra i pionieri in Italia nell'uso delle nuove tecnologie applicate alla composizione di musica per immagini. Questa specializzazione nell'ambito della postproduzione audio e del sound designing lo ha portato a collaborazioni con registi famosi come Michelangelo Antonioni per il quale ha svolto il ruolo di music editor per il film \"Al di l\u00e0 delle nuvole\".\nNel 2005, per precisa volont\u00e0 dell'illusionista italiano Gaetano Triggiano, scrive le musiche originali per l'opera magico-teatrale Tabl\u00f2, per la regia di Serge Denoncourt, le coreografie di Jean-Jacques Pillet, le scenografie di Louise Campeau, i costumi di Francois Barbeau e il progetto luci di Martin Labrecque, tutti artisti stabilmente operanti per il celebre Cirque du Soleil.\nNel 2013 riceve il Global Music Award per i films The One dollar Movie e Report 51. Nel 2015 firma la colonna sonora di \"Hollywood Italian Lifestyle 3D\" in concorso alla 61\u00aa edizione dei David di Donatello 2016.\nNell'anno 2015, Angelo Talocci ha realizzato anche la colonna sonora del Gamebook adventures Goth-Amok, diretto e prodotto da Jordan River per Delta Star Pictures.\nFilmografia.\nAngelo Talocci ha composto le musiche di molti film per la televisione e il cinema.\nProgrammi TV.\nSigle televisive.\nAngelo Talocci \u00e8 tra i pi\u00f9 prolifici compositori di sigle per la televisione e la pubblicit\u00e0. Sono sue infatti diverse sigle ormai famose a tutto il pubblico radiotelevisivo italiano, come quelle per il TG2, RaiSat Premium, RaiNews24, Rai Gulp, Roma Channel, Rai Storia o \"Correva l'anno\"."}
{"id": "2684045", "revid": "190427", "url": "https://it.wikipedia.org/wiki?curid=2684045", "title": "Tranvia Milano-Gallarate", "text": "La tranvia Milano-Gallarate era una linea tranviaria extraurbana che collegava la citt\u00e0 di Milano ai principali comuni dell'Altomilanese (Legnano, Busto Arsizio e Gallarate) tra il 1880 e il 1966.\nIn tempi successivi vennero attivate due diramazioni da Gallarate a Cassano Magnago e Lonate Pozzolo.\nStoria.\nUn comitato per la realizzazione di un collegamento fra Milano e i Comuni dell'Alto Milanese fu fondato nel gennaio del 1878 allo scopo di superare i limiti del servizio di carrozze a cavalli che, chiamata \"velociu\" in dialetto legnanese, percorreva a quel tempo la strada del Sempione.\nConcessa con atto del 17 marzo 1880, la nuova tranvia a vapore fu inaugurata il 15 settembre 1880 nel primo tratto Milano-Legnano, a cura della belga Societ\u00e0 Anonima delle tramvie e delle ferrovie economiche di Roma, Milano e Bologna (STFE), fondata nel 1877. Il tracciato aveva una lunghezza complessiva di circa 25 km.\nIn considerazione dell'alto grado di industrializzazione dell'area servita, il traffico si mostr\u00f2 da subito sostenuto rendendo la linea remunerativa.\nIl 25 aprile 1881 il servizio tranviario venne esteso sino alla citt\u00e0 di Gallarate e la tranvia assunse dunque il nome completo.\nNel 1889 la STFE cambi\u00f2 nome in Societ\u00e0 per le tramvie e le ferrovie economiche di Roma, Milano e Bologna (TFE).\nNel 1913, la Societ\u00e0 Trazione &amp; Imprese Elettriche (STIE) acquis\u00ec dalla societ\u00e0 belga la concessione, ottenendo dal governo italiano la possibilit\u00e0 di provvedere all'elettrificazione della linea a seguito del regio decreto 6 novembre 1913, n. 1340.\nLa nuova impresa esercente decise di adottare un sistema di alimentazione in corrente continua con una tensione di 750 volt. L'elettrificazione del tronco Milano-Busto Arsizio avvenne nel corso del 1915, mentre il collaudo si tenne il 12 giugno dello stesso anno. Il resto della linea fu elettrificato il 31 dicembre 1927.\nNei primi anni Trenta la linea si estese nel Varesotto: il 10 luglio 1931 apr\u00ec la tratta Cassano Magnago-Gallarate-Samarate, prolungata l'11 febbraio 1933 con l'apertura del tronco Samarate-Lonate Pozzolo.\nIl 1\u00ba ottobre 1951 venne soppressa la tratta tra Legnano e Gallarate, e le due diramazioni per Cassano Magnago e Lonate Pozzolo, mentre la chiusura definitiva reca la data 18 gennaio 1966. La Milano-Gallarate fu l'ultima tranvia in concessione all'industria privata della Lombardia.\nCaratteristiche.\nLa linea era una tranvia a binario prevalentemente singolo, a scartamento ordinario da 1445 mm: i tram s'incrociavano in punti precisi stabiliti dall'orario. A Busto Arsizio i punti di incrocio a due binari erano due, uno si trovava in via XX Settembre, il secondo in piazza Manzoni. La lunghezza tra Milano e Gallarate era di 38,861 km, di cui 2,5 in comune dal 1933 con la rete tranviaria di Milano, mentre la tratta Cassano Magnago-Gallarate-Lonate Pozzolo misurava 12,485 km.\nIl servizio era svolto in origine da motrici a vapore trainanti carrozze di prima e seconda classe. Il tram aveva una velocit\u00e0 massima, concessa dalla provincia di Milano sui percorsi extraurbani, di 15\u00a0km/h, mentre negli attraversamenti urbani il convoglio doveva procedere a passo d'uomo per cui veniva accompagnato da un \"avvisatore\" con campanello che si occupava dell'allontanamento delle persone dai binari.\nPer l'armamento della linea in origine furono impiegate rotaie Vignoles da 26\u00a0kg/m. Dopo l'elettrificazione esse furono sostituite da altre dal peso di 30\u00a0kg/m; in certi tratti furono applicate anche rotaie da 36\u00a0kg/m. Il raggio minimo delle curve, che ammontavano a un totale di 8,3\u00a0km, non scendeva al di sotto dei 40 metri.\nDalle 5 coppie di corse delle origini, si pass\u00f2 a corse orarie dopo l'attivazione della trazione elettrica: alcune corse di rinforzo erano denominate \"treni operai\" e prevedevano composizioni pi\u00f9 robuste e, talvolta, percorso limitato rispetto all'intera linea Gallarate-Milano.\nOltre al servizio viaggiatori, sulla linea si svolgeva anche quello merci: numerosi furono i raccordi industriali con diversi opifici, soprattutto nella zona dell'altomilanese. Oltre ai carri a sagoma tranviaria, sulla linea Gallarate-Lonate Pozzolo potevano viaggiare anche i carri ferroviari, trainati da un locomotore apposito fornito contestualmente all'attivazione della nuova tratta.\nPercorso.\nIl capolinea milanese era situato in via Cusani, e risultava in comune con quello della tranvia Milano-Saronno-Tradate il cui percorso risultava comune alla linea per Gallarate fino a via Plana; in piazza Firenze, ai tempi denominata \"rond\u00f2 della Cagnola\", all'angolo con corso Sempione era presente un deposito per i rotabili sociali. I binari della Rete Mediterranea venivano incrociati nel tratto fra la primitiva Stazione Centrale e lo scalo Sempione, e poco pi\u00f9 avanti si incrociava la linea delle \"Nord\" per Saronno; il binario della tranvia per l'Alto Milanese all'altezza di piazzale Accursio imboccava via Gallarate per impegnare la strada Gallaratese attraversando Pero, Rho, Nerviano, San Lorenzo, San Vittore e Legnano, in cui l'originario capolinea provvisorio sorgeva a Legnanello.\nL'attraversamento di Legnano avveniva attraverso la viabilit\u00e0 cittadina, raggiungendo la tranvia il corso Sempione solo all'ingresso di Castellanza, dov'era presente un tratto in sede propria lungo circa 550 metri.\nUlteriori tratti completamente in sede propria erano quello nella periferia nord di Busto Arsizio (poi viale Repubblica) e quello tra Samarate e Lonate Pozzolo.\nIl capolinea milanese fu arretrato nel 1902 all'Arena Civica, e due anni dopo all'inizio di corso Sempione, nei pressi dell'Arco della Pace. Nel 1933 il capolinea fu ulteriormente arretrato a corso Sempione angolo via Prina, e la linea tra via Procaccini e piazzale Accursio percorreva i binari delle tranvie urbane milanesi.\nI depositi principali si trovavano a Milano (isolato tra corso Sempione, via Procaccini e via Prina) e Legnano (nei pressi del vecchio ospedale, lungo corso Sempione). Altre tre rimesse si trovavano rispettivamente a Rho (vicino al cimitero, lungo corso Europa), a Busto Arsizio, tra via Mazzini, via Ugo Foscolo e via Concordia, e a Gallarate, nell'area di stazione di piazza San Lorenzo.\nMateriale rotabile.\nIn origine furono acquisite sette locomotive a vapore tranviarie a due assi di costruzione Henschel &amp; Sohn e trenta carrozze a due assi; le locomotive, importate in Italia nel 1881 dalla Cerimedo &amp; C., avevano i numeri di costruzione 1061, 1064, 1065, 1073, 1074, 1223 e 1224.\nA tali rotabili se ne aggiunsero altri raggiungendo nel 1913 la quantit\u00e0 di tredici locomotive, quaranta carrozze e quattro bagagliai. Nel 1915 furono messi in servizio i primi mezzi elettrici: cinque motrici passeggeri a carrelli e sei piccole locomotive a due assi destinate al traino di merci e treni passeggeri \"operai\". Tutti i mezzi erano costruiti dalla Breda con parte elettrica TIBB.\nCon l'attivazione della Busto Arsizio-Gallarate, avvenuta il 29 dicembre 1927 furono immesse in servizio altre cinque motrici passeggeri (due nel 1925 e tre nel 1927, costruite dalla Magliola con equipaggiamento elettrico TIBB), corredate da una decina di rimorchiate a carrelli. Tutto il parco acquis\u00ec a quel tempo la colorazione crema prevista per i mezzi extraurbani. Un ultimo tram fu acquisito nel 1932 in occasione del prolungamento nel Gallaratese, insieme al locomotore 7, dotato anche di gancio e respingenti per il traino di carri merci ferroviari, entrambi costruiti dalla Carminati &amp; Toselli.\nLa locomotiva a vapore n. 34, ceduta alla tranvia Monza-Trezzo-Bergamo, \u00e8 conservata presso il museo nazionale della scienza e della tecnica di Milano."}
{"id": "2684048", "revid": "486946", "url": "https://it.wikipedia.org/wiki?curid=2684048", "title": "Mercatone Uno-Bianchi", "text": ""}
{"id": "2684050", "revid": "287204", "url": "https://it.wikipedia.org/wiki?curid=2684050", "title": "Torneo God\u00f3 1999", "text": "Il Torneo God\u00f3 1999 \u00e8 stato un torneo di tennis giocato sulla terra rossa..\n\u00c8 stata la 47\u00aa edizione del Torneo God\u00f3,\nche fa parte della categoria International Series Gold nell'ambito dell'ATP Tour 1999.\nSi \u00e8 giocato al Real Club de Tenis Barcelona di Barcellona in Spagna, dal 12 al 18 aprile 1999.\nCampioni.\nSingolare.\n F\u00e9lix Mantilla ha battuto in finale Karim Alami, 7-6, 6-3, 6-3\nDoppio.\n Paul Haarhuis / Evgenij Kafel'nikov hanno battuto in finale Massimo Bertolini / Cristian Brandi, 7-5, 6-3"}
{"id": "2684058", "revid": "287204", "url": "https://it.wikipedia.org/wiki?curid=2684058", "title": "Torneo God\u00f3 1998", "text": "Il Torneo God\u00f3 1998 \u00e8 stato un torneo di tennis giocato sulla terra rossa..\n\u00c8 stata la 46\u00aa edizione del Torneo God\u00f3,\nche fa parte della categoria International Series Gold nell'ambito dell'ATP Tour 1998.\nSi \u00e8 giocato al Real Club de Tenis Barcelona di Barcellona in Spagna, dal 13 al 19 aprile 1998.\nCampioni.\nSingolare.\n Todd Martin ha battuto in finale Alberto Berasategui, 6-2, 1-6, 6-3, 6-2\nDoppio.\n Jacco Eltingh / Paul Haarhuis hanno battuto in finale Ellis Ferreira / Rick Leach, 7-5, 6-0"}
{"id": "2684064", "revid": "287204", "url": "https://it.wikipedia.org/wiki?curid=2684064", "title": "Cesar Manrique", "text": ""}
{"id": "2684065", "revid": "486946", "url": "https://it.wikipedia.org/wiki?curid=2684065", "title": "Lotto-Mobistar", "text": ""}
{"id": "2684066", "revid": "39224", "url": "https://it.wikipedia.org/wiki?curid=2684066", "title": "Ballan-Alessio", "text": ""}
{"id": "2684070", "revid": "106908", "url": "https://it.wikipedia.org/wiki?curid=2684070", "title": "I Congresso Olimpico", "text": "Il I Congresso Olimpico, noto in origine come Congr\u00e8s international de Paris pour le r\u00e9tablissement des Jeux olympiques (in italiano \"Congresso internazionale di Parigi per il ripristino dei Giochi olimpici\"), fu un Congresso Olimpico che si tenne dal 16 al 23 giugno 1894 a Parigi, in Francia, durante il quale vennero istituiti i Giochi olimpici moderni e il Comitato Olimpico Internazionale.\nDopo aver promosso per la prima volta la rinascita delle antiche Olimpiadi nel 1892, Pierre de Coubertin, in qualit\u00e0 di segretario dell'Union des soci\u00e9t\u00e9s fran\u00e7aises de sports athl\u00e9tiques, decise di allestire un nuovo incontro per discutere dei principi del dilettantismo e per ristabilire in maniera concreta i Giochi olimpici. Due anni dopo, con l'aiuto di William Milligan Sloane e di Charles Herbert, organizz\u00f2 un congresso presso l'Universit\u00e0 della Sorbona, a cui parteciparono un gran numero di dirigenti sportivi e membri illustri della societ\u00e0 civile dell'epoca.\nOltre a vari eventi paralleli all'assemblea di natura sportiva e culturale, furono allestite due commissioni indipendenti per i punti in discussione: la prima, presieduta da Michel Gondinet, pattu\u00ec una definizione di \"dilettante\" con le associazioni sportive presenti, determin\u00f2 vari principi e obblighi che gli atleti avrebbero dovuto rispettare e impose dei divieti per quanto riguarda le sponsorizzazioni e le scommesse. Il secondo gruppo di lavoro, coordinato da D\u012bm\u012btrios Vikelas, assegn\u00f2 invece i Giochi della I Olimpiade del 1896 ad Atene e quelli del 1900 a Parigi, fond\u00f2 il Comitato Olimpico Internazionale per promuovere lo sport e gli ideali olimpici e stabil\u00ec un primo programma di discipline olimpiche.\nPremesse.\nIl 25 novembre 1892, per la celebrazione del quinto anniversario della fondazione dell'Union des soci\u00e9t\u00e9s fran\u00e7aises de sports athl\u00e9tiques (USFSA), il segretario dell'associazione Pierre de Coubertin, nobile e pedagogo francese impegnato nello sviluppo dell'educazione sportiva negli istituti scolastici, riun\u00ec intellettuali e illustri uomini francesi dell'epoca presso il Grande Anfiteatro della Sorbona di Parigi, la pi\u00f9 prestigiosa istituzione culturale francese, per rinnovare il suo desiderio di attribuire maggior rilievo all'educazione fisica nelle scuole e per promuovere pubblicamente per la prima volta la rinascita degli antichi Giochi olimpici, idea del barone parigino risalente al 1889:\nSebbene il suo discorso fosse stato accolto con una generale approvazione dai partecipanti, de Coubertin non fu tuttavia in grado di dimostrare alle istituzioni dell'epoca l'importanza dello sport nell'educazione dei giovani, considerato utile solo per la carriera militare, e non trov\u00f2 nemmeno concreto sostegno al suo ideale olimpico da parte delle associazioni sportive, dal momento che queste preferivano concentrarsi sulla propria area di competenza. Il pubblic\u00f2 poi non sembr\u00f2 comprendere l'essenza del suo pensiero, recependo il discorso solo da un punto di vista simbolico e senza cogliere quella concretezza e quella modernit\u00e0 che si sarebbe voluta mostrare.\nNonostante quindi le sue proposte sportive non ricevettero particolare interesse da parte della societ\u00e0 civile e delle autorit\u00e0, de Coubertin prosegu\u00ec con la promozione delle sue idee. Volendo organizzare un nuovo congresso di maggiore respiro rispetto a quello del 1892, fece propria l'idea di Adolphe de Pallisseaux, presidente del USFSA e direttore della rivista \"Les Sport Athl\u00e9tiques\", di convocare un'assemblea internazionale con lo scopo di discutere del problema del dilettantismo nello sport, in quanto vi erano diversi punti di vista sulla questione all'interno del movimento sportivo; dato che era un argomento di fondamentale importanza per le competizioni atletiche francesi e non, vi era dunque la necessit\u00e0 che si redigessero dei principi comuni e vincolanti su questo tema. Alcuni storici, basandosi anche sulle sue \"M\u00e9moires olympiques\" (1932), ritengono che l'obiettivo principale di de Coubertin fosse esclusivamente la rinascita degli antichi Giochi olimpici e che avesse allestito il dibattito sul dilettantismo, un argomento popolare all'epoca ma che non appassion\u00f2 mai il barone francese, solo per attirare i delegati a Parigi.\nL'organizzazione.\nIl 1\u00ba agosto 1893 l'Union des soci\u00e9t\u00e9s fran\u00e7aises de sports athl\u00e9tiques, per dare un segnale al movimento mondiale sportivo affinch\u00e9 si discutesse della problematica dello sport amatoriale, accett\u00f2 di supportare la pianificazione di un congresso denominato \"Congr\u00e8s international de Paris pour l'\u00e9tude et la propagation des principes de l'amateurisme\" (in italiano \"Congresso internazionale di Parigi per lo studio e la diffusione dei principi del dilettantismo\") per il giugno del 1894; i tre commissari responsabili dell'organizzazione dell'incontro furono Pierre de Coubertin per l'Europa continentale, William Milligan Sloane, professore di filosofia della storia all'Universit\u00e0 di Princeton e responsabile della sua sezione di atletica, per il continente americano e Charles Herbert, membro eminente dell'Amateur Athletic Association, per l'Inghilterra e le sue colonie. Dal settembre 1893 il barone parigino si spost\u00f2 negli Stati Uniti d'America per conto del governo francese, come membro di una squadra di educatori che avrebbe partecipato alla Fiera Colombiana di Chicago, dopo la quale inizi\u00f2 un lungo viaggio che gli consent\u00ec di rafforzare il movimento olimpico da un punto di vista internazionale e di pubblicizzare i suoi progetti nelle universit\u00e0 statunitensi. Il barone francese si spost\u00f2 poi a Denver, in Texas, in Louisiana, a Washington e infine a New York; qui, il 27 novembre 1893, si tenne un incontro preliminare al congresso con Sloane e altri dirigenti sportivi statunitensi presso l'University Club.\nTornato in patria, il 15 gennaio 1894 de Coubertin sped\u00ec una lettera circolare per invitare all'assemblea un gran numero di illustri personalit\u00e0 e numerose associazioni sportive nazionali e internazionali, chiedendo loro di nominare i delegati che avrebbero preso parte alle discussioni; tra i vari punti del programma presenti nella lettera di accompagnamento, vi erano varie questioni riguardanti il dilettantismo e un'ottava che ipotizzava la possibilit\u00e0 di ripristinare i Giochi olimpici. Nella lettera de Coubertin sottoline\u00f2 la necessit\u00e0 di discutere delle regole per atleti dilettanti, mentre non aveva particolare fretta nei confronti dell'ultimo punto, dal momento che sperava di poter organizzare un evento olimpico per il 1900, contemporaneamente all'Esposizione Universale di Parigi; ebbe gi\u00e0 modo di presentare ad Alfred Picard, commissario generale della Fiera, il progetto per un padiglione olimpico. Della rinascita delle Olimpiadi scrisse: \"Il ripristino dei Giochi olimpici, su basi e condizioni adeguate alle esigenze della vita moderna, riunirebbe, ogni quattro anni, i rappresentanti delle nazioni di tutto il mondo e si pu\u00f2 pensare che queste gare pacifiche e cortesi costituiscano la migliore forma di internazionalismo\".\nDe Coubertin si spost\u00f2 poi in Inghilterra, in cui trov\u00f2 scarso supporto per i suoi progetti sportivi; prese parte comunque a un secondo incontro preparativo all'assemblea il 7 febbraio presso lo Sports Club di Londra, su invito di John Dugdale Astley, un politico conservatore appassionato di sport. Con l'avvicinarsi della primavera si manifestarono le prime difficolt\u00e0, dato che poche nazioni e associazioni sportive avevano mostrato interesse per il congresso di giugno; inoltre alcune organizzazioni francesi, come l'Union des soci\u00e9t\u00e9s de gymnastique de France, comunicarono a de Coubertin che avrebbero boicottato l'assemblea se questi avesse invitato dei rappresentanti della Germania, ancora invisa dalla guerra franco-prussiana. Il barone francese chiese l'aiuto di Alphonse Chodron de Courcel, diplomatico francese e ambasciatore presso l'Impero tedesco dal 1881 al 1886, per convincere i delegati a far parte delle discussioni e per mediare sulla partecipazione tedesca al congresso, che sar\u00e0 poi rappresentata solo in via ufficiosa da alcuni partecipanti. Nel maggio 1894 il nome ufficiale dell'assemblea divenne \"Congr\u00e8s international de Paris pour le r\u00e9tablissement des Jeux olympiques\" (\"Congresso internazionale di Parigi per il ripristino dei Giochi olimpici\").\nIl Congresso.\nLa cerimonia d'apertura e i partecipanti.\nAlle ore 16 di sabato 16 giugno 1894 si tenne la cerimonia d'apertura di quello che in seguito verr\u00e0 ricordato come il primo Congresso Olimpico; per quest'occasione, Octave Gr\u00e9ard mise nuovamente a disposizione il Grande Anfiteatro dell'Universit\u00e0 parigina della Sorbona. Il discorso iniziale fu pronunciato da Alphonse Chodron de Courcel, nominato da de Coubertin presidente onorario del Congresso; il punto focale della sua dissertazione fu l'esigenza di far rivivere l'antico ideale di equilibrio tra corpo e mente, concludendo il suo intervento con un appello a organizzare \"pacifiche competizioni tra i nazioni\", stabilendo cos\u00ec le \"prime basi per il mantenimento della pace tra i popoli\". Dopo di lui, Jean Aicard recit\u00f2 un'ode sulla celebrazione dell'atletismo, acclamata con un'ovazione. In seguito, per celebrare l'avvio delle discussioni e per creare un'atmosfera d'epoca classica, un coro cant\u00f2 un inno delfico dedicato ad Apollo; scoperto l'anno precedente da archeologi francesi su alcune tavolette di pietra nel Tesoro degli Ateniesi, questo fu il primo brano di musica antica che giunse in epoca moderna quasi intanto, venendo poi arrangiato da Gabriel Faur\u00e9 utilizzando delle arpe. Th\u00e9odore Reinach, che si occup\u00f2 in prima persona della sua decifrazione, present\u00f2 la melodia agli spettatori. Pierre de Coubertin, in qualit\u00e0 di commissario generale del Congresso, si occup\u00f2 tra le altre cose dell'organizzazione di alcune gare sportive legate all'assemblea; la mattina di domenica 17 giugno si svolsero al V\u00e9lodrome de la Seine a Levallois i campionati di ciclismo dell'Union des soci\u00e9t\u00e9s fran\u00e7aises de sports athl\u00e9tiques, mentre nel pomeriggio si tenne un torneo di pallacorda nei giardini del Lussemburgo, vinto dalla squadra di Valenciennes.\nPer garantire il successo di quest'assemblea, de Coubertin si impegn\u00f2 per far s\u00ec che alle discussioni fossero presenti un gran numero di organizzazioni, associazioni e federazioni sportive, invitando parallelamente varie illustri personalit\u00e0; tuttavia i costi relativi al viaggio verso la capitale francese fecero s\u00ec che la partecipazione straniera fosse piuttosto limitata. Alla cerimonia d'apertura del Congresso parteciparono circa 2\u00a0000 persone, tra cui molti studenti della Sorbona; vi erano 58 delegati francesi in rappresentanza di 24 organizzazioni e altri 20 delegati stranieri di altrettanti club sportivi, provenienti da Belgio, Grecia, Italia, Regno Unito, Russia, Spagna, Stati Uniti e Svezia. Delle 49 associazioni e societ\u00e0 invitate, solo 37 furono effettivamente presenti: l'Associazione ciclistica internazionale fu l'unico organo sportivo sovranazionale rappresentato al Congresso. Il giornalista sportivo Frantz Reichel fu l'addetto stampa del comitato organizzatore. \nDe Coubertin stil\u00f2 anche una lista di 50 membri onorari del Congresso, che avrebbero aggiunto prestigio all'evento, testimoniando cos\u00ec la notevole importanza che il barone francese volle attribuire a quest'assemblea, anche se non \u00e8 chiaro chi di loro fosse effettivamente presente alle discussioni. Tra essi vi erano personalit\u00e0 dell'alta nobilt\u00e0 europea come il re del Belgio Leopoldo II, il principe del Galles Edoardo, il granduca Vladimir Aleksandrovi\u010d Romanov, il duca Enrico d'Orl\u00e9ans, il principe ereditario di Svezia Gustavo e quello di Grecia Costantino, vari politici e diplomatici provenienti da tutto il mondo quali Alexander Hoyos, Ruggiero Bonghi, Eug\u00e8ne Spuller e Arthur James Balfour, rappresentanti della societ\u00e0 civile e del mondo pedagogico come Charles Waldstein, Ernest Lavisse, Ji\u0159\u00ed Stanislav Guth-Jarkovsk\u00fd, Ferenc Kem\u00e9ny e Oleksiy Butovsky e un gran numero di dirigenti sportivi, come William Penny Brookes, Leonard Cuff, Carlo Fisogni e Viktor Balck. In questo elenco erano inoltre presenti vari esponenti del movimento pacifista, quali Fredrik Bajer, Fr\u00e9d\u00e9ric Passy, Henri La Fontaine, \u00c9lie Ducommun e Arthur Gundaccar von Suttner, marito di Bertha von Suttner, alcuni dei quali vinsero il Premio Nobel per la pace negli anni successivi. \nLa questione del dilettantismo.\nLe sessioni sui singoli temi congressuali iniziarono il terzo giorno dell'evento, luned\u00ec 18 giugno, quando erano rimasti a partecipare solo 42 delegati. Si stabilirono due commissioni separate, coordinate dal visconte L\u00e9on de Janz\u00e9, che si occuparono di discutere dei dieci punti del programma elaborato da de Coubertin; i primi sette relativi alla questione del dilettantismo, gli ultimi tre sul ripristino dei Giochi olimpici. Il primo gruppo di lavoro, diretto dal presidente del Racing Club de France Michel Gondinet, discusse in pi\u00f9 sessioni delle diverse definizioni di \"atleta dilettante\" elaborate dalle varie associazioni sportive, che potevano anche differire notevolmente ed erano spesso ricche di compromessi e contraddizioni, portando a un potenziale conflitto di opinioni. Secondo de Coubertin, era necessario discutere dell'argomento per \"mantenere nell'atletica il carattere nobile e cavalleresco che l'ha contraddistinta in passato, affinch\u00e9 possa continuare a svolgere efficacemente nell'educazione dei popoli il ruolo ammirevole che le \u00e8 stato attribuito dai maestri greci\". Un dibattito critico su questo tema che portasse alla standardizzazione delle regole era indispensabile dal momento che all'epoca vi erano dei vincoli legati anche agli spostamenti internazionali degli sportivi, influenzando direttamente la partecipazione alle gare di alcune nazioni, come l'Australia, piuttosto che di altre. Inoltre, dal momento che i dilettanti impegnati nello sport a quel tempo erano prevalentemente persone di alto status sociale, si voleva far s\u00ec che le competizioni sportive superassero i confini di classe e favorissero valori pi\u00f9 democratici; ad esempio fu considerato discriminatorio da tutti i membri della commissione il regolamento della Amateur Rowing Association secondo cui chiunque avesse mai adoperato le mani sul lavoro non potesse essere considerato un dilettante. \nDopo numerosi interventi e discussioni, la commissione riusc\u00ec per la prima volta a stabilire una definizione di \"atleta dilettante\" condivisa con le varie federazioni sportive: \"\u00e8 considerato un dilettante chi non ha mai partecipato a una competizione pubblica, chi non ha mai gareggiato dietro compenso o premi in denaro di qualunque provenienza, in particolare in caso di quote di iscrizione, chi non ha mai sfidato atleti professionisti e chi non \u00e8 mai stato, in qualsiasi periodo della sua vita, un insegnante sportivo o un allenatore dietro compenso\". Gi\u00e0 con la riunione del 19 giugno si ebbe una sostanziale unanimit\u00e0 sul principio di base della definizione, decidendo che non fosse possibile essere un dilettante in uno sport e un professionista in un altro; comunque si stabil\u00ec gi\u00e0 all'epoca che il testo adottato avrebbe potuto subire successivamente delle modifiche. La Victorian Rowing Association di Melbourne present\u00f2 un secondo testo pi\u00f9 lungo e completo, ma varie organizzazioni, tra cui il New York Athletic Club, preferirono adottare una definizione quanto pi\u00f9 generale e sintetica possibile. Venne poi approvata una proposta della Lega velocipedica belga che autorizzava alcune competizioni tra amatori e professionisti, a condizione che le ricompense offerte non fossero premi in denaro. In ogni caso, la definizione adottata non si sarebbe dovuta applicare all'ippica, al tiro al piccione e alla nautica da diporto almeno in un primo momento; bench\u00e9 non fosse giudicato corretto che le persone abbienti avessero maggiori possibilit\u00e0 rispetto ai meno fortunati, questi sport richiedevano una grande quantit\u00e0 di denaro per essere praticati e avevano radici troppo profonde perch\u00e9 fosse possibile modificarne completamente i regolamenti in vigore.\nLa commissione relativa alle questioni del dilettantismo stabil\u00ec che qualsiasi violazione delle regole comportasse la squalifica dello sportivo, che sarebbe potuto essere riqualificato solo dopo che la relativa federazione avesse certificato che la trasgressione fosse dovuta a un errore, ad ignoranza o comunque compiuta in buona fede. Si deliber\u00f2 inoltre all'unanimit\u00e0 sulle indennit\u00e0 di viaggio e sui rimborsi, sottolineando come fosse basilare fare una distinzione tra profitto e indennizzo, giudicando quest'ultimo legittimo in certi casi e tendendo comunque verso il concetto di \"sport per onore\"; i rimborsi potevano comunque essere condivisi solo tra le societ\u00e0 sportive e mai tra le singole persone fisiche. Per quanto riguarda i premi per i vincitori, che spesso erano delle vere e proprie opere d'arte, si decise che chiunque avesse ottenuto denaro vendendo tali ricompense avrebbe perso la qualifica di dilettante e che il loro valore economico non fosse limitato, senza per\u00f2 che questo raggiungesse cifre troppo elevate; secondo il Congresso i premi delle competizioni dovevano essere considerati solo come dei \"ricordi\". Le scommesse furono poi giudicate \"incompatibili con il dilettantismo\", per cui le associazioni sportive erano tenute a limitarle con tutti i mezzi in loro potere, specialmente nelle sedi di gara.\nLa nascita dei Giochi olimpici moderni e del CIO.\nLa seconda commissione del Congresso si occup\u00f2 del ripristino dei Giochi olimpici e fu presieduta da Demetrius Vikelas, letterato greco stanziato a Parigi, rappresentante dell'Associazione Panellenica di Ginnastica. Si tennero solo tre incontri di questo gruppo di lavoro, dal momento che i delegati che vi parteciparono presero largamente spunto dai pensieri e dai suggerimenti di Pierre de Coubertin e di fatto si occuparono solo di ratificarli e di renderli attuabili. I delegati confermarono la rinascita delle Olimpiadi antiche, stabilendo che il primo evento olimpico si sarebbe svolto nel 1900. Nonostante de Coubertin afferm\u00f2 che le sue proposte vennero accettate senza opposizione, ci fu un vivace dibattito relativo alla sede della prima manifestazione olimpica. Molti partecipanti propendevano per affidare l'evento a Londra, tuttavia il barone francese ebbe la meglio, facendo s\u00ec che Parigi organizzasse le Olimpiadi contemporaneamente all'Esposizione Universale; tuttavia, temendo che un periodo di attesa di sei anni avrebbe potuto ridurre l'interesse del pubblico nei confronti del movimento olimpico, si prefer\u00ec pianificare dei Giochi gi\u00e0 nel 1896. Inizialmente, la maggior parte dei partecipanti alle discussioni spinse di nuovo per affidarli alla capitale inglese, idea che non trov\u00f2 ancora una volta il favore di de Coubertin; fu poi proposta poi anche Budapest, per celebrare i mille anni dalla fondazione dell'Ungheria. Vikelas, dopo una discussione con il nobile francese, sugger\u00ec di affidare ad Atene, capitale della Grecia, patria degli antichi Giochi olimpici, l'organizzazione dei Giochi della I Olimpiade; le competizioni si sarebbero tenute nello Stadio Panathinaiko, riscoperto nel 1870 ai piedi dell'Acropoli. Nonostante alcune perplessit\u00e0 iniziali, causate dalle difficolt\u00e0 finanziarie dello stato ellenico e dal fatto che la citt\u00e0 dell'Attica fosse troppo lontana dal centro dell'Europa, la proposta venne accolta per acclamazione e all'unanimit\u00e0 dai delegati presenti; lo stesso re Giorgio di Grecia invi\u00f2 un telegramma il 21 giugno per ringraziare de Coubertin e i membri del Congresso per questa decisione. \nVenne stabilita poi la creazione di un'associazione volta a promuovere lo sport e gli ideali olimpici e per far rispettare le regole stabilite dal Congresso, che fu denominata \"Comit\u00e9 international des Jeux olympiques\" (\"Comitato Internazionale dei Giochi Olimpici\"), che in seguito divenne il Comitato Olimpico Internazionale, noto anche solo come \"CIO\". Questa nuova associazione adott\u00f2 come motto l'espressione latina \"Citius, Altius, Fortius\" (\"Pi\u00f9 veloce, pi\u00f9 in alto, pi\u00f9 forte\"), coniata nel 1891 da Henri Didon e proposta al CIO da de Coubertin. Il Congresso non stabil\u00ec alcuna procedura per la formazione di questo organo sportivo; solo un mese dopo la fine dell'assemblea venne pubblicato il \"Bulletin du Comit\u00e9 international des Jeux Olympiques\" che conteneva un elenco di 13 nominativi, scelti personalmente da Pierre de Coubertin senza alcuna discussione, selezionando quasi esclusivamente persone che non presero parte al Congresso, in quanto aveva bisogno del proprio spazio di manovra e di evitare inevitabili conflitti nei primi periodi del movimento olimpico. I membri fondatori del CIO furono dunque lo stesso Pierre de Coubertin e Ernest Callot per la Francia, D\u012bm\u012btrios Vikelas per la Grecia, Oleksiy Butovsky per la Russia, Viktor Balck per la Svezia, William Milligan Sloane per gli Stati Uniti d'America, Ji\u0159\u00ed Stanislav Guth-Jarkovsk\u00fd per la Boemia, Ferenc Kem\u00e9ny per l'Ungheria, Arthur Russell, II barone Ampthill e Charles Herbert per il Regno Unito, Jos\u00e9 Benjam\u00edn Zubiaur per l'Argentina, Leonard Cuff per la Nuova Zelanda e Ferdinando Lucchesi-Palli per l'Italia. Vikelas divenne il primo presidente del Comitato Olimpico Internazionale, in quanto rappresentante della nazione ospitante le Olimpiadi successive, mentre Pierre de Coubertin e Henri Callot furono invece nominati rispettivamente segretario generale e tesoriere del CIO.\nNel corso del dibattito, si sottoline\u00f2 inoltre l'importanza educativa e morale dei Giochi olimpici, a condizione che questi siano conformi alla societ\u00e0 moderna, e venne decisa la partecipazioni dei soli sportivi dilettanti alle competizioni olimpiche, fatta eccezione della scherma. S\u00ec stabil\u00ec poi che tutte le nazioni dovessero essere rappresentate ai Giochi solo dai propri cittadini e che, in ogni paese, si dovessero tenere prima dell'inizio delle Olimpiadi degli eventi eliminatori che selezionassero solo i migliori atleti per ogni tipo di sport. Fu inoltre promosso lo sviluppo di accordi tra i comitati organizzatori e i vari governi delle nazioni che avrebbero ospitato i Giochi e la periodicit\u00e0 di quattro anni (la cosiddetta Olimpiade) tra un evento olimpico e l'altro. Per quanto riguarda gli sport olimpici da inserire nel programma sportivo, i delegati in un primo momento non si resero conto che sarebbero stati inseriti anche discipline moderne e non solo quelle classiche; in ogni caso si decise che per le future Olimpiadi si sarebbero dovute tenere competizioni di atletica leggera, canottaggio, vela, nuoto, calcio, tennis, pallacorda, pattinaggio, scherma, pugilato, lotta, sport equestri, polo, tiro a segno, ginnastica e ciclismo. Si sarebbe poi istituito un campionato generale denominato \"pentathlon\" e fu anche previsto un premio alpinistico per gli scalatori che avrebbero eseguito la \"salita pi\u00f9 interessante\" in qualsiasi parte del mondo dall'ultimo evento olimpico. Non fu invece presa in discussione la partecipazione delle donne alle competizioni sportive e venne bocciata la proposta di organizzare alcune competizioni per bambini e ragazzi, ritenute che poco interessanti e pericolose dallo stesso de Coubertin.\nLe celebrazioni e l'ultimo giorno del Congresso.\nNel corso del convegno, oltre alle discussioni, si tennero ulteriori eventi ricreativi: il pomeriggio del 18 giugno i delegati vennero ricevuti da Paul Champoudry, presidente del Consiglio comunale di Parigi, presso l'H\u00f4tel de Ville, mentre il giorno successivo fu organizzata un'escursione sulla Marna, che si concluse con un pranzo su una casa galleggiante sull'\u00cele des Loups. Il 21 giugno si tenne invece una grande festa serale chiamata \"F\u00eate de nuit\" presso il Croix-Catelan, lo stadio del Racing Club nel Bois de Boulogne, illuminata da lanterne veneziane negli alberi e caratterizzata da concerti musicali, spettacoli pirotecnici e gare di scherma e di corsa. Venerd\u00ec 22 ci fu invece un ricevimento pomeridiano presso l'\u00cele de Puteaux in onore dei delegati stranieri, decorato con bandierine di tutte le nazioni del mondo.\nLa mattina di sabato 23 giugno, ultimo giorno del Congresso, durante la sessione plenaria di chiusura presso la Salle Gr\u00e9ard della Sorbona, vennero approvate le relazioni finali delle due commissioni; durante tutti i giorni di discussione, i confronti dialettici, seppur molto animati, furono sempre cortesi e risolutivi, con i voti conclusivi espressi quasi sempre all'unanimit\u00e0. Per quanto riguarda le decisioni ratificate, fu sottolineato come le associazioni e le societ\u00e0 partecipanti all'assemblea non fossero vincolate alle risoluzioni adottate, ma che invece lo scopo del Congresso fosse solo quello di dare pareri sulle varie questioni sollevate e di preparare, ma non di stabilire, una legislazione internazionale. Pierre de Coubertin pronunci\u00f2 infine il discorso di chiusura, con il quale venne ufficializzata la rinascita dei Giochi olimpici e la creazione del Comitato Olimpico Internazionale. \nIl Congresso si concluse con un banchetto serale presso il Palais d'Hiver del Jardin d'Acclimatation; in quell'occasione, alcuni dei presenti furono insigniti dell'ordine delle Palme accademiche, tra cui William Milligan Sloane, Adolphe de Pallisseaux e Jules Marcadet. Durante il simposio finale, presero la parola Alphonse Chodron de Courcel e Michel Br\u00e9al, membro dell'Institut de France, che glorific\u00f2 il lavoro svolto dall'assemblea, \"destinato lasciare un segno nella storia della civilt\u00e0\", vedendolo anche come un punto di partenza per gli Stati Uniti d'Europa; l'intellettuale francese, che nel settembre di quell'anno avrebbe ideato la gara della maratona, elogi\u00f2 inoltre i Giochi olimpici, predicendo grandi vantaggi per le citt\u00e0 che li avrebbero organizzati. D\u012bm\u012btrios Vikelas poi, rispondendo ai delegati delle altre nazionalit\u00e0, afferm\u00f2 come in quelle discussioni e in quelle celebrazioni non vi fossero stranieri, ma solo discendenti degli antichi Elleni uniti dalla memoria e dalla volont\u00e0 di riportare in vita le Olimpiadi. De Coubertin, che si ritenne \"l'unico autore dell'intero progetto olimpico\", tenne il discorso finale della serata, ringraziando tutti coloro che lo aiutarono a realizzare un \"sogno personale di cui avrebbe beneficiato tutta l'umanit\u00e0\": sottoline\u00f2 come i rappresentanti dell'atletica mondiale avessero votato all'unanimit\u00e0 per la restituzione di \"un'idea vecchia di duemila anni\", capace di \"scuotere il cuore degli uomini dopo un'eclissi di diversi secoli\". Il barone francese ricord\u00f2 poi che l'esercizio fisico, inteso sia come allenamento per la difesa della patria, sia come ricerca di bellezza fisica e salute, e screditato fin dal Medioevo a discapito delle capacit\u00e0 mentali, fosse un'eredit\u00e0 greca e che sarebbe rinato grazie alla ribellione dei partecipanti a questo congresso."}
{"id": "2684075", "revid": "165042", "url": "https://it.wikipedia.org/wiki?curid=2684075", "title": "Ra\u017enji\u0107i", "text": ""}
{"id": "2684076", "revid": "216401", "url": "https://it.wikipedia.org/wiki?curid=2684076", "title": "Puebla de V\u00edcar", "text": ""}
{"id": "2684079", "revid": "486946", "url": "https://it.wikipedia.org/wiki?curid=2684079", "title": "Mercatone Uno-Albacom", "text": ""}
{"id": "2684081", "revid": "547034", "url": "https://it.wikipedia.org/wiki?curid=2684081", "title": "Marion Leonard", "text": "Biografia.\nOriginaria dell'Ohio, Marion Leonard lavor\u00f2 in ambito teatrale fino al 1908 quando, ventisettenne, firm\u00f2 un contratto con lo studio cinematografico American Mutoscope and Biograph Company. Debutt\u00f2 sullo schermo nel cortometraggio \"At the Crossroads of Life\", diretto da Wallace McCutcheon Jr. e tratto da una sceneggiatura di D.W. Griffith.\nNel giro di un anno cominci\u00f2 ad ottenere ruoli da protagonista, spesso in film diretti da Griffith. In un'epoca in cui i nomi degli attori non erano ancora citati nei cartelloni degli spettacoli, fu la prima attrice ad essere annunciata sugli stessi come \"La ragazza della Biograph\". Tra i film della Biograph a cui prese parte trentadue erano interpretati anche da un'altra promettente giovane attrice, Mary Pickford.\nMentre lavorava per la Biograph incontr\u00f2 lo sceneggiatore e regista Stanner E.V. Taylor, con il quale inizi\u00f2 una relazione che si concluse con il matrimonio. La coppia lasci\u00f2 poi la Biograph per realizzare film, sempre insieme, sia per la Universal Pictures e altri studi sia la casa di produzione di loro propriet\u00e0. \nNel 1915, dopo aver partecipato a pi\u00f9 di 150 film, Marion Leonard si ritir\u00f2 dalle scene, per effettuare solo un singolo occasionale ritorno nel 1926 quando apparve in una comica di Mack Sennett.\nMor\u00ec nel 1956, all'et\u00e0 di 75 anni, al Motion Picture &amp; Television Country House and Hospital di Woodland Hills in California."}
{"id": "2684082", "revid": "287204", "url": "https://it.wikipedia.org/wiki?curid=2684082", "title": "Torneo God\u00f3 1997", "text": "Il Torneo God\u00f3 1997 \u00e8 stato un torneo di tennis giocato sulla terra rossa. \u00c8 stata la 45\u00aa edizione del Torneo God\u00f3, che fa parte della categoria Championship Series nell'ambito dell'ATP Tour 1997. Si \u00e8 giocato al Real Club de Tenis Barcelona di Barcellona in Spagna, dal 14 al 20 aprile 1997.\nCampioni.\nSingolare.\n Albert Costa ha battuto in finale Albert Portas, 7-5, 6-4, 6-4\nDoppio.\n Alberto Berasategui / Jordi Burillo hanno battuto in finale Pablo Albano / \u00c0lex Corretja, 6-3, 7-5"}
{"id": "2684090", "revid": "287204", "url": "https://it.wikipedia.org/wiki?curid=2684090", "title": "Torneo God\u00f3 1992", "text": "Il Torneo God\u00f3 1992 \u00e8 stato un torneo di tennis giocato sulla terra rossa..\n\u00c8 stata la 40\u00aa edizione del Torneo God\u00f3,\nche fa parte della categoria Championship Series nell'ambito dell'ATP Tour 1992.\nSi \u00e8 giocato al Real Club de Tenis Barcelona di Barcellona in Spagna, dal 6 al 12 aprile 1992.\nCampioni.\nSingolare.\n Carlos Costa ha battuto in finale Magnus Gustafsson, 6-4, 7-6, 6-4\nDoppio.\n Andr\u00e9s G\u00f3mez / Javier S\u00e1nchez hanno battuto in finale Ivan Lendl / Karel Nov\u00e1\u010dek, 6-4, 6-4"}
{"id": "2684091", "revid": "188323", "url": "https://it.wikipedia.org/wiki?curid=2684091", "title": "Aeropenne", "text": ""}
{"id": "2684093", "revid": "287204", "url": "https://it.wikipedia.org/wiki?curid=2684093", "title": "Aeropenna", "text": ""}
{"id": "2684095", "revid": "767487", "url": "https://it.wikipedia.org/wiki?curid=2684095", "title": "La repubblica di San Gennaro", "text": "La repubblica di San Gennaro \u00e8 un film italiano del 2003 diretto da Massimo Costa.\nTrama.\nIn Italia un referendum ha sancito la divisione dell'Italia del nord dal resto del paese, con la costruzione di ghetti intorno alle grandi citt\u00e0 settentrionali, destinati agli immigrati dal sud Italia in cui essi possano mantenere la propria cultura.\nGennaro e Addolorata Strummolo sono fratello e sorella, costretti a vivere proprio in uno di questi ghetti. Mentre Addolorata \u00e8 innamorata di un conterraneo e non fa nulla per nascondere le proprie origini, sperando di poter tornare un giorno a Napoli, Gennaro tenta in tutti i modi di comportarsi da settentrionale, indossando un parrucchino biondo, abbigliamento tirolese e cambia il proprio cognome da Strummolo in Strumm, per poter diventare cittadino del Nord. Per raggiungere tale risultato sottopone s\u00e9 stesso e la sorella agli esami della rigida assistente sociale Olga, imposti dall'amministrazione del Nord. Durante tali esami, tuttavia, Olga perde la testa per il fidanzato di Addolorata, sconvolgendo i piani dei due fratelli.\nProduzione e distribuzione.\nIl film \u00e8 stato tratto dalla commedia \"Casa di frontiera\" di Gianfelice Imparato, che nel film interpreta la parte del protagonista Gennaro Strummolo.\nProdotta nel 2001, la pellicola \u00e8 stata distribuita nelle sale cinematografiche italiane il 6 giugno 2003. \u00c8 l'ultimo film in cui recita Aldo Giuffr\u00e9."}
{"id": "2684098", "revid": "359266", "url": "https://it.wikipedia.org/wiki?curid=2684098", "title": "La repubblica di san Gennaro", "text": ""}
{"id": "2684100", "revid": "287204", "url": "https://it.wikipedia.org/wiki?curid=2684100", "title": "Torneo God\u00f3 1991", "text": "Il Torneo God\u00f3 1991 \u00e8 stato un torneo di tennis giocato sulla terra rossa. \u00c8 stata la 39\u00aa edizione del Torneo God\u00f3, che fa parte della categoria Championship Series nell'ambito dell'ATP Tour 1991. Si \u00e8 giocato al Real Club de Tenis Barcelona di Barcellona in Spagna, dall'8 al 14 aprile 1991.\nCampioni.\nSingolare.\n Emilio S\u00e1nchez ha battuto in finale Sergi Bruguera, 6-4, 7-6, 6-2\nDoppio.\n Horacio de la Pe\u00f1a / Diego Nargiso hanno battuto in finale Boris Becker / Eric Jelen, 3-6, 7-6, 6-4"}
{"id": "2684102", "revid": "24443", "url": "https://it.wikipedia.org/wiki?curid=2684102", "title": "Penna di Sumbra", "text": ""}
{"id": "2684110", "revid": "1543377", "url": "https://it.wikipedia.org/wiki?curid=2684110", "title": "Torneo God\u00f3 1990", "text": "Il Torneo God\u00f3 1990 \u00e8 stato un torneo di tennis giocato sulla terra rossa. \u00c8 stata la 38\u00aa edizione del Torneo God\u00f3, che fa parte della categoria Championship Series nell'ambito dell'ATP Tour 1990. Si \u00e8 giocato al Real Club de Tenis Barcelona di Barcellona in Spagna, dal 9 al 15 aprile 1990.\nCampioni.\nSingolare.\n Andr\u00e9s G\u00f3mez ha battuto in finale Guillermo P\u00e9rez Rold\u00e1n, 6-0, 7-6, 3-6, 0-6, 6-2\nDoppio.\n Andr\u00e9s G\u00f3mez / Javier S\u00e1nchez hanno battuto in finale Sergio Casal / Emilio S\u00e1nchez, 7-6, 7-5"}
{"id": "2684116", "revid": "287204", "url": "https://it.wikipedia.org/wiki?curid=2684116", "title": "Aleksej Nikolaevi\u010d Ple\u0161\u010deev", "text": "Biografia.\nNato in una famiglia della piccola nobilt\u00e0, studi\u00f2 dal 1843 al 1845 nell'Universit\u00e0 di San Pietroburgo. Cominci\u00f2 a scrivere poesie e racconti fin dal 1844, pubblicandole a partire dal 1847 nella rivista \u00abOte\u010destvennye zapiski\u00bb (\u041e\u0442\u0435\u0447\u0435\u0441\u0442\u0432\u0435\u043d\u043d\u044b\u0435 \u0437\u0430\u043f\u0438\u0441\u043a\u0438, Annali patri). Nel 1849 fu arrestato perch\u00e9 implicato, come Dostoevskij e altri, nella congiura Petra\u0161evskij e condannato a morte; graziato all'ultimo momento da Nicola I, fu mandato come soldato semplice di un reggimento di punizione a Orenburg, nella regione degli Urali, a combattere le trib\u00f9 ribelli della regione.\nNel 1858 pot\u00e9 stabilirsi a Mosca, dove pubblic\u00f2 nel 1860 due volumi di \"Racconti e novelle\" (\u041f\u043e\u0432\u0435\u0441\u0442\u0438 \u0438 \u0440\u0430\u0441\u0441\u043a\u0430\u0437\u044b, Povesti i rasskazi), dal 1858 al 1863 tre volumi di poesie e i drammi \"La coppia felice\" (1862) e \"I compagni di strada\" (1864). Nel 1872 si trasfer\u00ec a San Pietroburgo dove fu redattore fino al 1884 della rivista \u00ab Ote\u010destvennye Zapiski \u00bb (O\u0442\u0435\u0447\u0435\u0441\u0442\u0432\u0435\u043d\u043d\u044b\u0435 \u0437\u0430\u043f\u0438\u0441\u043a\u0438, Annali patri) e vi tradusse poesie e opere teatrali di Pet\u00f6fi, Hugo, Byron, Heine, Hebbel e di Georg Herwegh.\nNel 1891 eredit\u00f2 una somma ingente: malato da tempo, era a Parigi quando l'8 ottobre 1893 lo colse la morte. Il suo corpo fu riportato in Russia e sepolto a Mosca."}
{"id": "2684119", "revid": "123236347", "url": "https://it.wikipedia.org/wiki?curid=2684119", "title": "Roy Cohn", "text": "\u00c8 noto per essere stato nel 1951 il viceprocuratore federale nel processo per spionaggio a carico di Julius ed Ethel Rosenberg e successivamente dal 1953 al 1954 \u00e8 stato il consulente capo del senatore Joseph McCarthy durante le audizioni Esercito-McCarthy e ha fornito assistenza nelle investigazioni di McCarthy su sospetti comunisti. Inoltre, \u00e8 stato uno dei principali \"fixer\" politici e avvocato personale di Donald Trump dal 1973 al 1985.\nCohn \u00e8 stato radiato dall'ordine nel 1986 per condotta non etica ed \u00e8 morto cinque settimane pi\u00f9 tardi per complicazioni dovute all'AIDS.\nBiografia.\nNasce da una famiglia ebrea osservante a New York, nel \"borough\" del Bronx. \u00c8 l'unico figlio di Dora Marcus (1892-1967) e del giudice Albert C. Cohn (1885-1959), figura influente sulla politica del Partito Democratico. Il suo prozio \u00e8 Joshua Lionel Cowen, il fondatore e proprietario della Lionel Corporation, produttore di trenini giocattolo.\nCohn ha vissuto nell'abitazione dei genitori fino alla morte della madre, in seguito alla quale ha vissuto a New York, nel distretto di Columbia e a Greenwich, nel Connecticut.\nDopo aver frequentato la Horace Mann School e la Fieldston School, e aver completato gli studi al Columbia College nel 1946, a vent'anni Cohn si laurea in legge alla Columbia University. Tuttavia deve attendere il compimento del suo ventunesimo anno per essere ammesso all'ordine degli avvocati.\nCarriera giudiziaria.\nIl giorno successivo all'iscrizione all'ordine comincia a lavorare a Manhattan come viceprocuratore per il procuratore federale capo Irving Saypol, incarico che ha ottenuto grazie alle connessioni politiche della sua famiglia. Come viceprocuratore, Cohn si occupa di attivit\u00e0 sovversive e contribuisce a ottenere condanne in numerosi processi (pubblicizzati sulla stampa) a carico di sospetti agenti sovietici.\nUno dei primi di questi processi ha inizio nel dicembre 1950 contro William Walter Remington, un ex impiegato del dipartimento del commercio accusato di spionaggio da parte della disertrice del KGB Elizabeth Bentley. Sebbene non sia stato possibile ottenere un'incriminazione per spionaggio, nel 1953 Remington \u00e8 stato condannato per falsa testimonianza in due separati processi in quanto ha negato in due occasioni la sua appartenenza al partito comunista statunitense.\nInoltre, Cohn ha contribuito a perseguire ai sensi dello Smith Act undici membri del partito comunista statunitense per aver esortato al rovesciamento violento del governo degli Stati Uniti.\nProcesso Rosenberg.\nNel 1951 Cohn ha avuto un ruolo di primo piano nel processo per spionaggio a carico di Julius ed Ethel Rosenberg. L'esame diretto di Cohn sul fratello di Ethel, David Greenglass, ha prodotto una testimonianza centrale per la condanna dei Rosenberg e la loro successiva esecuzione. Greenglass ha testimoniato di aver consegnato ai Rosenberg documenti classificati del Progetto Manhattan che erano stati rubati da Klaus Fuchs. Greenglass avrebbe poi affermato di aver mentito durante il processo per \"proteggere se stesso e sua moglie, Ruth, e che era stato incoraggiato a farlo da parte dell'accusa.\"\nCohn \u00e8 sempre stato orgoglioso del verdetto di colpevolezza dei Rosenberg e ha affermato di aver avuto un ruolo ancora pi\u00f9 importante rispetto a quello pubblico quale membro dell'accusa. Infatti, nella sua autobiografia dice che la sua influenza ha portato all'assegnazione del caso sia al procuratore federale capo Saypol che al giudice Irving Kaufman. Cohn ha successivamente affermato che Kaufman ha imposto la pena di morte su sua personale suggerimento. Se queste asserite discussioni fuori dall'aula giudiziaria tra l'accusa e un giudice hanno avuto luogo realmente, erano improprie in quanto \"ex parte\".\nNel 2008, Morton Sobell, un coimputato nel caso che per questo aveva scontato 18 anni di carcere, ha affermato che Julius era stato effettivamente una spia per i sovietici ma che Ethel non lo fosse. Tuttavia, nel 2014, cinque storici che avevano effettuato ricerche sul caso scrissero che documentazione sovietica dimostra che \"Ethel Rosenberg nascondeva denaro e strumenti per lo spionaggio per Julius, servendo come un'intermediaria per le comunicazioni con i suoi contatti nell'intelligence sovietica, forniva la sua personale valutazione sulle persone che Julius considerava di reclutare, e era presente agli incontri con le sue fonti. Dimostra anche che Julius rifer\u00ec al KGB che Ethel aveva convinto Ruth Greenglass a recarsi nel Nuovo Messico per reclutare David come spia.\"\nVi \u00e8 consenso tra gli storici sul fatto che Julius fosse colpevole ma che il processo ai due coniugi fosse viziato da chiare irregolarit\u00e0 sia giudiziarie che legali -molte da parte di Cohn- e che i due non avrebbero dovuto essere condannati a morte. Questa posizione \u00e8 stata riassunta da Alan Dershowitz, professore alla Havard Law School, che ha affermato che i Rosenberg erano \"colpevoli e incastrati\".\nCollaborazione con Joseph McCarthy.\nIl processo Rosenberg port\u00f2 il ventiquattrenne Cohn all'attenzione del direttore dell'FBI J. Edgar Hoover, che lo raccomand\u00f2 a Joseph McCarthy. McCarthy assunse Cohn come suo consulente capo, preferendolo a Robert Kennedy. Cohn assistette McCarthy nei lavori del sottocomitato permanente sulle investigazioni del Senato, diventando noto per i suoi aggressivi interrogatori ai sospetti comunisti. Cohn prefer\u00ec non tenere audizioni in forma pubblica, il che era condivisto anche da McCarthy il quale preferiva tenere \"sessioni esecutive\" e sessioni \"ufficiose\" lontano dal Campidoglio al fine di minimizzare il controllo pubblico e di poter interrogare i testimoni con relativa impunit\u00e0. A Cohn venne dato libero corso al perseguimento di molte indagini, con McCarthy che si un\u00ec solo per le sessioni di audizione pi\u00f9 pubblicizzate sulla stampa.\nCohn gioc\u00f2 un ruolo importante nella crociata di McCarthy contro il comunismo. Durante la paura lilla, Cohn e McCarthy tentarono di rafforzare il fervore anticomunista nel paese sostentendo che i comunisti all'estero avevano convinto diversi omosessuali non dichiarati impiegati dal governo federale degli Stati Uniti a trasmettere importanti segreti governativi in cambio della non rivelazione della loro sessualit\u00e0. Convinto che l'impiego degli omosessuali costituisse ormai una minaccia alla sicurezza nazionale, il presidente Dwight Eisenhower il 29 aprile 1953 firm\u00f2 un ordine esecutivo che vietava agli omosessuali di lavorare per il governo federale.\nCohn invit\u00f2 il suo amico G. David Schine, un propagandista anticomunista, a unirsi allo staff di McCarthy come consulente. Quando Schine venne arruolato nell'esercito americano nel 1953, Cohn fece ripetuti e vasti sforzi per ottenere un trattamento speciale per Schine. Contatt\u00f2 funzionari militari dal segretario all'Esercito fino al comandante di compagnia di Schine e richiese che a Schine venissero assegnati incarichi leggeri, permessi extra ed esenzioni da assegnazioni all'estero. A un certo punto, si dice che Cohn abbia minacciato di \"demolire l'Esercito\" se le sue richieste non fossero state soddisfatte.\nQuel conflitto, assieme alle accuse di McCarthy di presenza di comunisti all'interno del Dipartimento della difesa, portarono nel 1954 alle audizioni Esercito-McCarthy. In queste audizioni, l'Esercito accus\u00f2 Cohn e McCarthy di aver fatto pressioni improprie per conto di Schine i quali controaccusarono l'Esercito di tenere Schine in \"ostaggio\" in un tentativo di soffocare le indagini di McCarthy sulla presenza di comunisti al suo interno. Durante le audizioni, venne introdotta una fotografia di Schine e Joseph N. Welch, l'avvocato dell'Esercito, accus\u00f2 Cohn di aver messo in scena l'immagine per mostrare Schine da solo con il segretario all'Esercito Robert T. Stevens.\nSebbene i risultati delle audizioni abbiano gettato cattiva luce su Cohn piuttosto che su McCarthy, essi sono largamante considerati un importante elemento nell'inizio della caduta di McCarthy. In seguito alle audizioni Esercito-McCarthy, Cohn si dimise dallo staff di McCarthy e si dedic\u00f2 alla libera professione forense.\nCarriera legale a New York.\nDopo essersi dimesso dallo staff di McCarthy, Cohn ebbe una trentennale carriera da avvocato a New York presso lo studio Saxe, Bacon &amp; Bolan. Cur\u00f2 gli interessi legali di un gran numero di clienti di altro profilo, tra cui Donald Trump, la squadra di baseball dei New York Yankees e il suo proprietario George Steinbrenner, Aristotele Onassis, i mafiosi Tony Salerno, Carmine Galante e John Gotti, i proprietari dello Studio 54 Steve Rubell e Ian Schrager, l'arcidiocesi di New York, il finanziere e filantropo texano Shearn Moody Jr. e Richard Dupont.\nNel 1981, Richard Dupont, all'epoca 48enne, venne condannato per molestie aggravate e tentato furto aggravato a danno di Cohn per averlo molestato tramite telefonate minatorie con l'obiettivo di venir nuovamente rappresentato da Cohn e dal suo studio, che nel 1979 aveva rinunciato al mandato difensivo. Il tutto nacque da una causa che prevedeva un'azione possessoria da parte di Dupont contro il proprietario dell'edificio dove egli gestiva il centro benessere Big Gym (al 644 di Greenwich Street di Manhattan) e da dove era stato sfrattato nel gennaio 1979. Dupont sosteneva che era stato privato della propriet\u00e0 dell'immobile in maniera occulta da parte dell'attuale proprietario ma i collaboratori di Cohn scoprirono che le prove addotte erano \"completamente fabbricate\", da cui la decisione di rinunciare al mandato.\nCohn era noto per la sua attiva vita sociale, le donazioni di beneficenza e la personalit\u00e0 combattiva. All'inizio degli anni sessanta, divenne membro della John Birch Society e una figura principale nella Western Goals Foundation. Sebbene fosse registrato come democratico, Cohn sostenne la maggior parte dei presidenti repubblicani dell'epoca, oltre a figure repubblicane nelle principali cariche di New York. Mantenne stretti legami nei circoli politici conservatori, prestandosi in maniera informale come consigliere per Richard Nixon e Ronald Reagan. Altri clienti di Cohn includevano il professore della Harvard Law School Alan Dershowitz, che ha definito Cohn come \"il \"fixer\" per eccellenza\".\nRappresentanza di Donald Trump e Rupert Murdoch.\nNel 1971 l'imprenditore Donald Trump si trasfer\u00ec a Manhattan dove venne coinvolto in grandi progetti di costruzione immobiliare. Nel 1973 il Dipartimento della giustizia lo accus\u00f2 di aver violato il Fair Housing Act in 39 delle sue propriet\u00e0 immobiliari. Il govern\u00f2 afferm\u00f2 che la societ\u00e0 di Trump proponeva agli afroamericani termini e condizioni di affitto diverse e affermava falsamente la non disponibilit\u00e0 di appartamenti liberi a Brooklyn, nel Queens e a Staten Island.\nRappresentado Trump, Cohn intent\u00f2 una causa contro il governo per 100 milioni di dollari, affermando che le accuse mosse fossero \"irresponsabili e prive di fondamento\". La contro-causa non ebbe successo. Nel 1975 Trump risolse la controversia in via stragiudiziale, affermando di essere soddisfatto che l'accordo non \"costringesse l'organizzazione Trump ad accettare come affittuari persone con sussidi sociali se non qualificate come qualsiasi altro inquilino\". Alla societ\u00e0 venne richiesto di inviare alla New York Urban League, un gruppo per i diritti civili, un elenco bisettimanale di appartamenti liberi e di dare priorit\u00e0 a questo gruppo per certe posizioni. Nel 1978 l'organizzazione Trump venne nuovamente citata in tribunale per aver violato i termini dell'accordo del 1975. Cohn defin\u00ec le nuove accuse \"niente altro che un rimaneggiamento di reclami da parte di un paio di [affittuari] insoddisfatti\". Trump neg\u00f2 le accuse.\nRupert Murdoch era un suo cliente e Cohn fece ripetutamente pressioni sul presidente Ronald Reagan per favorire gli interessi di Murdoch. Gli viene attribuito il merito, alla met\u00e0 degli anni settanta, di aver fatto conoscere Trump e Murdoch, segnando l'inizio di quello che sarebbe stato un lungo e cruciale rapporto tra i due.\nLionel Corporation.\nCohn era il pronipote di Joshua Lionel Cowen, fondatore della societ\u00e0 di trenini giocattolo Lionel. Nel 1959 Cowen e suo figlio Lowrence vennero coinvolti in una disputa familiare per il controllo dell'impresa. Nell ottobre 1959, Cohn e un gruppo di investitori entrarono nell'impresa e acquisirono il controllo della societ\u00e0 dopo aver acquistato 200.000 delle 700.000 azioni, azioni acquistate dal suo gruppo di investitori nel corso dei tre mesi precedenti la scalata sia direttamente dai Cowen che sul mercato. Sotto la direzione di Cohn, la Lionel venne afflitta da un calo delle vendite, problemi di controllo qualit\u00e0 e enormi perdite finanziarie. Nel 1963, Cohn venne costretto a dimettersi dalla societ\u00e0 dopo aver perso una battaglia delle deleghe.\nCarriera successiva e radiazione.\nCohn aiut\u00f2 Roger Stone nella campagna presidenziale per l'elezione di Ronald Reagan tra il 1979 e il 1980, aiutando Stone ad accordarsi affinch\u00e9 John B. Anderson ottenesse la nomina al Partito Liberale di New York, una mossa che avrebbe aiutato a dividere l'opposizione di Reagan nello stato. Stone disse che Cohn gli diede una valigetta che Stone evit\u00f2 di aprire e, come istruito da Cohn, la lasci\u00f2 nell'ufficio di un avvocato influente nei circoli del Partito Liberale. Reagan ottenne il 46 percento dei voti nello stato di New York. Una volta decorsi i termini di prescrizione per il reato di corruzione, Stone afferm\u00f2: \"Ho pagato il suo studio. Spese legali. Non so cosa ha fatto con i soldi, ma qualunque cosa fosse, il Partito Liberale raggiunse la sua giusta conclusione fuori da una questione di principio\".\nIn seguito a investigazioni federali, tra gli anni settanta e ottanta Cohn venne accusato per tre volte di cattiva condotta professionale, tra cui falsa testimonianza e intimidazione di testimone. Venne accusato nello stato di New York di irregolarit\u00e0 finanziarie in relazione a contratti con la citt\u00e0 e a investimenti privati. Venne prosciolto da tutte le accuse.\nNel 1986, un collegio di cinque giudici della corte d'appello della Corte suprema dello stato di New York radi\u00f2 Cohn per condotta non etica e non professionale, tra cui appropriazione indebita di fondi dei clienti, falso in una richiesta di iscrizione all'ordine e per aver fatto pressioni su un cliente affinch\u00e9 modificasse il suo testamento. In quest'ultimo caso, nel 1975 Cohn entr\u00f2 nella stanza di ospedale in cui si trovava, morente e in stato comatoso, Lewis Rosenstiel, multimillionario fondatore delle Schenley Industries. Cohn forz\u00f2 una penna nella mano del cliente e la guid\u00f2 nella sottoscrizione di una modifica al testamento che prevedeva la nomina di Cohn e di Cathy Frank, nipote di Rosenstiel, come esecutori testamentari. La corte d'appello stabil\u00ec che i segni sul testamento erano indecifrabili e che in alcun modo fossero una firma.\nOmosessualit\u00e0.\nQuando Cohn assunse G. David Schine come consulente capo nello staff del senatore McCarthy, sorsero illazioni sul fatto che Schine e Cohn avessero una relazione sessuale. Sebbene alcuni storici abbiano concluso che il rapporto di amicizia tra Schine e Cohn fosse platonico, altri hanno affermato, basandosi su testimonianze di amici, che Cohn fosse omosessuale.\nDurante le audizioni Esercito-McCarthy, Cohn ha negato di avere alcun \"interesse speciale\" nei confronti di Schine o di essere legato a lui \"pi\u00f9 strettamente rispetto a un qualunque amico\". Joseph Welch, l'avvocato dell'Esercito durante le audizioni, fece un apparente riferimento all'omosessualit\u00e0 di Cohn. Dopo aver chiesto a un testimone, su richiesta di McCarthy, se una fotografia inserita come prova \"provenisse da un \"pixie\" [folletto]\", ha definito \"\"pixie\" [folletto]\" come \"un parente stretto di una fata [\"fairy\"]\". Sebbene \"pixie\" fosse il nome di un modello di macchina fotografica, il paragone con \"fata [\"fairy\"]\" aveva chiare implicazioni in quanto in lingua inglese \"fairy\" \u00e8 un termine volgare e dispregiativo con cui ci si riferisce a una persona omosessuale. Le persone presenti all'audizione compresero l'offesa velata e la trovarono divertente. Cohn successivamente defin\u00ec l'osservazione come \"malevola\", \"malvagia\" e \"indecente\".\nLe speculazioni sulla sessualit\u00e0 di Cohn si intensificarono dopo la sua morte per AIDS nel 1986. In un articolo del 2008 pubblicato nella rivista The New Yorker, Jeffrey Toobin cita Roger Stone: \"Roy non era gay. Era un uomo a cui piaceva fare sesso con gli uomini. I gay sono deboli, effeminati. Lui sembrava avere sempre attorno questi giovani ragazzi biondi. Non era oggetto di discussione. Era interessato al potere e all'accesso.\" Stone ha lavorato con Cohn a partire dalla compagna di Reagan per le primarie presidenziali del Partito Repubblicano del 1976.\nPaura lilla.\nCohn e McCarthy presero di mira molti funzionari governativi e figure culturali non solo per sospette simpatie comuniste ma anche per presunta omosessualit\u00e0. McCarthy e Cohn furono responsabili del licenziamento di decine di omosessuali da posizioni governative e costrinsero al silenzio molti avversari, sfruttando le voci sulla loro omosessualit\u00e0 per intimidirli. L'ex senatore Alan K. Simpson ha scritto: \"La cosiddetta \"paura rossa\" \u00e8 stata al centro dell'attenzione della maggior parte degli storici di quell'epoca. Un elemento meno conosciuto [...] e che ha danneggiato molte pi\u00f9 persone \u00e8 stata la caccia alle streghe che McCarthy e altri hanno condotto contro gli omosessuali.\"\nMorte.\nNel 1984 gli viene diagnosticata l'AIDS, condizione che tenta di mantenere segreta mentre si sottopone a un trattamento farmacologico sperimentale, per paura che la sua omosessualit\u00e0 venisse rivelata. Ha partecipato in studi clinici in cui veniva utilizzata l'AZT, un farmaco inizialmente sintetizzato come trattamento per il cancro ma che in seguito \u00e8 diventato il primo farmaco anti-HIV.\nFino al giorno della sua morte, Cohn ha insistito sul fatto che fosse malato di cancro al fegato e non di AIDS. Muore il 2 agosto 1986 nel centro clinico dei National Institutes of Health a Bethesda, nel Maryland, per complicazioni dovute all'AIDS, all'et\u00e0 di 59 anni. \u00c8 sepolto al Union Field Cemetery nel \"borough\" Queens di New York.\nSecondo Roger Stone, \"l'obiettivo finale di Cohn era quello di morire completamente al verde e dovendo milioni [di dollari] all'IRS. Ci riusc\u00ec.\"\nRappresentazione mediatica.\nPersonaggio drammatico e controverso, dopo la sua morte Cohn ha ispirato molti ritratti di fantasia. Probabilmente il pi\u00f9 famoso \u00e8 il suo personaggio romanzato all'interno dell'opera teatrale \"Angels in America - Fantasia gay su temi nazionali\" di Tony Kushner, in cui Cohn \u00e8 rappresentato come un ipocrita affamato di potere e omosessuale non dichiarato che \u00e8 perseguitato dal fantasma di Ethel Rosenberg mentre muore di AIDS, una malattia che il personaggio ha insistito per chiamare \"cancro al fegato\". Nella produzione teatrale di Broadway, il ruolo \u00e8 stato interpretato da Ron Leibman mentre nel revival off-Broadway del 2010 messo in scena dalla Signature Theatre Company di Manhattan, il ruolo \u00e8 stato interpretato da Frank Wood. Nella produzione del Royal National Theatre del 2017 e in quella di Broadway del 2018, il ruolo \u00e8 stato affidato a Nathan Lane. Da questa opera teatrale \u00e8 stata tratta la miniserie televisiva \"Angels in America\" prodotta da HBO in cui Cohn \u00e8 interpretato da Al Pacino.\nCohn \u00e8 un personaggio in \"G. David Schine in Hell\", un atto unico scritto da Tony Kushner.\nCohn \u00e8 stato interpretato nel 1992 da James Woods nel film biografico \"Citizen Cohn\", nel 1985 da Joe Pantoliano in \"Robert Kennedy and His Times\" e nel 1977 da George Wyner in \"Tail Gunner Joe\". Inoltre, \u00e8 interpretato dall'attore David Moreland nell'episodio \"Cavie\" della quinta stagione di X-Files, dove un anziano ex agente dell'FBI parla con l'agente Fox Mulder dei primi anni dell'era McCarthy e dell'inizio degli X-File.\nAll'inizio degli anni novanta, Cohn era uno dei due personaggi dello spettacolo di Ron Vawter intitolato \"Roy Cohn/Jack Smith\", in cui la parte di Cohn era scritta da Gary Indiana.\nNel 2019 \u00e8 stato rilasciato nelle sale \"Where's My Roy Cohn?\", un documentario prodotto da Matt Tyrnauer\".\""}
{"id": "2684120", "revid": "767487", "url": "https://it.wikipedia.org/wiki?curid=2684120", "title": "Melodramma (film)", "text": "Melodramma \u00e8 un film del 1934 diretto da Giorgio Simonelli.\nGirato presso gli studi della Cines di Roma, \u00e8 la versione italiana di quelle precedenti franco-tedesche, tratte dal romanzo \"Mel\u00f2\" di Henri Bernstein.\nTrama.\nLa moglie di un musicista si innamora di un famoso violinista, ma l'idillio tra i due \u00e8 interrotto dall'improvvisa malattia del marito che obbliga la donna a rinunciare all'amore. In una drammatica notte la signora ha un incubo, sogna di avvelenare il marito infermo ed essere finalmente libera, si sveglia improvvisamente e spinta dal panico esce di casa, correndo per i campi senza accorgersi del vicino fiume dove precipita e annega.\nLa critica.\nFilippo Sacchi nelle pagine de Il Corriere della Sera del 16 novembre 1934, \u00ab Tratto dal famoso romanzo il film non offre che una modesta copia della situazione originale. Chi ha dato ad Elsa Merlini il cattivo consiglio di presentarsi in questa parte, che non ha cinematograficamente nessuna possibilit\u00e0 per lei\u00bb."}
{"id": "2684124", "revid": "123526684", "url": "https://it.wikipedia.org/wiki?curid=2684124", "title": "Without You (Mariah Carey)", "text": "Without You \u00e8 una canzone di Mariah Carey, prodotta da Walter Afanasieff e cover dell'omonima canzone dei Badfinger, portata al successo dalla cover di Harry Nilsson. Pubblicato come terzo singolo estratto dall'album \"Music Box\", negli Stati Uniti il singolo fu pubblicato il 24 gennaio 1994, nove giorni dopo la morte di Nilsson, avvenuta il 15 gennaio. Il singolo fu promosso come doppio A-side insieme a \"Never Forget You\".\n\"Without You\" raggiunse la posizione numero tre della \"Billboard Hot 100\", rimanendo nella top 40 per ventuno settimane ed ottenne il disco d'oro. Al di fuori degli Stati Uniti \"Without You\" rimane il singolo di maggior successo della Carey subito dopo la hit \"All I Want for Christmas Is You\". Fu il primo numero uno della cantante nel Regno Unito, dove rimase per quattro settimane.\nIl video.\nIl video di \"Without You\", diretto da Larry Jordan, \u00e8 un montaggio del materiale registrato dal concerto tenuto nel 1993 al \"Proctor Theatre\", che era divenuto uno speciale televisivo, ed in seguito pubblicato per l'home video con il titolo \"Here Is Mariah Carey\"."}
{"id": "2684128", "revid": "536103", "url": "https://it.wikipedia.org/wiki?curid=2684128", "title": "Luca Zaia", "text": "Originario di Bibano, frazione di Godega di Sant'Urbano, \u00e8 stato presidente della provincia di Treviso dal 10 giugno 1998 al 19 aprile 2005, nonch\u00e9 vicepresidente della giunta regionale del Veneto dal 19 maggio 2005 al 5 giugno 2008, con deleghe al turismo, all'agricoltura, allo sviluppo montano e all'identit\u00e0 veneta.\nTra l'8 maggio 2008 e il 16 aprile 2010 ha ricoperto l'incarico di ministro delle politiche agricole alimentari e forestali nel governo Berlusconi IV.\nBiografia.\nFamiglia e studi.\nFiglio di Giuseppe e di Carmela Lisetto, dopo essersi diplomato alla Scuola enologica di Conegliano, si \u00e8 laureato in Scienze della Produzione Animale presso la Facolt\u00e0 di Agraria dell'Universit\u00e0 degli Studi di Udine. Dopo aver iniziato con la festa di diploma organizzata da lui, per ben dodici anni ha lavorato come PR per diverse discoteche della sua zona come il \"\u201cManhattan\u201d\" di Godega di Sant\u2019Urbano, il \"\u201cDiamantik\u201d\" di Gaiarine, il \"\u201cKolossal\u201d\" di Spresiano o il \"\u201cDesir\u00e8e\u201d\" a Caorle.\nVita privata.\n\u00c8 sposato dal 1999 con Raffaella Monti, segretaria d'azienda; la coppia non ha figli.\nCarriera politica.\nGli inizi.\nAlle elezioni amministrative del 1993 viene eletto consigliere comunale a Godega di Sant'Urbano (essendo originario della frazione di Bibano) tra le liste della Lega Nord-Liga Veneta.\nAlle elezioni regionali in Veneto del 1995 \u00e8 stato candidato, nel listino bloccato del candidato presidente della Lega Nord Alberto Lembo, per\u00f2 senza essere eletto in consiglio regionale del Veneto. In quello stesso anno entr\u00f2 nel consiglio provinciale di Treviso, ricoprendo anche la carica di assessore all'agricoltura.\nSuccessivamente, alle elezioni provinciali del 1998 a Treviso si candida, e viene eletto nel giugno 1998, Presidente della Provincia di Treviso. Nel 1998 Zaia risult\u00f2 essere il pi\u00f9 giovane Presidente della Provincia eletto in Italia, avendo appena compiuto trent'anni.\nAlle elezioni provinciali del giugno 2002 fu rieletto Presidente della Provincia di Treviso, carica che mantiene fino al 19 maggio 2005, quando decide di lasciare l'incarico per ricoprire quello di vicepresidente della Regione Veneto.\nIl 19 maggio 2005 viene nominato vicepresidente della Regione Veneto con deleghe regionali al turismo, all'agricoltura, allo sviluppo montano e all'identit\u00e0 veneta, nella la giunta del forzista Giancarlo Galan, presidente della Regione Veneto.\nMinistro delle politiche agricole, alimentari e forestali.\nL'8 maggio 2008 giura nelle mani del Presidente della Repubblica Giorgio Napolitano come Ministro delle politiche agricole alimentari e forestali nel quarto governo Berlusconi, incarico che mantiene fino al 16 aprile 2010.\nLa prima questione che dovette affrontare da ministro fu l'esportazione del Brunello di Montalcino negli Stati Uniti, vietata dopo che erano state trovate alcune partite di vino con certificazione falsa. In quell'occasione, Zaia rese il governo garante della qualit\u00e0 del rinomato vino toscano.\nNel 2009, poco prima del G8 dell'Aquila, ha presieduto nel Castelbrando di Cison di Valmarino il primo G8 agricolo, vertice che ha affrontato, tra l'altro, il tema della fame nel mondo.\nHa rassegnato le dimissioni da ministro dopo l'elezione a Presidente della Giunta regionale del Veneto, avvenuta il 29 marzo 2010.\nCome stabilito dal governo Prodi II e dal governo Berlusconi IV, Foggia era stata scelta come sede dell'Agenzia nazionale per la sicurezza alimentare: Zaia insieme con i deputati leghisti ha tuttavia dissentito, proponendo Verona al posto della citt\u00e0 pugliese. Le sue dichiarazioni hanno scatenato polemiche non solo da parte delle forze di opposizione (che hanno chiamato in causa il ministro leccese Raffaele Fitto), ma anche dagli stessi parlamentari pugliesi del Pdl. Senatori di maggioranza e di opposizione hanno presentato una mozione per impegnare il ministro del Welfare, Maurizio Sacconi e il ministro delle politiche agricole Luca Zaia a confermare l'indicazione di Foggia come sede dell'agenzia. In risposta il ministro Zaia ha affermato di aver semplicemente ripristinato una decisione presa, durante il precedente governo Berlusconi, dall'allora ministro delle politiche agricole e forestali Gianni Alemanno, pugliese di nascita e romano d'adozione, che individuava la sede dell'autority a Verona. \nA spostare la destinazione della sede a Foggia era stato il ministro del successivo governo Prodi Paolo De Castro, anch'egli pugliese.\nAlla fine la sede non \u00e8 andata in nessuna delle due citt\u00e0 in disputa.\nPresidente della Giunta regionale del Veneto.\nIl 19 dicembre 2009 venne ufficializzata la candidatura di Zaia alle elezioni regionali in Veneto del 2010 dalla direzione nazionale della Lega Nord riunitasi a Padova. La candidatura di Zaia fu votata all'unanimit\u00e0 ed \u00e8 stata sostenuta dalle liste della Lega Nord, del Popolo della Libert\u00e0 e da una terza lista comune tra Alleanza di Centro di Francesco Pionati, la Democrazia Cristiana e alcuni esponenti dell'Unione di Centro usciti dal partito di Pier Ferdinando Casini.\nIl 29 marzo 2010 Zaia vinse le elezioni ottenendo pi\u00f9 del 60% dei consensi, diventando cos\u00ec il decimo presidente del Veneto, nonch\u00e9 il pi\u00f9 votato tra i candidati presidente in Italia&lt;ref name=\"autogenerato1&lt;/ref\"&gt;name=autogenerato1&lt;/ref&gt;. L'insediamento ufficiale a Palazzo Balbi si \u00e8 tenuto il successivo 13 aprile.\nIn un'indagine di un istituto di ricerca relativa al secondo trimestre 2012, Zaia \u00e8 risultato essere, tra i presidenti di regione, quello con il gradimento maggiore, con un indice stimato oltre il 60%.Il 1\u00ba giugno 2015 Zaia venne ricandidato alla presidenza del Veneto per un secondo mandato, sostenuto da Lega Nord, Forza Italia, Fratelli d'Italia, \"Indipendenza Noi Veneto\" e \"Lista ZAIA\" e contro il suo ex compagno di partito Flavio Tosi (Fare!), Alessandra Moretti (Partito Democratico), Jacopo Berti (Movimento 5 Stelle), Laura Di Lucia Coletti (L'Altro Veneto. Ora Possiamo!) e Alessandro Morosin (Indipendenza Veneta). Alle elezioni venne riconfermato presidente con il 50,08% dei voti.\nCinque anni pi\u00f9 tardi verr\u00e0 ricandidato per la terza volta con il sostegno di Lega, Fratelli d'Italia, Forza Italia e le liste \"\"Zaia Presidente\" e \"Veneta Autonomia\"\" contro il candidato del centro-sinistra Arturo Lorenzoni, Enrico Cappelletti del Movimento 5 Stelle e altri. Alle elezioni verr\u00e0 riconfermato Presidente con il 76,8% dei voti (risultando cos\u00ec il presidente di regione eletto direttamente con la pi\u00f9 alta percentuale di voti nella storia d'Italia) e la sua lista personale prender\u00e0 il 44,6% staccando di gran lunga gli altri partiti della coalizione e gli avversari.\nProvvedimenti principali.\nSuccessivamente all'elezione di presidente della regione Veneto, Zaia si dichiar\u00f2 contrario all'utilizzo della pillola abortiva Ru486 e quindi alla sua distribuzione all'interno della regione. L'Agenzia italiana del farmaco ha precisato che le regioni non possono vietarne la distribuzione, che \u00e8 regolamentata dalla .\nConvinto sostenitore degli incentivi introdotti con i D.L. 201/2011 e 1/2012 (c.d. \"Piano casa\") invece avversati dalle Giunte di altre regioni, alla scadenza del Decreto ne propone una proroga per il Veneto con la Legge Regionale 32/2013, superando l'opposizione del Consiglio dei Ministri e un esame della Corte Costituzionale. La Legge, che esclude dai benefici gli edifici anche parzialmente abusivi o in zone di pregio ambientale e che prevede bonus a chi bonifica e/o riqualifica e crediti edilizi a chi demolisce e rinaturalizza, viene infine approvata il 29.11.2013. Inizialmente prevista con una scadenza al 31.12.2018, poi portata al 31.03.2019, diventa infine permanente con la Legge 14/2019.\nA seguito dell'alluvione del Veneto del 2010, Zaia ha modificato una legge regionale (L.R. n. 11/2004) che modifica le norme in materia di governo del territorio e consente la ristrutturazione di ruderi agricoli fino a 800 metri cubi. Contro la legge, considerata un esempio di cementificazione, si \u00e8 esposto in consiglio regionale il PD, mentre l'UDC non ha sostenuto gli emendamenti al progetto di legge. Contro la normativa si sono schierati anche il vicesindaco del PdL di Cortina d'Ampezzo, e l'associazione veneta dei costruttori edili (ANCE), che l'hanno giudicata una \"scelta sbagliata\".\nNel 2010, nel richiedere maggiori fondi al Governo per sostenere il Veneto dopo l'alluvione di quell'anno afferma che \u00e8 \u00abuna vergogna spendere 250 milioni di euro per i \"quattro sassi\" di Pompei.\u00bb, dichiarazione che scatener\u00e0 polemiche a livello nazionale e che porter\u00e0 il governatore veneto a ritrattare, successivamente, la sua stessa affermazione.\nIl 24 giugno 2019 il presidente Zaia, il presidente della Regione Lombardia Attilio Fontana e il sindaco di Milano Giuseppe Sala, vincono la gara per l'aggiudicazione delle Olimpiadi invernali 2026 e delle Paralimpiadi invernali 2026. I giochi saranno spalmati su quattro 'cluster' fra Lombardia, Veneto e le province di Trento e di Bolzano: Milano, Valtellina, Cortina e Val di Fiemme e la cerimonia di apertura si terr\u00e0 nello stadio milanese di San Siro.\nIl 7 luglio 2019, grazie alla candidatura regionale presentata nel 2009, il Comitato per il Patrimonio mondiale Unesco, ha proclamato le Colline del Prosecco di Conegliano e Valdobbiadene patrimonio dell\u2019Umanit\u00e0.\nDurante la pandemia di COVID-19, l'amministrazione di Zaia si discosta dalle indicazioni del Ministero della Sanit\u00e0 e dell'OMS, che punta a tamponare solo i casi sintomatici, effettuando in Veneto tamponi molto pi\u00f9 numerosi ed a tappeto per isolare gli asintomatici positivi coinvolgendo tutti i laboratori di microbiologia della rete ospedaliera regionale ed acquistando anche nuovo materiale per effettuare gli esami. Il Veneto \u00e8 inoltre la prima regione italiana ad avviare la fase di test sierologici.\nAutonomia del Veneto.\nIl referendum consultivo in Veneto del 2017 \u00e8 una consultazione referendaria regionale che si \u00e8 svolta in Veneto il 22 ottobre 2017. Il referendum \u00e8 stato deliberato dal consiglio regionale del Veneto per conoscere il parere degli elettori della regione circa l'attribuzione di ulteriori forme e condizioni particolari di autonomia al proprio ente territoriale. Per l'efficacia della consultazione era richiesta la partecipazione della maggioranza degli aventi diritto al voto.\nIn seguito al suo esito positivo, la giunta regionale del Veneto si \u00e8 riunita in seduta straordinaria per deliberare preliminarmente un disegno di legge da sottoporre al Consiglio regionale del Veneto avente come oggetto una proposta di legge statale da trasmettere al parlamento nazionale al fine di chiedere il trasferimento delle 23 competenze previste dallo Stato alla Regione; l'atto \u00e8 stato approvato dall'aula consiliare il 15 novembre 2017, unitamente a un ordine del giorno che conferisce al presidente Zaia un ampio mandato nell'ambito della trattativa con l'esecutivo statale. Il 28 febbraio 2018, al termine di tre mesi di negoziati, il presidente Luca Zaia (insieme ai presidenti Roberto Maroni e Stefano Bonaccini, suoi omologhi di Lombardia ed Emilia-Romagna) ha firmato col Sottosegretario di Stato Gianclaudio Bressa un accordo preliminare in merito all'intesa prevista dall'articolo 116, comma 3, della Costituzione."}
{"id": "2684129", "revid": "767487", "url": "https://it.wikipedia.org/wiki?curid=2684129", "title": "Holyanna", "text": "Holyanna \u00e8 un brano della rock band Toto, terzo singolo estratto dall'album Isolation del 1984.\nInformazioni.\nIl brano fu scritto da David Paich e Jeff Porcaro. La canzone ebbe molto successo, il singolo arriv\u00f2 settantunesimo nella Billboard Hot 100. Fra gli ospiti della registrazione del brano compare Tom Scott al sassofono. La canzone \u00e8 interamente cantata da David Paich ed ha un ritmo molto caratteristico degli anni ottanta.\nVideoclip.\nLa canzone \u00e8 soprattutto famosa per il videoclip che oltre che mostrare la band che suona il brano, mostra anche una ragazza che la sera all'insaputa dei genitori rimane fuori con amici e conoscenti fino all'alba, riesce sempre a tornare a casa in tempo per non farsi scoprire dalla madre, che per\u00f2 comincia a diventare sospettosa e una notte scopre che la figlia nel suo letto non c'\u00e8. La ragazza quando viene a sapere che la madre l'ha scoperta comincia a temere il peggio, ma negli ultimi minuti del video sembra addirittura infischiarsene e se ne va felice. Una delle tante stranezze del video \u00e8 che la ragazza protagonista gioca sempre a mettersi in posa e imitare le ragazze nelle varie pose sui cartelloni pubblicitari."}
{"id": "2684132", "revid": "446353", "url": "https://it.wikipedia.org/wiki?curid=2684132", "title": "HMS Exeter (68)", "text": "La HMS \"Exeter\", (Pennant number 68), quarta nave da guerra britannica a portare questo nome, \u00e8 stata un incrociatore pesante classe \"York\", della Royal Navy. Venne impostata il 1\u00ba agosto 1928 nei cantieri di Devonport, varata il 19 luglio 1929 ed entr\u00f2 in servizio il 27 luglio 1931. Dopo lo scoppio della seconda guerra mondiale combatt\u00e9 contro la \"corazzata tascabile\" \"Graf Spee\" nella battaglia del R\u00edo de la Plata, rimanendo gravemente danneggiata. Dopo lunghe riparazioni venne inviata nelle Indie Orientali dove venne affondata dai giapponesi nella primavera 1942.\nProgetto.\nLa \"Exeter\" venne ordinata due anni dopo la sorella e il progetto venne quindi modificato in base all'esperienza acquisita con la prima nave. La larghezza venne aumentata di 30 cm per rendere possibile una maggiore altezza delle sovrastrutture, le prese delle caldaie vennero poste a poppa delle sale caldaie, permettendo di rimuovere i fumaioli dal ponte evitando la necessit\u00e0 di fumaioli inclinati, come nella \"York\", per permettere l'espulsione dei gas di scarico. Gli alberi vennero quindi installati dritti e il fumaiolo di poppa allargato. Visto che la copertura delle torrette da 203\u00a0mm non era adeguata a sostenere una catapulta per gli aerei, ne vennero installate due a mezzanave, con la necessaria gru spostata leggermente a prua. Di conseguenza il ponte venne ribassato e progettato in maniera innovativa poi ripresa in classi successive.\nModifiche.\nNel 1932 vennero eseguiti dei lavori di modifica che comportarono l'installazione di una corazzatura a mezzanave fino all'altezza del ponte superiore per proteggere il ponte principale aperto fino al secondo fumaiolo. Infatti a differenza delle precedenti sottoclassi le navi tipo \"York\" non avevano i ponti a livello. Questa modifica aument\u00f2 gli spazi protetti per il lavoro e l'equipaggio. Nel 1935 vennero aggiunge le mitragliatrici Vickers multiple al posto dei cannoni da 2 libbre precedentemente installati. Subito dopo lo scoppio della guerra vennero sostituiti i cannoni singoli da 102\u00a0mm con altrettante installazioni binate Mark XVI pari calibro, mentre sul tetto delle torrette B e X vennero aggiunti due cannoni Oerlikon da 20\u00a0mm singoli. Il radar Type 286 per l'individuazione aerea richiese la sostituzione degli alberi con dei tripodi, avendo questo modello pionieristico bisogno di due installazioni (trasmissione e ricezione) sui due diversi alberi. Il radar Type 284 venne installato nella torre di controllo fuoco per fornire informazioni sulla distanza dei bersagli e la caduta dei proiettili.\nServizio.\nAl momento dell'entrata in servizio la \"Exeter\" venne assegnata al 2\u00ba Squadrone incrociatori della \"Atlantic Fleet\", dove rimase tra il 1931 ed il 1935. Venne quindi assegnata alle Indie occidentali britanniche dove rimase, tranne che per un temporaneo trasferimento nel Mediterraneo durante la crisi abissina tra il 1935 e il 1936, fino allo scoppio della seconda guerra mondiale. Allo scoppio del conflitto faceva parte insieme alla della Divisione sudamericana, denominata Forza G. Insieme con gli incrociatori classe Leander e intercett\u00f2 la \"corazzata tascabile\" tedesca \"Graf Spee\" impegnandola nella battaglia del R\u00edo de la Plata il 13 dicembre 1939 che si sarebbe conclusa con la fuga della nave tedesca nella rada di Montevideo dove si sarebbe successivamente autoaffondata. Durante il combattimento la \"Exeter\" si separ\u00f2 dalle altre due navi per dividere il fuoco della pi\u00f9 potente nave nemica. Venne quindi colpita da sette proiettili da 280\u00a0mm e diversi colpi caduti vicini allo scafo causarono gravi danni dovuti alle schegge. Sessantuno uomini dell'equipaggio rimasero uccisi e altri 23 feriti. Le tre torrette dei cannoni da 203\u00a0mm vennero rese inutilizzabili dai colpi nemici mentre la velocit\u00e0 venne ridotta a 18 nodi, costringendola a ritirarsi dalla battaglia e a dirigersi a Port Stanley, nelle Isole Falkland per le riparazioni d'emergenza. Il 15 febbraio 1940 torn\u00f2 quindi a Devonport senza essere scortata e sottoposta alle riparazioni definitive che durarono fino al marzo 1941.\nTornata in servizio venne assegnata alla scorta ai convogli atlantici. Nel mese di maggio venne quindi designata per il trasferimento nelle Indie Orientali, trovandosi in mare con il convoglio WS-8B durante l'uscita in mare della nave da battaglia tedesca \"Bismarck\".\nAl momento dell'ingresso in guerra dell'Impero giapponese nel dicembre seguente entr\u00f2 a far parte dell'ABDACOM, il Comando americano-britannico-olandese-australiano che aveva il compito di difendere le Indie orientali olandesi dall'invasione nipponica.\nIl 27 febbraio 1942 venne danneggiata nella battaglia del Mare di Giava, ricevendo un colpo da 203\u00a0mm in una sala caldaie. Venne quindi deciso il trasferimento a Surabaya per le riparazioni. Durante lo scontro il cacciatorpediniere venne affondato per coprire la ritirata dell'incrociatore. Due giorni dopo, mentre si trovava in navigazione verso lo stretto della Sonda venne intercettata dagli incrociatori pesanti giapponesi \"Nachi\", \"Haguro\", \"Myoko\" e \"Ashigara\" scortati dai cacciatorpediniere , \"Ikazuchi\", \"Inazuma\", \"Yamakaze\" e \"Kawakaze\" la mattina del 1\u00ba marzo. Il combattimento che ne segu\u00ec venne denominato seconda battaglia del Mare di Giava, ora pi\u00f9 appropriatamente detta \"Battaglia dell'isola di Bawean\". La \"Exeter\" venne gravemente danneggiata dal fuoco nemico, perdendo energia in tutta la nave a causa di un colpo nemico. Vennero quindi installate le cariche per l'autoaffondamento e la nave inizi\u00f2 quindi ad affondare, colpita anche da un siluro lanciato dal cacciatorpediniere \"Inazuma\". Il relitto si inabisso a mezzogiorno circa. I cacciatorpediniere di scorta, l' e l' vennero affondati, il secondo da un attacco aereo essendo riuscito a sfuggire al combattimento iniziale. Circa 800 marinai alleati vennero raccolti dai giapponesi e internati come prigionieri di guerra."}
{"id": "2684136", "revid": "309289", "url": "https://it.wikipedia.org/wiki?curid=2684136", "title": "\u010cuga", "text": "La \u010cuga () \u00e8 un fiume della Siberia orientale, affluente di sinistra dell'Aldan (bacino idrografico della Lena). Si trova in Russia, nella Sacha (Jacuzia).\nIl fiume ha origine dall'altopiano della \u010cuga (\u0427\u0443\u0433\u0438\u043d\u0441\u043a\u043e\u0435 \u043f\u043b\u043e\u0441\u043a\u043e\u0433\u043e\u0440\u044c\u0435) e\nscorre in direzione prevalentemente nord-orientale; sfocia nel fiume Aldan a 1\u00a0894\u00a0km dalla sua foce nella Lena. La lunghezza della \u010cuga \u00e8 di 236\u00a0km, l'area del suo bacino \u00e8 di 7\u00a0270\u00a0km\u00b2. "}
{"id": "2684137", "revid": "287204", "url": "https://it.wikipedia.org/wiki?curid=2684137", "title": "Cuga", "text": ""}
{"id": "2684138", "revid": "80339", "url": "https://it.wikipedia.org/wiki?curid=2684138", "title": "Chuga", "text": ""}
{"id": "2684141", "revid": "303985", "url": "https://it.wikipedia.org/wiki?curid=2684141", "title": "Jungjuele", "text": "Lo Jungjuele o Ungju\u0117le (; in lingua sacha: \u04ae\u043d\u0433\u04af\u04e9\u043b\u044d) \u00e8 un fiume della Siberia orientale, affluente di sinistra dell'Aldan (bacino idrografico della Lena). Si trova in Russia, nella Sacha (Jacuzia).\nIl fiume scorre in direzione prevalentemente sud-orientale; sfocia nel fiume Aldan a 1\u00a0211\u00a0km dalla sua foce nella Lena. La lunghezza dello Jungjuele \u00e8 di 239\u00a0km, l'area del suo bacino \u00e8 di 12\u00a0200\u00a0km\u00b2. "}
{"id": "2684146", "revid": "309289", "url": "https://it.wikipedia.org/wiki?curid=2684146", "title": "Buor-Jurjach (affluente del \u010condon)", "text": "Il Buor-Jurjach () \u00e8 un fiume della Siberia Orientale, affluente di sinistra del \u010condon. Scorre nell'Ust'-Janskij ulus della Sacha (Jacuzia), in Russia. \nLa sorgente del fiume si trova nella parte nord-est dei monti Kjundjuljun (\u041a\u044e\u043d\u0434\u044e\u043b\u044e\u043d), ai piedi del monte Krest (534\u00a0m) ad un'altitudine di oltre 198\u00a0m sul livello del mare. Scorre mediamente in direzione orientale e confluisce nel \u010condon a 354\u00a0km dalla foce. La lunghezza del fiume \u00e8 di 170\u00a0km, l'area del suo bacino \u00e8 di 1\u00a0040\u00a0km\u00b2. "}
{"id": "2684149", "revid": "1345938", "url": "https://it.wikipedia.org/wiki?curid=2684149", "title": "Eid Mubarak", "text": "Nell'Islam, l'espressione Eid Mubarak (; in persiano/urdu \u0639\u06cc\u062f \u0645\u064f\u0628\u0627\u0631\u06a9), comunemente \"buona festa\", \u00e8 un augurio usato per le festivit\u00e0 dell'Id al-adha e dell'Id al-fitr.\nIl primo giorno del mese di Shawwal, dopo l'interruzione del digiuno di Ramadan, si celebra l'Eid-ul-fitr: la festa per la fine del digiuno. Interamente dedicato ai festeggiamenti, l'Eid \u00e8 un giorno di gioia, in cui si rende grazie ad Allah per aver concluso il digiuno, e per la partecipazione ai doni e alle grazie da Lui promesse (a patto di aver rispettato con fede il suo comandamento). Dopo questa preghiera, i musulmani si augurano l'un l'altro \"Eid Mubarak\".\nQuesta formula augurale non \u00e8 in uso in Turchia, ove \u00e8 comune l'espressione \"Bayramin Mubarek olsun\" ('possano le tue festivit\u00e0 essere benedette').\nNel 2001 gli Stati Uniti dedicarono un francobollo all'Eid, poi ristampato negli anni seguenti."}
{"id": "2684151", "revid": "481666", "url": "https://it.wikipedia.org/wiki?curid=2684151", "title": "Anita Stewart", "text": "Era sorella di George Stewart e di Lucille Lee Stewart, anche loro attori.\nBiografia.\nInizi\u00f2 a recitare nel 1911, mentre ancora frequentava la Erasmus High School, con piccole parti e comparsate per la Vitagraph negli esterni girati a New York. La Stewart fu una delle prime attrici cinematografiche ad essere riconosciuta dal pubblico nel nascente mondo del cinema, ottenendo ben presto un grande successo sin dall'inizio della carriera. Tra le sue prime celebri interpretazioni si ricordano l'incredibile successo al botteghino di \"A Tale of Two Cities\" (1911), diretto da William J.Humphrey con un cast di stelle come Mabel Normand, Dorothy Kelly, Norma Talmadge e John Bunny, oltre a \"The Forgotten Latchkey\" e \"The White Feather\" del 1913. Negli anni dieci, sempre alla Vitagraph, fece sovente coppia fissa (sullo schermo) con l'attore Earle Williams che, all'epoca, era la star maschile della compagnia di New York.\nNel 1917, Anita Stewart spos\u00f2 l'attore Rudolph Cameron, diventando cognata del regista ed attore Ralph Ince, che inizi\u00f2 ad assegnare alla giovane attrice ruoli sempre pi\u00f9 importanti nei suoi film per la Vitagraph. Per tutti gli anni dieci e venti, Anita Stewart fu una delle attrici pi\u00f9 popolari del cinema muto, spesso lavorando in coppia con il marito e interpretando ruoli romantici. Lavor\u00f2 inoltre insieme a leggende dello schermo come Mae Busch, Barbara La Marr e Walt Whitman.\nLa Stewart lasci\u00f2 il suo ben remunerato lavoro alla Vitagraph nel 1918, per accettare un contratto con l'emergente produttore Louis B. Mayer in base al quale avrebbe diretto una propria compagnia di produzione basata ai Mayer Studios di Los Angeles. La leggenda dice che la Stewart si stesse riprendendo da una malattia in un ospedale losangelino quando Mayer la convinse a lasciare la Vitagraph offrendole una somma mai rivelata ma davvero consistente. Tra il 1918 e il 1919 la Stewart produsse sette film di discreto successo, tutti interpretati da lei stessa. Per tutti gli anni venti continu\u00f2 ad avere ruoli da protagonista. Dopo il divorzio da Cameron, avvenuto nel 1928, l'anno seguente spos\u00f2 George Peabody Converse.\nCome molti altri suoi colleghi dell'epoca del muto la Stewart incontr\u00f2 grosse difficolt\u00e0 ad affrontare il passaggio al cinema sonoro. Dopo aver interpretato un solo cortometraggio musicale \"The Hollywood Handicap\" (1932), decise di ritirarsi dalle scene.\nMor\u00ec il 4 maggio 1961 a causa di un infarto a Beverly Hills, in California."}
{"id": "2684153", "revid": "1543377", "url": "https://it.wikipedia.org/wiki?curid=2684153", "title": "Sanga-Jurjach", "text": "Il Sanga-Jurjach (anche \"San-Jurjach\") \u00e8 un fiume della Russia siberiana settentrionale (Repubblica Autonoma della Jacuzia), tributario del mare di Laptev.\nNasce dalle \"alture Urjung-Chastach\" e scorre nel grande bassopiano della Jana e dell'Indigirka, in una regione piatta e soggetta, durante l'estate, ad estesissimi impaludamenti, punteggiata da piccoli laghi (circa 1.000 nel bacino del fiume); sfocia nel mare di Laptev. Il principale affluente \u00e8 la \"\u010cachma\" (56\u00a0km), proveniente dalla sinistra idrografica.\nCome tutti i fiumi della zona, \u00e8 ghiacciato in media dai primi di ottobre ai primi di giugno."}
{"id": "2684154", "revid": "80339", "url": "https://it.wikipedia.org/wiki?curid=2684154", "title": "Sanga-Yuryakh", "text": ""}
{"id": "2684155", "revid": "287204", "url": "https://it.wikipedia.org/wiki?curid=2684155", "title": "Manliff Barrington", "text": "Carriera.\nHa vinto una classe del primo gran premio della storia del motomondiale, il Tourist Trophy 1949 nella classe 250.\n\u00c8 stata questa l'unica vittoria nel campionato mondiale in carriera.\nLa sua carriera nel motociclismo era peraltro iniziata prima della seconda guerra mondiale e la prima partecipazione registrata al Tourist Trophy risale all'edizione del 1935 con un 11\u00ba posto finale e la prima vittoria all'edizione del 1947.\nLa sua carriera sportiva ha avuto termine a causa di un incidente occorso, sempre nella competizione che si svolge sull'Isola di Man, nel 1952 ed \u00e8 scomparso all'et\u00e0 di 87 anni l'11 maggio 1999."}
{"id": "2684156", "revid": "80339", "url": "https://it.wikipedia.org/wiki?curid=2684156", "title": "Sanga-Jurjah", "text": ""}
{"id": "2684157", "revid": "80339", "url": "https://it.wikipedia.org/wiki?curid=2684157", "title": "San-Jurjach", "text": ""}
{"id": "2684158", "revid": "80339", "url": "https://it.wikipedia.org/wiki?curid=2684158", "title": "San-Yuryakh", "text": ""}
{"id": "2684160", "revid": "767487", "url": "https://it.wikipedia.org/wiki?curid=2684160", "title": "Scott Ross", "text": "Con la sua particolare tecnica interpretativa ed esecutiva, si dedic\u00f2 prevalentemente alla musica di Bach, H\u00e4ndel, Frescobaldi. Le sue numerose incisioni comprendono la prima edizione integrale delle 555 sonate per clavicembalo di Domenico Scarlatti.\nBiografia.\nScott Ross visse a Pittsburgh, in Pennsylvania, fino all'et\u00e0 di 13 anni; mostrando fin da giovanissimo interesse per la musica, inizi\u00f2 lo studio del pianoforte e dell'organo, pur affrontando grandi difficolt\u00e0, prima per la morte del padre, poi per problemi di salute causati da una grave scoliosi.\nDal 1964 si trasfer\u00ec con la madre (morta poi suicida nel 1970) in Francia, dove intraprese lo studio del clavicembalo al Conservatorio di Nizza, e in seguito al Conservatorio Nazionale Superiore di Parigi.\nNel 1971 vinse il prestigioso Concorso internazionale di clavicembalo di Bruges. Nello stesso anno, incise il suo primo album, \"Monsieur Bach\", cui seguirono nel 1975 la registrazione integrale delle \"Pi\u00e8ces de Clavecin\" di Jean-Philippe Rameau, per le quali ottenne il Grand Prix du Disque nel 1976. Nel frattempo, inizi\u00f2 la carriera di insegnante presso la Scuola di Musica dell'Universit\u00e9 Laval del Qu\u00e9bec.\nNel 1981 inizi\u00f2 la registrazione delle \"Pi\u00e8ces de clavecin\" di Fran\u00e7ois Couperin, dedicandosi nel contempo allo studio e all'esecuzione concertistica della musica di vari compositori, da Johann Sebastian Bach a Girolamo Frescobaldi, da Georg Friedrich H\u00e4ndel a Jean-Henri d'Anglebert e Antonio Soler.\nTornato in Francia nel 1984, mentre si manifestavano i primi sintomi della malattia che lo avrebbe condotto alla morte, intraprese il gravoso progetto di registrare le 555 sonate di Domenico Scarlatti; lavoro in cui si impegn\u00f2 per 15 mesi, eseguendo anche 2 sonate al giorno, incidendo alla fine 34 CD.\nNel 1988 i problemi fisici causati dall'aids si acuirono, e Ross si fece ricoverare all'Ospedale Lapeyronie di Montpellier. Trascorse alterni periodi tra l'ospedale e la sua casa di Assas, dove mor\u00ec all'et\u00e0 di 38 anni."}
{"id": "2684163", "revid": "1305772", "url": "https://it.wikipedia.org/wiki?curid=2684163", "title": "Sjurjuktjach", "text": "Sjurjuktjach \u00e8 un toponimo che pu\u00f2 riferirsi a due fiumi della Repubblica della Jacuzia, in Russia:"}
{"id": "2684166", "revid": "287204", "url": "https://it.wikipedia.org/wiki?curid=2684166", "title": "David Ray Griffin", "text": "Insieme a John B. Cobb, Jr., ha fondato il Centro per gli Studi di processo nel 1973, un centro di ricerca di Claremont School of Theology, che mira a promuovere il bene comune attraverso l'approccio relazionale trovato nel processo di pensiero.\nPi\u00f9 di recente, Griffin ha pubblicato una serie di libri sul tema degli attentati dell'11 settembre, suggerendo che vi fosse una cospirazione con alcuni elementi del governo degli Stati Uniti."}
{"id": "2684167", "revid": "309289", "url": "https://it.wikipedia.org/wiki?curid=2684167", "title": "Muksunuocha", "text": "La Muksunuocha o Maksunuocha () \u00e8 un fiume della Siberia Orientale che scorre nell'Ust'-Janskij ulus della Sacha (Jacuzia), in Russia.\nIl fiume nasce in zona ricca di laghi. Dalla sorgente scorre verso est, poi gira a nord e quindi a nord-ovest. Sfocia nella baia del Selljach a nord del villaggio di Jukagir, formando un delta. La lunghezza del Muksunuocha \u00e8 di 267\u00a0km, l'area del suo bacino \u00e8 di 3\u00a0660\u00a0km\u00b2. \nIl bacino fluviale fa parte dell'area ornitologica \u00abBacino Sanga-Jurjach\u00bb, ed \u00e8 il territorio della muta dell'oca dalla fronte bianca e dell'oca granaiola della taiga."}
{"id": "2684169", "revid": "80339", "url": "https://it.wikipedia.org/wiki?curid=2684169", "title": "Muksunuoha", "text": ""}
{"id": "2684170", "revid": "80339", "url": "https://it.wikipedia.org/wiki?curid=2684170", "title": "Muksunuokha", "text": ""}
{"id": "2684173", "revid": "118031", "url": "https://it.wikipedia.org/wiki?curid=2684173", "title": "La ragazza della Vitagraph", "text": ""}
{"id": "2684174", "revid": "118031", "url": "https://it.wikipedia.org/wiki?curid=2684174", "title": "Ragazza della Vitagraph", "text": ""}
{"id": "2684176", "revid": "309289", "url": "https://it.wikipedia.org/wiki?curid=2684176", "title": "Tjungkjan", "text": "Il Tjungkjan () \u00e8 un fiume della Siberia Orientale, affluente di destra del Tjung (bacino idrografico della Lena) che scorre nella Sacha (Jacuzia).\nIl fiume scorre in direzione orientale e sfocia nel Tjung a una distanza di 711 chilometri dalla sua foce. La sua lunghezza \u00e8 di 174\u00a0km, l'area del bacino \u00e8 di 3\u00a0880\u00a0km\u00b2. "}
{"id": "2684177", "revid": "486946", "url": "https://it.wikipedia.org/wiki?curid=2684177", "title": "Tyunkyan", "text": ""}
{"id": "2684179", "revid": "1798099", "url": "https://it.wikipedia.org/wiki?curid=2684179", "title": "Treccani", "text": ""}
{"id": "2684180", "revid": "309289", "url": "https://it.wikipedia.org/wiki?curid=2684180", "title": "D\u017eippa", "text": "La D\u017eippa, D'yyppa o Dippa () \u00e8 un fiume della Siberia Orientale, affluente di sinistra del Tjung (bacino idrografico della Lena) che scorre nella Sacha (Jacuzia).\nIl fiume proviene da una zona paludosa ricca di laghi e scorre in direzione meridionale nel bassopiano della Jacuzia centrale, sfocia nel Tjung a una distanza di 83 chilometri dalla sua foce. La sua lunghezza \u00e8 di 243\u00a0km, l'area del bacino \u00e8 di 5\u00a0860\u00a0km\u00b2. Il suo affluente maggiore, da sinistra, \u00e8 la Djangcha (lunga 113\u00a0km)."}
{"id": "2684181", "revid": "287204", "url": "https://it.wikipedia.org/wiki?curid=2684181", "title": "Dzippa", "text": ""}
{"id": "2684182", "revid": "80339", "url": "https://it.wikipedia.org/wiki?curid=2684182", "title": "Dzhippa", "text": ""}
{"id": "2684186", "revid": "309289", "url": "https://it.wikipedia.org/wiki?curid=2684186", "title": "Arga-Tjung", "text": "L'Arga-Tjung (; in lingua sacha: \u0410\u0440\u0495\u0430\u0430 \u0422\u04af\u04a5) \u00e8 un fiume della Siberia Orientale, affluente di sinistra del Tjung (bacino idrografico della Lena). Scorre nell'Olen\u00ebkskij ulus della Sacha (Jacuzia).\nIl fiume ha origine nella parte nord-orientale dell'altopiano della Siberia centrale tra le sorgenti del Tjung e dell'Ulach-Muna. Scorre in direzione sud-est attraverso la taiga di larici. La valle del fiume \u00e8 in parte paludosa. Sfocia nel Tjung a una distanza di 849 chilometri dalla sua foce. La sua lunghezza \u00e8 di 193\u00a0km, l'area del bacino \u00e8 di 3\u00a0220\u00a0km\u00b2. "}
{"id": "2684187", "revid": "80339", "url": "https://it.wikipedia.org/wiki?curid=2684187", "title": "Arga-Tyung", "text": ""}
{"id": "2684190", "revid": "767487", "url": "https://it.wikipedia.org/wiki?curid=2684190", "title": "La mia canzone al vento", "text": "La mia canzone al vento \u00e8 un film del 1939 diretto da Guido Brignone."}
{"id": "2684191", "revid": "309289", "url": "https://it.wikipedia.org/wiki?curid=2684191", "title": "D\u017eagaryn", "text": "Lo D\u017eagaryn () \u00e8 un fiume della Siberia Orientale, tributario del Mare di Laptev. Scorre nell'Ust'-Janskij ulus e nel Bulunskij ulus della Sacha (Jacuzia), in Russia.\nIl fiume ha la sua sorgente in una zona della tundra a nord del fiume Uljugen (un affluente dell'Arga-Jurjach). La lunghezza dello D\u017eagaryn \u00e8 di 183\u00a0km, l'area del suo bacino \u00e8 di 1\u00a0730\u00a0km\u00b2. Sfocia nella baia Sytygan-Tala, un'insenatura all'interno del golfo di Buor-Chaja, che si affaccia nel mare di Laptev."}
{"id": "2684192", "revid": "287204", "url": "https://it.wikipedia.org/wiki?curid=2684192", "title": "Dzagaryn", "text": ""}
{"id": "2684193", "revid": "80339", "url": "https://it.wikipedia.org/wiki?curid=2684193", "title": "Dzhagaryn", "text": ""}
{"id": "2684196", "revid": "1666804", "url": "https://it.wikipedia.org/wiki?curid=2684196", "title": "Gens Lucretia", "text": "I Lucretii furono in origine una \"gens\" romana patrizia di antiche origini etrusche, i cui membri ebbero incarichi nelle magistrature agli inizi della Repubblica romana, nel V secolo a.C. e nel IV secolo a.C. Ebbero come \"cognomen\" \"Tricipitinus\" (o \"Triciptinus\") \"Flavus\". Pi\u00f9 tardi si conoscono anche membri plebei della famiglia, i cui \"cognomen\" furono \"Gallo\", \"Ofella\" e \"Vespillone\". \nAlcuni membri della \"gens Lucretia\":"}
{"id": "2684197", "revid": "599013", "url": "https://it.wikipedia.org/wiki?curid=2684197", "title": "Shai Maymon", "text": ""}
{"id": "2684200", "revid": "80339", "url": "https://it.wikipedia.org/wiki?curid=2684200", "title": "Kamenka (affluente dell'Angara)", "text": "La Kamenka () \u00e8 un fiume della Siberia Orientale, affluente di destra dell'Angara. Scorre nel Territorio di Krasnojarsk, in Russia.\nIl fiume scorre in direzione prevalentemente meridionale e sfocia nell'Angara a 208\u00a0km dalla sua foce, presso il villaggio di Kamenka. Il fiume ha una lunghezza di 313\u00a0km; l'area del suo bacino \u00e8 di 11\u00a0400\u00a0km\u00b2. "}
{"id": "2684201", "revid": "101292309", "url": "https://it.wikipedia.org/wiki?curid=2684201", "title": "Max Janlet", "text": ""}
{"id": "2684203", "revid": "287204", "url": "https://it.wikipedia.org/wiki?curid=2684203", "title": "Artie Bell", "text": "Carriera.\nLa sua attivit\u00e0 agonistica inizi\u00f2 nel 1938 e tra i primi risultati di prestigio conquist\u00f2 un secondo posto alla North West 200.\nDopo l'interruzione delle competizioni dovuta alla seconda guerra mondiale, riprese l'attivit\u00e0 al suo termine e conquist\u00f2 la vittoria al Gran Premio motociclistico dell'Ulster nel 1947, prima dell'avvento del motomondiale.\nConosciuto soprattutto per le sue partecipazioni alle gare del Tourist Trophy dove colse un terzo posto nell'edizione del 1949 con cui si inaugurava il primo motomondiale della storia e dove, l'anno successivo colse anche il suo unico successo valido per una gara del campionato del mondo, nella Classe 350.\nDurante tutta la sua carriera nel campionato mondiale rest\u00f2 fedele alla Norton, in entrambe le classi a cui ha preso parte.\nLa sua carriera agonistica ebbe termine durante la gara della Classe 500 del GP del Belgio a causa di un gravissimo incidente occorso."}
{"id": "2684206", "revid": "309289", "url": "https://it.wikipedia.org/wiki?curid=2684206", "title": "Kamelik", "text": "Il Kamelik () \u00e8 un fiume della Russia europea sudorientale (oblast' di Saratov), affluente di sinistra del Bol'\u0161oj Irgiz (bacino idrografico del Volga).\nIl corso del fiume descrive un ampio arco dirigendosi a sud, ovest e nord-ovest. Sfocia nel Bol'\u0161oj Irgiz a 406\u00a0km dalla foce. Il fiume ha una lunghezza di 222\u00a0km, l'area del suo bacino \u00e8 di 9\u00a0070\u00a0km\u00b2."}
{"id": "2684207", "revid": "1543377", "url": "https://it.wikipedia.org/wiki?curid=2684207", "title": "Huandoy", "text": "Lo Huandoy \u00e8, per altezza, il secondo massiccio della Cordillera Blanca dopo lo Huascar\u00e1n. \u00c8 situato in Per\u00f9, nel dipartimento di Ancash. \nDescrizione.\n\u00c8 una montagna che culmina in quattro picchi distinti, tutti oltre i 6.000\u00a0m:\nI picchi emergono da un vasto plateau ghiacciato a quota 5.800\u00a0m, il cui accesso presenta sostenute difficolt\u00e0 alpinistiche.\nIl nome originario della montagna era \"Tullparaju\", e deriverebbe dalle parole quechua \"tullpa\" (forno in pietra) e \"raju\" (ghiaccio). Il significato era quindi \"montagna di ghiaccio a forma di forno\".\nAlpinismo.\nLa prima salita al picco pi\u00f9 alto, il Huandoy Nord, \u00e8 stata effettuata il 12 settembre 1932 dai tedeschi Erwin Schneider ed Erwin Hein: saliti al plateau glaciale dalla faccia orientale della montagna ne hanno poi preso lo scivolo meridionale della cima pi\u00f9 alta per raggiungere la vetta. Il Huandoy Ovest \u00e8 stato raggiunto il 28 luglio 1954 da Leigh Natus Ortenburger; il Huandoy Sud ha visto la prima ascensione il 15 luglio 1955 per merito di A. Koch e H. Schmidt. Ad arrivare per primi sul picco orientale sono state, il giorno 1\u00ba agosto 1952 due distinte cordate attraverso due vie diverse, una sulla parete nord da parte di Will Siri e Allen Steck e l'altra sulla cresta nord con Peter Hoessly e Fletcher Hoyt."}
{"id": "2684209", "revid": "332094", "url": "https://it.wikipedia.org/wiki?curid=2684209", "title": "XB-36H", "text": ""}
{"id": "2684211", "revid": "991694", "url": "https://it.wikipedia.org/wiki?curid=2684211", "title": "Classifica di presenze degli allenatori in Serie A", "text": ""}
{"id": "2684213", "revid": "767487", "url": "https://it.wikipedia.org/wiki?curid=2684213", "title": "Carlo Tresoldi", "text": "Biografia.\n\u00c8 morto all'et\u00e0 di 42 anni a causa di un tumore.\nCarriera.\nCresciuto nelle giovanili del Milan, Tresoldi \u00e8 stato aggregato alla prima squadra nel 1971. Ha esordito in partite ufficiali il 1\u00ba luglio 1972 contro la Juventus nell'ultima giornata del secondo turno della Coppa Italia 1971-1972, trofeo poi vinto dai rossoneri.\nNella seconda stagione al Milan ha esordito anche in Coppa delle Coppe il 6 settembre 1972 contro i Red Boys Differdange e in Serie A il 24 settembre 1972 contro il Palermo. Durante la stagione non ha disputato altre partite, complici anche un infortunio al menisco e una pubalgia.\nNella stagione successiva ha giocato maggiormente totalizzando 11 presenze in campionato, 3 in Coppa Italia e 4 in Coppa delle Coppe, tra cui la finale persa contro il Magdeburgo, realizzando un gol in campionato contro il Genoa, e uno nei quarti di finale di Coppa delle Coppe contro il .\nNel 1974 si \u00e8 trasferito al nella trattativa che ha portato Calloni in rossonero. A Varese ha disputato una stagione da titolare in Serie A con 20 presenze e 3 reti, conclusa con la retrocessione in Serie B. Dopo un altro triennio tra i cadetti con la maglia biancorossa, nel 1978 ha firmato per il Legnano in Serie C2 e l'anno seguente per il , sempre in C2. Nel 1980 \u00e8 tornato al Varese, risalito in B dopo un anno in Serie C1, dove \u00e8 rimasto per un biennio.\nIn carriera ha totalizzato complessivamente 32 presenze e 4 reti in Serie A, e 38 presenze e 5 reti in Serie B."}
{"id": "2684217", "revid": "304380", "url": "https://it.wikipedia.org/wiki?curid=2684217", "title": "Oasi naturale", "text": ""}
{"id": "2684218", "revid": "41827", "url": "https://it.wikipedia.org/wiki?curid=2684218", "title": "Analisi del periodo", "text": ""}
{"id": "2684224", "revid": "339392", "url": "https://it.wikipedia.org/wiki?curid=2684224", "title": "Casino-C'est votre Equipe", "text": ""}
{"id": "2684227", "revid": "339392", "url": "https://it.wikipedia.org/wiki?curid=2684227", "title": "Casino-Ag2r", "text": ""}
{"id": "2684231", "revid": "486946", "url": "https://it.wikipedia.org/wiki?curid=2684231", "title": "Lotto-Mobistar-Isoglass", "text": ""}
{"id": "2684240", "revid": "767487", "url": "https://it.wikipedia.org/wiki?curid=2684240", "title": "Dennis Frederiksen", "text": "Biografia.\nGli inizi.\nFergie come si pu\u00f2 intuire dal cognome ha origini danesi, la sua famiglia infatti si trasfer\u00ec in America gi\u00e0 cento anni prima. Cominci\u00f2 a cantare gi\u00e0 da piccolo e a 13 anni si esibiva in locali e pub, ma decise di intraprendere l'attivit\u00e0 di cantante solo all'et\u00e0 di 15 anni. Nel 1975 Fergie and\u00f2 a Chicago, dove conobbe Tommy Shaw. I due divennero subito amici e Tommy chiese a Fergie di formare un gruppo con lui, da questa idea nacquero i Trillion.\nCon questo gruppo (formato da Fergie, Tommy e Patrick Leonard) Fergie incise il primo album della band, pubblicato nel 1978. Dopo il disco Fergie lasci\u00f2 la band per pensare ad un proprio progetto solista sotto lo pseudonimo di \"David London\", con tale nome realizz\u00f2 due brani dalla colonna sonora del film \"Don't Stop The Music\" intitolate \"Samantha\" e \"Sound Of The City\", e un album solista dallo stesso nome pubblicato nel 1981.\nNel 1983 entr\u00f2 nei Le Roux. Con questa band incise l'album \"So Fired Up\". Durante questo periodo collabor\u00f2 anche con alcuni artisti, come \"background vocals\" collaborando su alcuni album rimasti pilastri del genere AOR, tra cui \"Eye of the Tiger\" dei Survivor, e \"Whips, Troubleshooter, and Should've Known Better\" degli Angel. Nel 1984 realizz\u00f2 insieme a Pat Torpey, Tim Pierce, Scott Sheets, John Purdell e Ricky Phillips l'album \"Session\", che sar\u00e0 l'unico album di questa formazione che per l'occasione verr\u00e0 chiamata Abandon Shame.\nI Toto e la svolta.\nNel 1984, Ricky Phillips, mand\u00f2 una videocassetta del cantante Fergie al batterista Jeff Porcaro, che in quel periodo era in cerca di un cantante che potesse sostituire il licenziato Bobby Kimball. Jeff rimase colpito da Fergie e decise di reclutarlo nella sua band, i Toto. Con Frederiksen come cantante nacque il quinto album della band \"Isolation\", che divent\u00f2 disco d'oro in America. Fergie partecip\u00f2 anche al grande tour per promuovere l'album.\nCon una registrazione della band live in Giappone venne realizzato l'album \"Live at Castle Hall, Osaka, Japan\". Nonostante il buon successo ottenuto i Toto decisero di sostituirlo a causa dei suoi problemi riscontrati in studio di registrazione. Al suo posto nella band subentr\u00f2 il cantante Joseph Williams. Prima di lasciare i Toto Fergie registr\u00f2 le parti di voce secondaria del brano \"Could This Be Love\" che sar\u00e0 poi inserito nel successivo album dei Toto \"Fahrenheit\". Nonostante ci\u00f2 i rapporti fra Fergie e i Toto rimasero molto buoni, tanto che occasionalmente torn\u00f2 a collaborare con il gruppo in sede live.\nDopo i Toto.\nDopo aver lasciato i Toto, nel 1988, lavor\u00f2 come \"background vocals\" per una band: i Karo. Con loro incise l'album \"Heavy Birthday\". Nel 1993 partecip\u00f2 ad un tour con la sua vecchia band, i Le Roux, da una delle registrazioni del tour fu pubblicato l'album della band \"AOR Live\". Nel 1994, decise di formare un progetto con il bassista e amico Rickie Phillips, chiamando il progetto Frederiksen/Phillips, con cui incise l'omonimo album. Nel 1997, lavor\u00f2 come background vocals nell'album dell'ex membro dei Toto Joseph Williams \"3\".\nNel 1999 Fergie realizz\u00f2 il suo secondo album solista, stavolta a nome Fergie Frederiksen, che intitol\u00f2 \"Equilibrium\", nell'album compare ancora una volta Rickie Phillips come bassista e arrangiatore. Nel 2000 form\u00f2 con alcuni musicisti abbastanza noti una band col nome di The World Classic Rockers, con cui incise l'omonimo album, della band facevano parte Nick St. Nicholas (Steppenwolf), Michael Monarch (Steppenwolf), Alex Ligertwood (Santana), Randall Hall (Lynyrd Skynyrd), Aynsley Dunbar (Journey) Dave Coyle e Steve Stewart. Nel 2001 form\u00f2 i Radio Active, con cui ha pubblicato tre album: nel 2001 \"Ceremony of Innocence\", nel 2003 \"Yeah\" e nel 2005 \"Taken\".\nNel 2003 form\u00f2 la band Mecca con Joe Vana e David Hungate, quest'ultimo primo bassista e membro fondatore dei Toto. Con i Mecca Fergie realizzer\u00e0 solo l'album d'esordio della band. Nel 2004 form\u00f2 gli AOR con cui incise due album: \"Nothing but the Best\" e \"Journey to L.A.\". Nel 2005 form\u00f2 un nuovo gruppo, i Nothern Light con cui incise solo l'omonimo album. Nel 2007 realizz\u00f2 assieme ad un suo compagno di band dei Radio Active (Tommy Denander) il progetto Frederiksen/Denander, da cui nacque l'omonimo album.\nNel 2009 partecip\u00f2 in veste di special guest nel disco \"No Man's Land\" dei Myland con i quali incise in duetto con il singer originale della band Guido Priori, la canzone \"When the Love Is Gone\" presente solo nella versione giapponese dell'album.\nNel giugno 2010, \u00e8 stata data la notizia che Fergie Fredriksen \u00e8 affetto da un cancro incurabile. All'inizio dell'ottobre 2011, Fergie d\u00e0 la notizia di aver finito di registrare il suo nuovo e finora terzo album solista, \"Happiness is the Road\", l'album \u00e8 uscito il 14 ottobre in Europa e il 18 ottobre negli Stati Uniti.\nNel 2013 partecipa come voce solista nel brano \"Can't Go On\", dell'album \"Do Ut Des\" degli UT New Trolls.\nMuore per cancro nel gennaio 2014."}
{"id": "2684242", "revid": "203463", "url": "https://it.wikipedia.org/wiki?curid=2684242", "title": "Spettrografo HARPS", "text": ""}
{"id": "2684245", "revid": "24989", "url": "https://it.wikipedia.org/wiki?curid=2684245", "title": "Palazzo di Cristallo", "text": ""}
{"id": "2684249", "revid": "767487", "url": "https://it.wikipedia.org/wiki?curid=2684249", "title": "Bertrand de Comps", "text": "Biografia.\nLa prima menzione storico-documentaria riconducibile alla persona di Bertrand de Comps risale al febbraio del 1216 quando egli viene citato come semplice confratello residente in Terrasanta, ma dotato di buono spirito a tal punto che l'anno successivo egli viene indicato come Priore di Saint Giles.\nIl 20 settembre 1236 venne prescelto per ricoprire la carica di Gran Maestro ed il suo fu un periodo di reggenza breve ma tranquillo, scandito da una tregua firmata con gli infedeli nel 1237 che consent\u00ec all'ordine di prosperare anche in Terrasanta. Qui, infatti, gli Ospitalieri ottennero la fortezza di Noye (precedentemente dei cavalieri teutonici).\nMor\u00ec in Terrasanta nel 1240."}
{"id": "2684250", "revid": "124666354", "url": "https://it.wikipedia.org/wiki?curid=2684250", "title": "Successione necessaria", "text": "La successione necessaria \u00e8 quell'istituto del diritto delle successioni che garantisce la titolarit\u00e0 di determinate quote del patrimonio del defunto (o \"de cuius\") ai soggetti aventi rapporti di parentela particolarmente \"stretti\" (stretti congiunti).\nSuccessione legittima e successione necessaria.\nMentre le regole sulla successione legittima si applicano solo nel caso di morte senza lasciare testamento, le regole sulla successione necessaria si applicano anche in presenza di testamento. La violazione di tali regole pu\u00f2 giustificare l'azione degli \"eredi necessari\", verso gli altri eredi e legatari testamentari.\nSuccessione necessaria e diseredazione degli eredi.\nLa \"clausola di diseredazione\" \u00e8 un'apposita clausola testamentaria che, se inserita nel testamento, esclude la chiamata all'eredit\u00e0 dei soggetti (tra quelli ovviamente non citati nel testamento) che sarebbero chiamati legittimi e potrebbero partecipare alla ripartizione dei beni. Tale clausola \u00e8 nulla se lesiva di quote di successione necessaria (cosiddette \"legittime\").\nPertanto, la clausola di diseredazione ha effetto solo per le entit\u00e0 patrimoniali eccedenti la legittima, ma non pu\u00f2 ledere la quota legittima stessa.\nEredi legittimari.\nIl termine corretto per indicare gli \"eredi necessari\" \u00e8 \"legittimari\". Gli eredi legittimari sono quelli indicati all'art. 536 c.c.: il coniuge, i figli (sia quelli nati nel matrimonio sia quelli nati fuori dal matrimonio, e gli adottivi), gli ascendenti.\nLa legge individua inoltre le quote per le quali tali soggetti sono necessariamente eredi:\nIl calcolo della legittima.\nPer poter conoscere l'ammontare delle quote legittime, bisogner\u00e0 conoscere qual \u00e8 l'entit\u00e0 patrimoniale a partire dalla quale bisogna effettuare il calcolo.\nPer calcolare tale somma bisogna tener conto dei seguenti elementi:\nLa suddetta somma viene chiamata riunione fittizia.\nI legati in sostituzione di legittima.\nPu\u00f2 poi accadere che il \"de cuius\" lasci, prevedendola in una apposita clausola testamentaria, un legato \"in sostituzione della legittima\". In tal caso l'erede legittimario pu\u00f2:\nL'erede nel compiere questa scelta \u00e8 chiamato a effettuare una valutazione comparativa tra il legato e la quota legittima a lui spettante: valutare cio\u00e8 se sia maggiore la convenienza ad accettare il legato o a chiedere la legittima. Chiaramente, per\u00f2, non \u00e8 costretto a scegliere ci\u00f2 che gli porti pi\u00f9 ricchezza.\nLe donazioni e i legati in conto di legittima.\nSe il \"de cuius\" mentre era in vita, ha fatto delle donazioni al futuro erede legittimario, o ha disposto legati in favore di eredi legittimari, si terr\u00e0 conto di tali donazioni o legati nel calcolo delle quote legittime, come anticipazioni delle quote legittime stesse. Tale calcolo prende il nome di \"imputazione ex se\".\nLesione della legittima.\nPu\u00f2 tuttavia capitare che il \"de cuius\" abbia disposto del suo patrimonio andando a lederne quella porzione riservata ai legittimari. In tal caso la disposizione testamentaria non \u00e8 automaticamente nulla per il solo fatto che ha leso la cosiddetta \"quota indisponibile\" dell'asse ereditario.\nI legittimari potranno agire in giudizio per vedersi riconosciuto il diritto leso. L'azione che d\u00e0 ai legittimari questa possibilit\u00e0 \u00e8 la cosiddetta \"azione di riduzione\".\nIn particolare essi possono aggredire:\nPer prima cosa si riducono le disposizioni testamentarie (eredit\u00e0 e legati) \"nella misura eccedente la quota legittima e proporzionalmente tra loro\" (artt. 554,558 c.c.)\nSe la riduzione delle disposizioni testamentarie non basta a integrare le quote legittime lese, gli eredi possono agire sulle donazioni fatte in vita dal \"de cuius\" partendo dalla pi\u00f9 recente e arrivando alla pi\u00f9 risalente, fino all'integrazione della quota legittima (art. 555 c.c.).\nPer prevenire le conseguenze che possono derivare da quest'ultima disposizione, e soprattutto per tutelare la posizione dei terzi acquirenti dei beni precedentemente donati, l'art. 563 c.c. dispone che se l'azione \u00e8 esercitata nei confronti di un donatario che ha nel frattempo alienato il bene donato, l'azione va in prima battuta esercitata nei confronti di questo, che dovr\u00e0 versare la somma corrispondente al valore del bene. Se tale azione risulta infruttuosa, il legatario potr\u00e0 aggredire il bene presso il terzo acquirente: tale azione non sar\u00e0 pi\u00f9 possibile una volta trascorsi venti anni dalla donazione."}
{"id": "2684258", "revid": "408657", "url": "https://it.wikipedia.org/wiki?curid=2684258", "title": "Pensiero greco", "text": ""}
{"id": "2684259", "revid": "543975", "url": "https://it.wikipedia.org/wiki?curid=2684259", "title": "Passioni", "text": ""}
{"id": "2684262", "revid": "124123", "url": "https://it.wikipedia.org/wiki?curid=2684262", "title": "Hugues de Revel", "text": "Biografia.\nLa prima menzione storiografica di Hugues de Revel (originario del Delfinato, in Francia) risale al 31 maggio 1243 quando egli viene indicato come castellano del Krak dei Cavalieri in Terrasanta, posto che abbandon\u00f2 dall'agosto del 1250 per divenire Gran Precettore dell'Ordine dopo la morte del predecessore in tale carica, Jean de Rohnay, morto nella Battaglia di al-Mansura.\nNel 1258 egli venne prescelto quale Gran Maestro dell'Ordine dal momento che, come gran parte dei suoi predecessori, aveva svolto la propria carriera completamente in Vicino Oriente e conosceva bene la realt\u00e0 dei luoghi.\nMor\u00ec in Terrasanta nel 1277."}
{"id": "2684263", "revid": "276444", "url": "https://it.wikipedia.org/wiki?curid=2684263", "title": "F\u00e9d\u00e9ration Internationale de l\u2019Automobile", "text": ""}
{"id": "2684264", "revid": "287204", "url": "https://it.wikipedia.org/wiki?curid=2684264", "title": "Francesco De Rosa", "text": "Francesco De Rosa \u00e8 il nome di pi\u00f9 persone:"}
{"id": "2684268", "revid": "119777973", "url": "https://it.wikipedia.org/wiki?curid=2684268", "title": "Motore ad onda di detonazione", "text": "Un motore a onda di detonazione (in inglese \"pulse-detonation engine\" o \"PDE\") \u00e8 un'evoluzione del pulsoreattore, il quale basa il suo funzionamento sulle pulsazioni dell'aria che lo percorre, ed \u00e8 un tipo di motore aeronautico che pu\u00f2 essere impiegato in un vasto campo di velocit\u00e0 che spaziano dal regime subsonico a quello ipersonico.\nCaratteristiche.\nIn teoria i motori PDE sono in grado di raggiungere un'efficienza superiore a quella di altri modelli e in pi\u00f9 hanno molte meno parti in movimento. L'efficienza nello sfruttamento dell'energia del combustibile in un motore a onda di detonazione, pu\u00f2 superare persino quella di un turbogetto o di un turbofan. Tuttavia, l'impossibilit\u00e0 di inserire una ventola tangenziale in un PDE (il metodo usato dai turbofan per aumentare l'efficienza complessiva migliorando il \"rapporto di diluizione\" o in inglese, \"bypass ratio\" - BPR), limita l'utilizzo dei motori a onda di detonazione alle sole applicazioni dove i turbofan sono poco pratici o di impossibile adozione.\nStoria.\nFino a oggi, nessun motore di questo tipo \u00e8 stato mai messo in produzione, ma diversi modelli sperimentali sono stati provati al banco e un esemplare \u00e8 stato installato con successo su di un aereo che nel 2008 ha effettuato dei voli a bassa velocit\u00e0.\nNel giugno 2008, la \"Defense Advanced Research Projects Agency\" (DARPA) present\u00f2 il progetto Blackswift, un aereo ipersonico in grado di utilizzare queste tecnologie per raggiungere velocit\u00e0 fino a Mach 6. Il progetto fu per\u00f2 cancellato poco dopo nell'ottobre del 2008.\nNel 2012 la EADS ha siglato un accordo con l'Istituto di fluidodinamica Lavrentiev presso Skolkovo vicino a Mosca, per lo sviluppo di un nuovo motore a onda di detonazione continua (\"Continuous Detonation Engine\" o CDE).\nPrincipio.\nTutti i motori a getto convenzionali, e la maggior parte dei motori a razzo, si basano sulla \"deflagrazione\" del combustibile, che \u00e8 una combustione rapida ma subsonica. Il motore a onda di detonazione, invece, viene progettato per operare sfruttando la \"detonazione\" del combustibile, cio\u00e8 la combustione a velocit\u00e0 supersoniche. Il funzionamento di base del PDE \u00e8 simile a quello del pulsoreattori; aria viene mescolata con il combustibile per creare una miscela infiammabile che viene poi bruciata. La combustione risultante aumenta la pressione della miscela di circa 100 atmosfere (10 MPa) che successivamente si espande dall'ugello di scarico per generare spinta. Per garantire che il flusso di gas caldi generati si diriga verso la parte posteriore del motore, in modo da spingere il velivolo in avanti, si fa uso di una serie di valvole di chiusura della parte anteriore del motore accuratamente sincronizzate con il funzionamento e in grado di forzare l'aria a viaggiare in una sola direzione attraverso il motore.\nDifferenze con il pulsoreattore.\nLa differenza principale tra un PDE e un pulsogetto tradizionale \u00e8 che la miscela in camera di scoppio non effettua una combustione subsonica, ma viene portata a compiere una detonazione supersonica. Nel PDE, l'ossigeno e il combustibile si combinano generando gas che si muovono a velocit\u00e0 supersoniche (in pratica si tratta di una esplosione piuttosto che una combustione).\nL'altra differenza, \u00e8 che le valvole di chiusura sono sostituite da dispositivi pi\u00f9 sofisticati, anche se in alcuni progetti di PDE della General Electric, viene eliminato ogni dispositivo di chiusura grazie a una attenta scelta dei tempi, utilizzando le differenze di pressione tra le diverse aree del motore, al fine di garantire che i gas caldi vengano espulsi all'indietro."}
{"id": "2684270", "revid": "1272592", "url": "https://it.wikipedia.org/wiki?curid=2684270", "title": "Nicolas de Lorgne", "text": "Biografia.\nPoco o nulla si sa delle origini di Nicolas de Lorgne, che per\u00f2 il nome ci suggerisce proveniente dall'area francese come molti dei suoi predecessori e come questi egli fece la propria carriera nell'Ordine Ospedaliero militando in Terrasanta.\nNel 1250 \u00e8 la prima volta in cui egli viene nominato storiograficamente come castellano della fortezza di Margat ove, distintosi, venne nominato \"maresciallo\" dell'Ordine prima del 1266. Ricoperta la carica di Gran Precettore dal 1271, dal 1275 lo troviamo investito della commenda di Tripoli per poi accedere dal 1277 al gran magistero dell'Ordine.\nDurante il periodo della propria reggenza, egli fu abile diplomatico con i templari e con il conte Boemondo VII di Tripoli. Egli inoltre dovette affrontare l'avanzata dei Mongoli che occuparono la parte nord della Siria senza incontrare particolari resistenze da parte dei musulmani, ma che egli seppe respingere guadagnandone un considerevole bottino.\nMor\u00ec in Terrasanta nel 1284."}
{"id": "2684271", "revid": "767487", "url": "https://it.wikipedia.org/wiki?curid=2684271", "title": "Rubik's Snake", "text": "Rubik's Snake, Cubo svedese e Snake Cube sono nomi che si riferiscono a un puzzle rompicapo che consiste in un cubo in legno con 9 quadrati (di colore alternato chiaro e scuro) per faccia, apparentemente simili a quelli del pi\u00f9 noto cubo di Rubik. Lo Snake Cube si pu\u00f2 scomporre in una forma allungata costituita da 27 piccoli cubi, ciascuno dei quali pu\u00f2 ruotare su se stesso ma tutti i cubi sono tenuti insieme da un elastico. Il rompicapo consiste nel ruotare ed apporre i piccoli cubi mobili l'uno sull'altro sino a ricomporre la figura cubica originale."}
{"id": "2684272", "revid": "62004", "url": "https://it.wikipedia.org/wiki?curid=2684272", "title": "Cofidis, le Credit par Telephone", "text": ""}
{"id": "2684273", "revid": "217591", "url": "https://it.wikipedia.org/wiki?curid=2684273", "title": "Apparizioni delle Tre Fontane", "text": ""}
{"id": "2684283", "revid": "117409332", "url": "https://it.wikipedia.org/wiki?curid=2684283", "title": "Raphael Cotoner", "text": "Biografia.\nOriginario dell'Aragona, egli viene descritto dalla prima documentazione come uomo pieno di spirito nella causa e molto religioso. Di lui sappiamo che venne eletto Balivo dell'Isola di Maiorca e che venne eletto alla carica di Gran Maestro il 5 giugno 1660.\nFu sotto la reggenza di Cotoner che a Malta, per conto del commendatore Balbiano, venne costruita la strada pubblica che costeggia il porto principale dell'Isola. Cotoner fu inoltre patrono delle arti e fece ornare il soffitto della chiesa di San Giovanni di La Valletta con scene della vita del santo dipinte ad opera del celebre pittore Mattia Preti, detto \"il Cavaliere calabrese\".\nSi spense a La Valletta il 20 ottobre 1663 a causa di una febbre contagiosa e venne succeduto alla carica di Gran Maestro dal fratello Nicolas."}
{"id": "2684284", "revid": "125188587", "url": "https://it.wikipedia.org/wiki?curid=2684284", "title": "I ragazzi della via P\u00e1l", "text": "I ragazzi della via P\u00e1l (in ungherese \"A P\u00e1l utcai fi\u00fak\") \u00e8 un romanzo per ragazzi di Ferenc Moln\u00e1r, pubblicato per la prima volta a puntate su rivista nel 1907 e destinato anche agli adulti, come denuncia della mancanza di spazi per il gioco dei pi\u00f9 giovani. \u00c8 forse il pi\u00f9 popolare romanzo ungherese, nonch\u00e9 uno dei pi\u00f9 noti classici della letteratura per ragazzi; parte della critica ha con il tempo rilevato anche gli spunti di riflessione antimilitaristi, nell'analizzare come i giovani protagonisti siano vittime psicologiche dell'ingiusta violenza del \"sistema guerra\" tipico degli adulti.\nIn Italia il romanzo \u00e8 noto anche come I ragazzi della via Pal o I ragazzi della via Paal. Quest'ultima versione \u00e8 stata per decenni quella utilizzata in Italia perch\u00e9 nella lingua ungherese il grafema \"\u00e1\" non equivale al fonema \"a\" della lingua italiana, ma ad una \"a\" molto allungata che non esiste nella lingua italiana. Cos\u00ec, per facilitare una pronuncia attendibile del nome, la lettera \"\u00e1\" \u00e8 stata translitterata in \"aa\". La prima edizione italiana \u00e8 del 1929 su traduzione di Alessandro De Stefani e Stefano Rokk Richter.\nTrama.\nLa storia \u00e8 ambientata a Budapest nella primavera del 1889 e descrive la \"\"guerra\" in atto tra due bande di ragazzini della scuola media; una ha il proprio \"quartier generale\" esattamente nella via Pal, l'altra \u00e8 conosciuta col nome di \"Camicie rosse\" e ha la sua base al giardino botanico, non molto distante. Sotto la guida di Boka si schierano Ger\u00e9b, Nemecsek e moltissimi altri ragazzi che si riuniscono in via P\u00e1l in un terreno libero delimitato dalle case popolari, nei pressi del quale si trova anche un deposito di legname (la \"Cittadella\"\"), alla cui vigilanza si trova il guardiano Jano con un grosso cane. Questo \u00e8 il loro territorio e parco giochi.\nAll'inizio della storia il solo Boka, saggio ed equilibrato pi\u00f9 degli altri, ha il grado di Capitano e quindi di comandante \"dei ragazzi della via P\u00e1l\", mentre tutti gli altri hanno un grado variabile fra quello di Sottotenente e Tenente, ad eccezione del pi\u00f9 piccolo e gracile del gruppo, Nemecsek, l'unico a rimanere sempre e solo soldato semplice ed il cui nome viene inserito spesso nel \"quaderno delle punizioni\". Le Camicie rosse sono invece guidate dal valoroso e forte Feri \u00c1ts, un fiero avversario per Boka. Durante un'incursione, egli riesce ad impadronirsi temerariamente della bandiera - cucita dalla sorella di Csele - che si trovava sulla fortezza che i ragazzi della via P\u00e1l avevano costruito su una delle cataste di legname; qualcuno aveva dimenticato di serrare la porta del campetto ed aleggia il sospetto che possa esserci un traditore che abbia lasciato apposta la porta aperta.\nBoka, dopo essere stato riconfermato capo assoluto con 11 voti (contro i 3 dati a Ger\u00e9b), organizza, assieme a Nemecsek e a Csonakos, una spedizione per riprendere la bandiera direttamente al campo avversario, un isolotto al centro del laghetto nel giardino botanico. L'avventura \u00e8 piena di colpi di scena ed imprevisti; dopo aver scavalcato il muro di cinta arrampicandosi su un albero di carrubo, si dirigono verso l'isoletta ma Nemecsek cade accidentalmente nel laghetto e pi\u00f9 tardi, per nascondersi dalle Camicie rosse, si getta di proposito nella vasca dei pesci rossi, buscandosi cos\u00ec un brutto raffreddore. Fra il gruppo delle Camicie rosse i tre vedono Ger\u00e9b che, evidentemente invidioso per essere stato sconfitto nell'elezione a comandante, ha deciso di tradire i propri compagni confidando ai nemici tutti i segreti dell'organizzazione della Cittadella di via P\u00e1l.\nTutti i componenti del gruppo della via P\u00e1l, ad eccezione di Boka e Cs\u00f3nakos, fanno parte anche di un'altra societ\u00e0: la cosiddetta \"Societ\u00e0 dello Stucco\" che si occupa della raccolta di stucco, francobolli, fili di ferro, qualche spicciolo ed altri oggetti che possono risultar utili al gruppo. Scoperti dal severo professor Racz, deciso oppositore di qualsiasi associazione fra i ragazzi, i membri della societ\u00e0 sono costretti a proseguire l'attivit\u00e0 di nascosto. Bandiscono Nemecsek per indisciplina per aver abbandonato in fretta e furia una riunione, mentre in realt\u00e0 stava inseguendo Ger\u00e9b, che si aggirava furtivo l\u00e0 attorno nel tentativo di corrompere il guardiano Jan\u00f2.\nLa salute di Nemecsek peggiora, ma ci\u00f2 non gli impedisce di recarsi nuovamente al giardino botanico proprio durante una delle riunioni delle Camicie Rosse. Scoperto, viene scaraventato per punizione nel laghetto: lo lasciano poi andare perch\u00e9 troppo debole per essere picchiato. Nonostante questo il ragazzo non si trattiene dal dare una lezione di dignit\u00e0 a Ger\u00e9b, presente alla riunione, che in cuor suo si pente del tradimento assistendo agli onori delle armi che \u00c1ts fa riservare a Nemecsek in segno di profondo rispetto per la lezione morale impartita a tutti i presenti\n\u00c8 solo quando le Camicie rosse dichiarano guerra aperta ai ragazzi della via P\u00e1l che Ger\u00e9b torna per chiedere il perdono di Boka e dei suoi ex compagni, proprio mentre questi stanno organizzando le difese in cima alle cataste di legna; il generale per\u00f2 rifiuta con sdegno, lasciandolo in lacrime e al colmo della disperazione. Il padre di Ger\u00e9b, di fronte al pianto del figlio, gli chiede spiegazioni e si avvia quindi verso il campo di battaglia: qui i membri della Societ\u00e0 dello Stucco scaricano la responsabilit\u00e0 su Nemecsek. Questi, oramai sul punto di svenire fra le braccia di Boka, viene portato a casa ma, per sottrarre Ger\u00e9b alle percosse del padre, Nemecsek non dice la verit\u00e0, addossandosi la colpa del tradimento. Gravemente malato, viene messo a letto con la febbre altissima.\nMentre Boka (gi\u00e0 Capitano e Presidente, a questo punto autonominatosi Generale) illustra il piano dell'imminente battaglia e predispone la trincea di difesa con le bombe di sabbia e le lance pronte in cima alle cataste di legna, arriva una lettera da parte di Ger\u00e9b con la quale si dichiara profondamente pentito e trasmette ai ragazzi della via P\u00e1l preziose informazioni sui nemici. Viene cos\u00ec riammesso ufficialmente nelle loro file. La battaglia, che inizialmente \u00e8 a vantaggio delle truppe di Boka, procede agguerrita; la situazione poco dopo sembra precipitare quando le Camicie rosse stanno per liberare tutti i compagni fatti prigionieri. \u00c8 allora che Nemecsek, scappato di casa nonostante la febbre alta, si getta su \u00c1ts stendendolo a terra e facendo cos\u00ec vincere la battaglia a Boka e ai suoi.\nL'atto d'eroismo costa per\u00f2 caro a Nemecsek che muore di polmonite nel suo letto, dopo uno straziante ultimo incontro con Boka, senza tuttavia ricevere le scuse di tutti i membri della Societ\u00e0 dello Stucco, finalmente pentiti di quanto accaduto, ma giunti troppo tardi a casa del piccolo eroe. Boka, sconvolto dalla tragedia, si reca di corsa al campo e scopre che il proprietario del terreno di l\u00ec a poco far\u00e0 costruire un palazzo. Il giovane fissa pensosamente lo sguardo davanti a s\u00e9 e, per la prima volta vede nella sua anima di ragazzo l'idea di ci\u00f2 che \u00e8 propriamente la vita, ci\u00f2 per cui loro hanno lottato fino a quel momento.\nNomi.\nI nomi originali ungheresi dei ragazzi della via P\u00e1l sono talvolta tradotti, specie nelle edizioni meno recenti. Di seguito sono indicati alcuni di essi e i loro corrispondenti italiani (\u00e8 rispettato l'uso ungherese della forma \"cognome\" + \"nome\").\nDa notare che il nome P\u00e1l (Paolo) curiosamente non \u00e8 tradotto nel titolo, come avviene nelle versioni in altre lingue del romanzo. Feri, invece, \u00e8 il diminutivo del nome Ferenc (Francesco), lo stesso dell'autore. Da ultimo si pu\u00f2 ricordare un calembour sul quale Moln\u00e1r gioca nel corso del romanzo: il cognome Cs\u00f3nakos, in ungherese, significa \"barcaiolo\"."}
{"id": "2684285", "revid": "154639", "url": "https://it.wikipedia.org/wiki?curid=2684285", "title": "Narratologia", "text": "Il termine narratologia fu coniato dal filosofo Tzvetan Todorov nel 1969, per indicare lo studio delle strutture narrative.\nLe strutture narrative.\nAlla base dell'analisi narratologica bisogna tener conto sia della distinzione fatta dai formalisti russi tra \"fabula\" e \"intreccio\", sia della distinzione fatta da Benveniste tra \"storia\" e \"discorso\".\nTodorov sostiene che l'opera letteraria \u00e8 storia e discorso allo stesso tempo. Storia in quanto comprende una certa realt\u00e0 e avvenimenti che si presume abbiano avuto luogo e personaggi che si confondono con quelli della vita reale. Questa stessa storia avrebbe potuto esserci raccontata senza venire incarnata in un libro: da un film o da un racconto orale.\nMa l'opera letteraria \u00e8 al tempo stesso discorso perch\u00e9 vi \u00e8 un narratore che narra la storia e un lettore che la percepisce e a questo livello, quello che ha importanza non sono gli avvenimenti raccontati ma il modo in cui il narratore li ha fatti conoscere.\nQuesta \u00e8 la base dalla quale partono i narratologi per studiare il livello funzionale del testo.\nL'analisi del testo.\nPer compiere un'analisi del testo, o analisi testuale bisogna, per prima cosa, dividere il testo in segmentazioni o sequenze che possono essere lineari o linguistico-funzionali.\nCesare Segre ha individuato nel proposito della segmentazione due obiettivi principali, quello di preparare le sequenze che, riorganizzate secondo la cronologia del contenuto, andranno a costituire la fabula e quello di individuare le zone di convergenza tra i vari tipi di funzioni discorsive e di linguaggio.\nPreparando le sequenze si individuano tutti quei blocchi unitari che sono segnati da delimitazioni temporali, spaziali, contenutistiche e, nell'individuare le zone di convergenza, le sequenze narrative vengono rilevate in base alle loro caratteristiche linguistiche, come la narrazione, la descrizione, la riflessione.\nSe il metodo dello studioso russo Vladimir Propp \u00e8 applicabile pi\u00f9 che altro su un ben determinato tipo di testo narrativo, le fiabe di magia, Segre e Claude Bremond individuano uno schema base della narrazione applicabile ad ogni testo narrativo.\nSegre usa il metodo di articolazione su quattro livelli di analisi: il discorso, l'intreccio, la fabula e il modello narrativo, mentre Bremond individua lo schema base della narrazione in una situazione che si evolve o positivamente o negativamente ma alla fine trova un epilogo.\nLe funzioni utilizzate da Segre sono fondamentalmente tre: la prima apre la possibilit\u00e0 di tenere un certo comportamento o di prevedere un evento, la seconda di realizzare il comportamento o l'evento in atto, la terza chiude il processo con un risultato raggiunto.\nLa differenza con Propp sta nel fatto che a nessuna di queste funzioni deve seguire necessariamente quella della sequenza successiva ma, una volta che la sequenza \u00e8 aperta, il narratore pu\u00f2 decidere l'attuazione di quel comportamento o evento oppure pu\u00f2 decidere che quel comportamento o evento non abbia luogo.\nInoltre, se il narratore sceglie che venga attuato questo comportamento o quell'evento pu\u00f2 decidere che il processo vada fino alla fine oppure venga arrestato e inoltre il comportamento pu\u00f2 raggiungere o mancare il suo scopo e l'avvenimento seguire o meno il suo corso fino al termine.\nAnalisi del personaggio.\nUn altro problema che la narratologia affronta \u00e8 quello dell'analisi del personaggio che viene definito dagli strutturalisti non un \"essere\" ma un \"partecipante\".\nInfatti a seconda dell'angolatura dalla quale si considerano gli attributi e le funzioni del personaggio o in base ai suoi dati anagrafici, esso viene visto, come sostiene Bremond, \"agente o paziente\" oppure \"attante\" come dice Greimas o \"paradigma di tratti psicologici\" come sostiene Chatman.\nTra tutti questi studi uno tra i pi\u00f9 interessanti \u00e8 quello di Charles J. Fillmore che costruisce una grammatica dei casi e distingue per ogni azione cinque ruoli principali, l'agente, l'oggetto, lo strumento, il dativo (per il quale si compie il processo) e il locativo (dove avviene l'azione).\nI personaggi sono comunque la colonna portante del testo. Sono loro che portano avanti l'azione, il racconto stesso, determinando le diverse situazioni, i diversi ruoli, analizzano le differenti personalit\u00e0 e devono pertanto essere analizzati minuziosamente, tenendo conto di tutti gli elementi che contribuiscono a caratterizzarli.\nCaratterizzazione.\nEsistono vari modi di caratterizzare un personaggio:\nDefinizione.\nIl personaggio pu\u00f2 essere definito in modo:\nPresentazione.\nIl personaggio pu\u00f2 essere presentato in due modi:\nRuolo.\nIl personaggio \u00e8 il portatore di un'azione. All'interno di una novella o di un romanzo i ruoli dei personaggi si possono riassumere in:\nAttributi.\nSi definiscono tali certi tratti fisici, oggetti, atteggiamenti che accompagnano costantemente l'entrata in scena o la descrizione di un determinato personaggio e ne rispecchiano una particolare caratteristica psicologica, sociale, ideologica.\nGerarchia.\nPer analizzare a fondo un personaggio \u00e8 necessario, inoltre, seguire una precisa gerarchia, che si suddivide in quattro diverse categorie:\nAnalisi del narratore.\nPer una corretta lettura narratologica bisogna tener in conto anche il narratore, o istanza di enunciazione del testo, e il narratario, o istanza di ricezione. L'autore del testo che non deve essere considerato come persona reale ma, come dice Umberto Eco, \"strategia testuale\".\nImportante diventa quindi la scelta del \"punto di vista\" perch\u00e9, come dice Chatman, quando ci volgiamo ai testi narrativi troviamo una situazione molto pi\u00f9 complessa di quella che vi \u00e8 nei testi con una sola presenza, come nei testi espositivi, nei discorsi politici o nei sermoni.\nIl personaggio, il narratore, l'autore implicito sono presenze diverse che possono avere punti di vista differenti.\nLa differenza fondamentale tra punto di vista e voce narrante consiste nel fatto che per punto di vista si intende l'orientamento ideologico o il luogo fisico o la situazione rispetto alla quale si pongono in relazione gli eventi narrativi, mentre la voce narrante si riferisce al discorso o ad altri mezzi espliciti tramite i quali gli eventi vengono comunicati al lettore.\n\u00c8 la voce narrante che definisce i rapporti tra la narrazione e il racconto e tra la narrazione e la storia con la distinzione tra un narratore assente dalla storia o eterodiegetico, come avviene, ad esempio, nel \"Piacere\" di Gabriele D'Annunzio, e un narratore presente come nel \"Mattia Pascal\" di Pirandello.\nIl narratore che \u00e8 anche protagonista della storia viene definito da Genette come autodiegetico, mentre quello che \u00e8 solamente un testimone \u00e8 detto allodiegetico.\nPer quanto riguarda i livelli narrativi, sempre secondo Genette e la sua classificazione, l'istanza narrativa di un racconto di 1\u00ba grado \u00e8, per definizione, extradiegetica, mentre l'istanza narrativa di un racconto di 2\u00ba grado, come in Le Mille e una Notte, si definisce intradiegetica.\nLa categoria della distanza riguarda invece l'opposizione della quale parla Aristotele nella \"Poetica\", tra il discorso che tengono i personaggi detto \"mimesis\" e il discorso degli eventi detto \"diegesis\".\nPertanto se nel racconto vi \u00e8 la mediazione del narratore si parler\u00e0 di racconto diegetico, mentre se \u00e8 condotto dai personaggi attraverso il dialogo viene considerato un racconto mimetico.\nPer quanto riguarda invece il punto ottico o la \"prospettiva\" dal quale si osserva la storia, quando il narratore \u00e8 onnisciente si parla di racconto a focalizzazione zero, quando il narratore ne sa quanto i personaggi di racconto a focalizzazione interna e quando il narratore ne sa meno dei personaggi di racconto a focalizzazione esterna.\nIn questi ultimi anni si sono sempre pi\u00f9 affrontati i problemi della distinzione tra autore e narratore e il rapporto tra gli enunciati e la enunciazione e molti sono stati i saggi acuti che hanno cercato di analizzare le numerose questioni sulla lettura del romanzo e del racconto.\nLe categorie del tempo e dello spazio.\nG\u00e9rard Genette.\nGenette analizza due elementi importanti del discorso narrativo: le categorie dello spazio e del tempo.\nI fenomeni della dimensione tempo vengono suddivise da Genette in ordine, che riguarda la prolessi o l'anticipazione e le analessi ovvero le retrospezioni di segmenti narrativi rispetto al punto in cui la storia si trova e suddivide ancora in \"durata\", cio\u00e8 la coincidenza o meno della storia in cui ci si trova con il tempo del discorso e che, quando il discorso \u00e8 pi\u00f9 breve della storia, prevede la possibilit\u00e0 del \"sommario\", della \"pausa\". Se viene sospeso il tempo della storia e dell'ellissi, sia se c'\u00e8 un'omissione di una parte della storia e di una maggiore velocit\u00e0 del tempo del discorso.\nLa relazione che esiste tra racconto e diegesi viene chiamata frequenza e distingue quattro possibilit\u00e0: racconto singolativo se con un solo enunciato si racconta un avvenimento accaduto una sola volta, ripetitivo se pi\u00f9 enunciati fanno riferimento ad un solo avvenimento, iterativo se ad un avvenimento accaduto pi\u00f9 volte corrisponde un solo enunciato e singolativo multiplo se ad un certo numero di avvenimenti corrispondono altrettanti enunciati.\nMichail Bachtin.\nBachtin mette in rilievo l'importanza del tempo nell'evoluzione del romanzo europeo con la teoria del cronotopo, categoria che riguarda \"l'interconnessione dei rapporti temporali e spaziali all'interno di un testo letterario\".\nEgli scrive nel suo saggio del 1975 \"Estetica e romanzo\": \"Questo termine \u00e8 usato nelle scienze matematiche ed \u00e8 stato introdotto e fondato sul terreno della relativit\u00e0 (Einstein). A noi non interessa il significato speciale che esso ha nella teoria della relativit\u00e0 e lo trasferiamo nella teoria della letteratura quasi come una metafora (quasi ma non del tutto), a noi interessa che in questo termine sia espressa l'inscindibilit\u00e0 dello spazio e del tempo (il tempo come quarta dimensione dello spazio). Il cronotopo \u00e8 da noi inteso come una categoria che riguarda la forma e il contenuto della letteratura (non ci occupiamo qui del cronotopo delle altre sfere della cultura). Nel cronotopo letterario ha luogo la fusione dei connotati spaziali e temporali in un tutto dotato di senso e concretezza\".\nE aggiunge: \"Il cronotopo in letteratura ha un essenziale significato di genere. Si pu\u00f2 dire che il genere letterario e le sue variet\u00e0 sono determinate proprio dal cronotopo, con la precisazione che il principio guida del cronotopo letterario \u00e8 il tempo. Il cronotopo come categoria della forma e del contenuto determina anche l'immagine dell'uomo nella letteratura, la quale \u00e8 sempre essenzialmente cronotopica\"."}
{"id": "2684286", "revid": "1573940", "url": "https://it.wikipedia.org/wiki?curid=2684286", "title": "This Iz the Japanese Kabuki Rock", "text": "This Iz the Japanese Kabuki Rock \u00e8 il settimo album del cantante giapponese Miyavi. Pubblicato dalla \"major\" Universal, \u00e8 uscito il 19 marzo 2008 nel solo Giappone, nelle edizioni Regular Edition e Limited Edition.\nTracce.\nTutti i brani sono testo e musica di Miyavi e Tyko eccetto le numero 7 e 10 del solo di Miyavi.\nDisc 1\nDisc 2 (Limited Edition with DVD)"}
{"id": "2684288", "revid": "729019", "url": "https://it.wikipedia.org/wiki?curid=2684288", "title": "Woomera", "text": "Woomera \u00e8 il nome dato ad un'area dell'Australia meridionale che comprende: la Zona Proibita di Woomera; il poligono militare Woomera Test Range, con il Cosmodromo di Woomera; la citt\u00e0 di Woomera.\nZona proibita di Woomera.\nLa Zona Proibita di Woomera (Woomera Prohibited Area) \u00e8 una vasta zona militare situata al centro dell'Australia meridionale, in pieno deserto. \u00c8 un'area che misura attualmente 127.000\u00a0km quadrati ed \u00e8 la pi\u00f9 grande area militare del mondo. Ha approssimativamente la grandezza dell'Inghilterra o della Florida. Una via di comunicazione, la Stuart Highway, passa attraverso la Zona Proibita di Woomera e i viaggiatori non possono lasciare la strada ed entrare nella Zona Proibita. Nel 1947 la Zona Proibita era estesa 270.000\u00a0km e la sua estensione venne ridotta alla superficie attuale nel 1972. Oltre al Woomera Test Range, nella Zona Proibita si trova il sito di Maralinga, dove si svolsero test nucleari condotti dal Regno Unito tra il 1955 e il 1963. Nell'angolo sud-est della Zona proibita, a circa 450\u00a0km a nord-nordovest della citt\u00e0 di Adelaide, si trova la citt\u00e0 di Woomera, dove risiedono le persone che lavorano nel poligono. Gli aborigeni che risiedevano nella Zona Proibita furono trasferiti in altre regioni.\nWoomera Test Range.\nIl Woomera Test Range (in italiano Poligono di prova di Woomera) \u00e8 una struttura militare situata nella Zona Proibita di Woomera e utilizzata per la prova e la valutazione di armi e missili. Il poligono fu fondato il 1\u00ba aprile del 1947 a seguito di un accordo tra il Regno Unito e l'Australia; inizialmente prese il nome di \"Long Range Weapon Establishment\", ma circa un mese dopo prese il nome di Woomera, nome della punta di lancia usata dagli aborigeni australiani. Quando il Regno Unito lasci\u00f2 la base subentrarono gli USA, che vi costruirono la base di Nurrungar dove rimasero fino al 1999. Attualmente il poligono \u00e8 gestito da una sezione della Royal Australian Air Force denominata \"Aerospace Operational Support Group\". Il Woomera Test Range svolge principalmente attivit\u00e0 militari, ma \u00e8 usato anche per attivit\u00e0 di natura scientifica e commerciale, quali il lancio di razzi-sonda per studi dell'alta atmosfera e le osservazioni astronomiche.\nCosmodromo.\nIl poligono di Woomera comprende una base di lancio che \u00e8 stata utilizzata fin dall'inizio degli anni cinquanta per il collaudo di missili militari e razzi per la ricerca scientifica. Durante i primi trent'anni di esistenza della base sono stati lanciati centinaia di razzi e missili di varie dimensioni. Da Woomera sono stati lanciati in orbita con successo solo due satelliti. Il primo di essi \u00e8 stato il satellite australiano Wresat, lanciato nel 1967 con un razzo vettore statunitense Redstone; il secondo \u00e8 stato il satellite Prospero, lanciato nel 1971 con un razzo vettore britannico Black Arrow. Il poligono di Woomera \u00e8 stato utilizzato dall'ELDO per la sperimentazione del razzo Europa, che doveva essere il primo razzo vettore europeo; nell'ambito di questo programma furono eseguiti 10 lanci tra il 1964 e il 1970. Dopo il 1970 la attivit\u00e0 di sperimentazione dei razzi europei furono trasferite a Kourou, nella Guyana francese. Durante gli anni sessanta il poligono di Woomera ospit\u00f2 una stazione di rilevamento e comunicazione per il programma spaziale statunitense Gemini, chiamata \"Deep Space Station 41\"; la stazione fu smantellata alla met\u00e0 degli anni settanta. Tra il 2005 e il 2006 l'agenzia spaziale giapponese JAXA ha svolto in questo sito esperimenti per un veicolo da trasporto supersonico. Nel 2006 la base di lancio di Woomera era stata scelta da una compagnia privata, la \"Kistler Aerospace\", per il lancio di un proprio veicolo spaziale riutilizzabile, ma il progetto non venne realizzato.\nNel 2007, in occasione del 60\u00ba anniversario della fondazione del poligono, l\"'American Institute of Aeronautics and Astronautics\" (AIAA) ha inserito la base di Woomera tra i siti mondiali di interesse storico per le attivit\u00e0 aerospaziali.\nCitt\u00e0 di Woomera.\nLa citt\u00e0 di Woomera \u00e8 situata nell'angolo a sud-est della Zona Proibita di Woomera e fornisce il supporto residenziale per le attivit\u00e0 che si svolgono nel Woomera Test Range. La costruzione della citt\u00e0 cominci\u00f2 nel 1947 in seguito alla fondazione del poligono. Durante il periodo di maggiore attivit\u00e0 del Woomera Test Range (tra il 1949 e il 1969) la popolazione della citt\u00e0 crebbe e raggiunse i 7.000 abitanti. Nel 1969 termin\u00f2 l'accordo anglo-australiano e il Regno Unito abbandon\u00f2 la base nel 1976. La popolazione diminu\u00ec per la partenza dei britannici, ma nel frattempo entr\u00f2 in vigore un accordo con gli USA e venne creata la base di Nurrungar per la sorveglianza dei satelliti. Circa 1.000 addetti dell'United States Air Force si trasferirono nella citt\u00e0 di Woomera, la cui popolazione si attest\u00f2 intorno ai 4.000 abitanti. la base di Nurrungar cess\u00f2 le attivit\u00e0 nel 1999 e la popolazione della citt\u00e0 scese prima 1.200 e poi a 400 abitanti. Oggi i residenti della citt\u00e0 di Woomera sono in maggioranza persone che lavorano nel settore della Difesa per le Forze armate australiane. In passato la citt\u00e0 era stata interdetta ai visitatori, ma nel 1982 il divieto cadde. Luoghi di interesse turistico sono il \"National Missile Park\" (che si trova nel centro della citt\u00e0 e mostra aerei, razzi e missili che sono stati sviluppati dalla fondazione del poligono ad oggi) e il \"Woomera Heritage Centre\", con un museo che mostra la storia del sito di Woomera. A 6\u00a0km dalla citt\u00e0 di Woomera si trova un aeroporto (\"RAAF Woomera Airfield\") adibito ad usi militari e civili."}
{"id": "2684289", "revid": "74801", "url": "https://it.wikipedia.org/wiki?curid=2684289", "title": "Claudio Acciari", "text": "Muove i primi passi nel mondo dell'animazione a met\u00e0 degli anni '90 lavorando per l'Animation Studio di Giuseppe Lagan\u00e0, dove partecipa alla realizzazione del lungometraggio animato \"La freccia azzurra\" (1996) e numerosi spot pubblicitari.\nNel 1997 \u00e8 a Monaco di Baviera, dove lavora come animatore ai lungometraggi \"Tobias Totz and His Lion\" (1997) e \"The Fearless Four\" (1997), prodotti dalla Munich Animation.\nNel 1998 \u00e8 sotto contratto per la Dreamworks Animation a Los Angeles, dove partecipa alla realizzazione dei lungometraggi \"Il principe d'Egitto\" e \"La strada per El Dorado\".\nNel 1999 \u00e8 di nuovo alla Munich Animation, dove lavora ai film \"Help I'm a Fish\" (2000) e \"Jester Till\" (2003).\nNel 2000 ritorna definitivamente in Italia, continuando a lavorare come animatore e character designer nel campo pubblicitario e per serie tv prodotte da Nickelodeon.\nNel 2006 partecipa alla realizzazione dell'albo \"Sky Doll Lacrima Christi\", di autori vari.\nNel 2008 \u00e8 fra i 30 autori umoristici italiani che realizzano \"Cavandoli!\", omaggio della rivista \"The Artist\" a Osvaldo Cavandoli e alla sua \"Linea\". Nel 2016 realizza \"Meka Chan\", fumetto-storyboard ispirato alla scuola giapponese."}
{"id": "2684297", "revid": "767487", "url": "https://it.wikipedia.org/wiki?curid=2684297", "title": "Antoine de Paule", "text": "Biografia.\nAntoine de Paule discendeva da una nobile famiglia originaria di Tolosa in Francia e nulla si sa di lui prima della sua elezione a Gran Maestro, il 10 marzo 1623, la quale venne resa possibile soprattutto grazie all'influenza di Salvatore Imbroll, maltese e cappellano d'elezione.\nEgli, salito al potere, implement\u00f2 ulteriormente l'azione e la potenza della flotta dell'Ordine, riuscendo ad impedire uno sbarco dei Turchi sull'Isola di Malta per ben cinque volte. Egli fece inoltre costruire la chiesa di Santa Teresa a Burmola, cos\u00ec come di quella di Bircharcara che per suo merito divenne chiesa collegiata. \u00c8 sempre sotto il suo periodo di governo che abbiamo anche un primo censimento fisico dell'area di governo diretto dell'Ordine, da ove ricaviamo che gli abitanti delle isole di Malta e Gozo (esclusi i cavalieri di Malta, gli ecclesiastici e l'inquisizione), ammontavano a 51.750.\nCaduto in malattia, mor\u00ec sull'Isola di Malta il 9 giugno 1636."}
{"id": "2684300", "revid": "123194207", "url": "https://it.wikipedia.org/wiki?curid=2684300", "title": "Ciavarro", "text": "Il ciavarro (in dialetto ripano, \"lu ciavarre\") \u00e8 un piatto originario della citt\u00e0 di Ripatransone, nel Piceno, una sorta di minestra a base di legumi.\nUna volta piatto tipico del 1\u00ba maggio, di quando cio\u00e8 si poteva dar fondo alle rimanenze, poich\u00e9 le provviste alimentari iniziavano ad essere integrate dai nuovi prodotti, \"lu ciavarre\" si pu\u00f2 oggi preparare in ogni momento dell'anno, in quanto gli ingredienti sono in vendita nei supermercati e presso i Consorzi Agrari.\nA Ripatransone, d'estate, ad esso viene dedicata un'apposita sagra.\nRicetta.\nIngredienti.\nGli ingredienti di base che lo compongono sono: grano, orzo, granoturco, fava, favino, ceci, cicerchia, piselli secchi, fagioli borlotti secchi, fagioli bianchi piccoli, lenticchie.\nPreparazione.\nI legumi ed i cereali devono essere messi a bagno in acqua tiepida ed in casseruole diverse per almeno quattro ore; poi si procede alla cottura con tempi diversificati.\nLe dosi di ogni ingrediente sono a piacere. Per il condimento occorrono (esempio per 4 persone): 200 grammi di pancetta affumicata, cinque spicchi d'aglio, cinque foglie d'alloro, rosmarino, mezza cipolla, 200 grammi di pelati, un pizzico di peperoncino, olio e sale.\nAppena il sugo \u00e8 pronto, mescolarlo con tutti i legumi ed i cereali, e servire su di un piatto fondo, dove precedentemente sono state messe alcune fette di pane abbrustolito."}
{"id": "2684303", "revid": "474175", "url": "https://it.wikipedia.org/wiki?curid=2684303", "title": "Giovanni Paolo Lascaris di Ventimiglia e Castellar", "text": "Biografia.\nGiovanni Paolo Lascaris di Castellar era discendente dall'antica e nobile famiglia dei Lascaris di Ventimiglia, originata per via femminile dagli imperatori di Costantinopoli.\nEgli divenne noto nell'Ordine di Malta come inviato del conte di Ventimiglia, divenendo poi ambasciatore presso la corte reale di Madrid e quella vicereale di Palermo. Giovanni Paolo divenne cavaliere nella Lingua di Provenza nel 1584. Fu successivamente bal\u00ec di Manosque, Siniscalco di Malta e infine il 57. Gran Maestro. In tali vesti, fond\u00f2 un priorato ereditario dell'Ordine di Malta a favore dei suoi nipoti conti di Ventimiglia, sito a Santa Margherita di Lucerame.\nEletto Gran Maestro il 12 giugno 1636, dovette fronteggiare le non poche problematiche della sua epoca, soprattutto riguardanti il dominio temporale dell'Ordine sull'Isola di Malta la quale divenne meta di mire espansionistiche da parte del Regno di Spagna prima e di Luigi XIV poi, riuscendo ad ogni modo a far prevalere la posizione d'indipendenza dei Cavalieri ospitalieri.\nMor\u00ec a Malta il 14 agosto 1657.\nLe torri e il Forte Lascaris.\nLe Torri Lascaris costituiscono un sistema di fortificazioni situato in Malta, edificato - insieme al Forte Lascaris - durante il regno del Gran maestro Giovanni Paolo Lascaris, negli anni 1630-1647. Rispetto a quelle costruite negli anni 1609-1614 - Torri Wignacourt - le Torri Lascaris, pi\u00f9 piccole, svolgono una funzione differente. Infatti, servivano soprattutto come luogo di osservazione della potenziale flotta nemica in avvicinamento al presidio principale di La Valletta, e a quelli secondari. Il sistema Lascaris integra le torri Wignancourt e le torri Redin, in modo da poter trasmettere in tempo reale, durante il giorno e la notte, dei segnali ottici di avviso o allarme. L'installazione \u00e8 stata eseguita su sezioni della costa favorevoli a sbarchi di truppe nemiche.\nLe torri edificate dal Lascaris sono le seguenti:\nLe torri avevano una pianta quadrata, larghezza o profondit\u00e0 di circa otto metri e un'altezza di circa venti metri. Il piano terra \u00e8 di solito un ripostiglio, al primo piano si trovava l'alloggio per la guarnigione della torre. L'accesso a questo piano avveniva tramite una scala. Da questo piano partiva altra scala per raggiungere il tetto, sul quale era collocato un cannone. Da qui partivano durante il giorno e la notte i segnali ottici. Il posto di osservazione era protetto da una torricella-garitta per proteggersi da vento e intemperie.\nNel 1649 \u00e8 stato inoltre edificato il castelletto di Marfa Ridge detto Torre S. Agata.\nIl Forte Lascaris fu costruito principalmente con la funzione di carcere per i prigionieri turchi, catturati nelle scorrerie e battaglie della flotta degli Ospitalieri. Nel corso della seconda guerra mondiale ospit\u00f2 il Comando strategico inglese per il Mediterraneo.\nL'attivit\u00e0 di difesa dell'isola di Malta da parte del principe Lascaris fu molto complessa e necessit\u00f2 di ingentissimi investimenti. Giovanni Paolo Lascaris il 30 maggio 1638 pose la prima pietra della \"Linea di Santa Margherita\", un insieme di bastioni progettati dall'architetto e alto prelato Vincenzo Maculani da Fiorenzuola, che fu sviluppata sino al 1645, racchiudendo un'area di 800 per 600 metri, a sud-est di La Valletta. Altra cortina fondata nel 1635, e successivamente sviluppata sotto il regno del Lascaris fu la \"Linea Floriana\", a ovest di La Valletta, su progetto dell'architetto Pietro Paolo Floriani.\nNel 1643 il Lascaris fa erigere il Lazzaretto, per tenere in quarantena i sospetti portatori di peste, nell'isola Manoel presso G\u017cira.\nLa notevole consistenza dell'architettura militare lascariana, e in generale l'attivit\u00e0 militare nel magistero del Ventimiglia, hanno fatto dedicare a Giovanni Paolo Lascaris di Ventimiglia una sala dell'attuale Museo militare dello stato maltese."}
{"id": "2684307", "revid": "121435144", "url": "https://it.wikipedia.org/wiki?curid=2684307", "title": "Enrico Lanzi", "text": "Carriera.\nGiocatore.\nCresciuto nelle giovanili del , nel 1972 Lanzi \u00e8 stato dato in prestito al in Serie B, con cui ha concluso il campionato cadetto al secondo posto conquistando la promozione in Serie A. L'anno seguente \u00e8 ritornato al Milan ed \u00e8 stato aggregato alla prima squadra, esordendovi il 9 dicembre 1973 a San Siro contro la . Durante la stagione ha disputato 5 partite in Serie A, 4 in Coppa Italia e 3 in Coppa delle Coppe, tra cui la finale di Rotterdam, persa per 2-0 contro il , gara nella quale Lanzi ha segnato l'autogol che ha permesso agli avversari di sbloccare il risultato.\nNel 1974 \u00e8 stato acquistato dal , con cui ha collezionato altre 16 presenze in massima serie, concludendo il campionato con la retrocessione in Serie B. Dopo aver iniziato la stagione nel campionato cadetto con i biancorossi, ad ottobre 1975 \u00e8 tornato in Serie A firmando per il .\nNel 1977 \u00e8 passato al in Serie B e l'anno seguente al in Serie C1. Dopo 3 stagioni in Molise, nel 1981 ha firmato per la , con cui ha disputato due campionati di Serie C1 e uno di Serie C2 dopo la retrocessione del 1983. Nel 1984 ha lasciato la Paganese e successivamente ha chiuso la carriera nel Broni.\nIn carriera ha totalizzato complessivamente 33 presenze in Serie A e 61 presenze e 2 reti in Serie B.\nAllenatore.\nDopo essersi ritirato dal calcio giocato ha intrapreso la carriera di allenatore. Ha allenato nel Campionato Nazionale Dilettanti la Vogherese, subentrando a Roberto Casone, e il , subentrando a Riccardo Ferri nel dicembre 1997, lasciando poi l'incarico nel febbraio 1998. "}
{"id": "2684310", "revid": "212348", "url": "https://it.wikipedia.org/wiki?curid=2684310", "title": "Auro d'Arcola", "text": ""}
{"id": "2684318", "revid": "344646", "url": "https://it.wikipedia.org/wiki?curid=2684318", "title": "Cosmodromo di Woomera", "text": ""}
{"id": "2684319", "revid": "33689", "url": "https://it.wikipedia.org/wiki?curid=2684319", "title": "Gentile da Ripatransone", "text": "Il suo nome \u00e8 legato essenzialmente alla costruzione nel 1331 della chiesa di San Salvatore di Morro d'Oro. Lo si desume da un'iscrizione recante la data e la dicitura \"Magister Gentilis de Ripatransoni\". Nondimeno, lo storico dell'architettura Ignazio Carlo Gavini dubita di tale ricostruzione, ipotizzando che Gentile fosse il costruttore o l'impresario oppure, in relazione all'incisione del suo nome su un bassorilievo, uno scultore."}
{"id": "2684321", "revid": "281901", "url": "https://it.wikipedia.org/wiki?curid=2684321", "title": "Sparlotto", "text": ""}
{"id": "2684324", "revid": "287204", "url": "https://it.wikipedia.org/wiki?curid=2684324", "title": "Fabrizio del Carretto", "text": "Biografia.\nFabrizio del Carretto nacque a Finale Ligure nel 1455, quartogenito di Giovanni I del Carretto, Marchese di Finale e di Valentina Adorno, figlia di Barnaba Adorno, che era stato doge di Genova.\nAggregato ancora giovane all'Ordine dei cavalieri gerosolimitani di San Giovanni Battista, trascorse alcuni anni a Rodi e nel 1491, rientrato in Italia, ottenne da papa Innocenzo VIII la commenda di Santa Maria del Tempio o di Santa Croce a Milano, una delle pi\u00f9 ricche dello Stato sforzesco.\nAbile organizzatore, fu pi\u00f9 volte incaricato dall'Ordine di allestire a Genova galee e navi per essere impiegate nella difesa di Rodi e nel 1500 fu nominato capitano delle galee. Dal 1502 si stabil\u00ec per\u00f2 a Roma, perch\u00e9 il Gran Maestro lo fece suo procuratore generale presso la Santa Sede. Divenuto bal\u00ec di Sant'Eufemia nel 1505, papa Giulio II gli affid\u00f2 delicati incarichi e nel 1509 divenne Ammiraglio dell'Ordine e, di conseguenza, Piliere o capo della Lingua d'Italia. Rientrato a Rodi, dove aveva condotto due navi per servizio dell'Ordine, fu qui raggiunto dalla notizia della morte del Gran Maestro Guy de Blanchefort avvenuta presso l'isola di Zante il 24 novembre 1512. Essendo il pi\u00f9 alto dignitario in grado, il 13 dicembre fu quindi eletto Gran Maestro al suo posto.\nNei sette anni di governo dedic\u00f2 tutte le sue forze a rafforzare le difese della citt\u00e0 di Rodi e delle altre isole del Dodecaneso, provvedendo le fortezze di abbondanti viveri ed artiglieri. Mor\u00ec a Rodi, dopo breve malattia, il 10 gennaio 1521."}
{"id": "2684333", "revid": "1631453", "url": "https://it.wikipedia.org/wiki?curid=2684333", "title": "Pietro Raimondo Zacosta", "text": "Biografia.\nSpagnolo di nascita ed originario della Catalogna, Pietro Raimondo Zacosta entr\u00f2 nell'Ordine di Malta ancora giovane.\nEletto gran maestro nel 1461, egli si procur\u00f2 come primo atto di fondare la Lingua di Castiglia e Portogallo, la quale costitu\u00ec di fatto l'VIII sezione amministrativa nella quale venivano suddivise abitualmente le reclute provenienti dall'Europa che andavano a fondare la componente delle truppe dell'Ordine Ospitaliero. Durante il suo periodo di regno l'Impero Ottomano tent\u00f2 di trattare con i cavalieri per il possesso dell'Isola di Rodi ma il suo rifiuto comport\u00f2 l'inizio della guerra che sfocer\u00e0 con l'assedio alla citt\u00e0 sotto il suo successore.\nEgli dovette anche fronteggiare alcune accuse di avarizia mossegli da alcuni cavalieri scontenti del suo operato e come tale dovette recarsi a Roma per risponderne al pontefice, causa da cui usc\u00ec brillantemente. Pietro Raimono Zacosta mor\u00ec il 28 febbraio 1467 a Roma e venne sepolto nella Basilica di San Pietro davanti alla cappella di San Gregorio Papa. Nel 1956 i suoi resti sono stati traslati nella Chiesa dell'Ordine di Malta di Santa Maria in Aventino a Roma, insieme alla sua lastra tombale che lo ritrae con la barba fluente e le mani giunte sull'elsa della spada. "}
{"id": "2684335", "revid": "1543377", "url": "https://it.wikipedia.org/wiki?curid=2684335", "title": "Lakta\u0161i", "text": "Lakta\u0161i (Cirillico: \u041b\u0430\u043a\u0442\u0430\u0448\u0438) \u00e8 una citt\u00e0 e municipalit\u00e0 della Bosnia ed Erzegovina. \u00c8 situata nella parte settentrionale della Repubblica Serba vicino alla capitale dell'entit\u00e0, Banja Luka con 36.848 abitanti al censimento 2013.\nPopolazione.\nSecondo il censimento del 1991 la municipalit\u00e0 contava 29.910 abitanti dei quali:\nLa citt\u00e0, sempre secondo il censimento del 1991, contava:\nSport.\nNel sobborgo di Aleksandrovac ha sede la squadra di basket del KK Igokea vincitrice di Campionati e Coppe nazionali."}
{"id": "2684336", "revid": "767487", "url": "https://it.wikipedia.org/wiki?curid=2684336", "title": "Antonio Fluvian de Riviere", "text": "Biografia.\nAntonio Fluvian de Riviere era di origini spagnole, e pi\u00f9 precisamente della Catalogna, ove nacque in data sconosciuta.\nDi lui si sa che prima della sua elezione a Gran Maestro era stato Gran Priore dell'Isola di Cipro e che qui aveva curato le relazioni diplomatiche tra il re di Cipro ed il sultano ottomano, unendo poi le forze dell'Ordine nella difesa dell'Isola di Rodi che venne attaccata dai Turchi.\nEletto Gran Maestro dell'Ordine nel 1421, vista la situazione finanziaria dell'Ordine, egli provvide personalmente a saldare alcuni debiti contratti dall'organizzazione e implement\u00f2 le casse dei cavalieri ospitalieri cercando col denaro ottenuto di stabilire nuove regole per il mantenimento della disciplina religiosa nell'Ordine.\nMor\u00ec a Rodi nel 1437."}
{"id": "2684337", "revid": "767487", "url": "https://it.wikipedia.org/wiki?curid=2684337", "title": "Psicologia comparata", "text": "La psicologia comparata studia, attraverso un metodo \"comparativo\" il comportamento, l'istinto e la dinamica delle emozioni delle diverse specie animali, incluso l'uomo. Si origina dal presupposto che esista una possibilit\u00e0 di comparazione dell'attivit\u00e0 psichica interspecifica e pu\u00f2 essere considerata parte dell'etologia.\nLa dicitura \"psicologia animale comparata\" esprime un oggetto d'indagine diverso da quello contenuto nell'accezione \"psicologia animale e comparata\", in quanto la prima si occupa delle comparazioni psicologiche nelle specie animali, soprattutto nei mammiferi, mentre la seconda studia non solo la psicologia animale, ma le similitudini e le discrepanze comportamentali tra l'animale e l'uomo.\nRecentemente la comunit\u00e0 scientifica presta particolare attenzione alla \"psicologia della relazione uomo-animale\", disciplina che sta assumendo ormai una dignit\u00e0 a s\u00e9 stante nell'ambito delle scienze umane, in quanto viene ad interessare diversi settori dell'agire psicologico: dalla pet therapy (una sorta di psicoterapia che prevede l'utilizzo di un animale), ad alcune tecniche di laboratorio che vedono l'impiego di animali da esperimento, all'educazione del proprietario dell'animale d'affezione."}
{"id": "2684338", "revid": "106846837", "url": "https://it.wikipedia.org/wiki?curid=2684338", "title": "Rub' al-Hizb", "text": "Il Rub\u02bf al-Hizb (, \"Rub\u02bf,\" \"quarto\", e \"\"Hizb\"\", \"gruppo\" o \"parte\") \u00e8 un diffuso simbolo islamico.\nLa croce ad otto punte, in realt\u00e0 creata dalla sovrapposizione di due quadrati ruotati di 45 gradi fra loro, era usata a Tartesso, antica civilt\u00e0 della Spagna meridionale (motivo per cui \u00e8 chiamata anche stella tartesica), da cui, con gli otto secoli di dominio di dinastie islamiche sulla regione, sarebbe stata importata nella cultura islamica.\nLo stesso simbolo nella religione ebraica prende il nome di Sigillo di Melchisedec e ne troviamo una rappresentazione nella Basilica di San Vitale a Ravenna la quale, a riprova dell'importanza del simbolo, ha pianta ottagonale.\nLo stesso simbolo ritorna nella cultura induista come stella di Lakshmi, dove le otto punte rappresentano otto manifestazioni secondarie di Lakshmi, dea della ricchezza.\nNell'ambito della calligrafia e della letteratura islamica la stella ad otto punte \u00e8 usata per indicare la fine di un capitolo, e lo stesso Corano \u00e8 suddiviso in 60 \"Hizb\" (gruppi di lunghezza uguale), scanditi in quarti dal simbolo, ed ogni \"Hizb\" a sua volta costituisce la met\u00e0 di un \"juz\u02bf\", proprio come i due quadrati visibili nella stella.\nIl \"juz\u02bf\" e l'\"Hizb\" servono ad agevolare la lettura dell'intero Corano nel corso dell'intero mese lunare di Ramadan, composto appunto da 30 giorni.\nIl Rub\u02bf al-Hizb \u00e8 visibile sopra:"}
{"id": "2684340", "revid": "399", "url": "https://it.wikipedia.org/wiki?curid=2684340", "title": "Tesli\u0107", "text": "Tesli\u0107 (in serbo cirillico: \u0422\u0435\u0441\u043b\u0438\u045b) \u00e8 una citt\u00e0 della Repubblica Serba di Bosnia ed Erzegovina ed \u00e8 compresa nella regione di Banja Luka.\nPopolazione.\nSecondo un censimento ufficiale del 2013 l'area comunale di Tesli\u0107 aveva una popolazione totale di 59'904 persone.\nGeografia fisica.\nTerritorio.\nLa municipalit\u00e0 di Tesli\u0107 copre un'area di 845\u00a0km\u00b2 in Bosnia nord-occidentale, ed \u00e8 attraversata dal fiume Usora. La sorgente del fiume si trova a 40\u00a0km a sud della citt\u00e0.\nL'area attorno al centro \u00e8 prevalentemente boschiva con le colline circostanti che abbracciano la citt\u00e0.\nLa montagna pi\u00f9 elevata sul livello del mare \u00e8 l'O\u010dau\u0161ko Lice, che svetta oltre i 1200 metri. Invece la Vu\u010dija planina \u00e8 un vasto altopiano con un'altitudine media di 1000 metri ed \u00e8 situato a 45km sud est della citt\u00e0. Svolge la funzione di confine naturale tra la Repubblica Serba di Bosnia ed Erzegovina e la Federazione di Bosnia ed Erzegovina.\nClima.\nIl clima \u00e8 continentale, con inverni molto rigidi ed estati miti. Il mese pi\u00f9 caldo dell'anno \u00e8 luglio, con una temperatura media di 22\u00a0\u00b0C e con picchi superiori ai 35\u00a0\u00b0C. Invece il mese pi\u00f9 freddo \u00e8 gennaio quando le temperature calano a picco sotto lo zero.\nTurismo.\nNei pressi della citt\u00e0 si trova il rinomato centro termale di Banja Vrucica. Si tratta di un complesso sanitario-turistico composto da cinque hotel, tra cui il lussuoso Hotel Kardial a 4 stelle, per il trattamento delle malattie cardiovascolari e richiama visitatori da tutta la regione.\nReligione.\nI cristiani ortodossi rappresentano la maggioranza dei fedeli in citt\u00e0, anche se nel quartiere di Stenjak vive una piccola comunit\u00e0 islamica. In citt\u00e0 sono presenti 4 luoghi di culto: il tempio della Santa Trinit\u00e0 che domina la piazza principale \u00e8 il pi\u00f9 grande luogo di culto della Bosnia ed Erzegovina, la chiesa ortodossa dedicata al profeta Elia, una chiesa cattolica e una moschea nel sopracitato quartiere di Stenjak.\nPercorrendo la strada in direzione di Banja Luka, si pu\u00f2 raggiungere il monastero ortodosso di Liplje. Questo complesso religioso si trova alle pendici della catena montuosa Borja.\nLa costruzione del complesso religioso risale al 1219 ed \u00e8 tra i meglio conservati della regione.\nLocalit\u00e0.\nOltre alla citt\u00e0 sono presenti le seguenti localit\u00e0:"}
{"id": "2684350", "revid": "118596385", "url": "https://it.wikipedia.org/wiki?curid=2684350", "title": "Derventa", "text": "Derventa (in cirillico serbo \"\u0414\u0435\u0440\u0432\u0435\u043d\u0442\u0430\") \u00e8 una citt\u00e0 della Bosnia ed Erzegovina con 30.177 abitanti al censimento 2013 e a 10 chilometri dal confine con la Croazia delimitato dal fiume Sava. \u00c8 compreso nella Regione di Doboj.\nConfina con Bosanski Brod, Modri\u010da, Doboj, Prnjavor, Srbac e con la Croazia.\nPopolazione.\nSecondo l'ultimo censimento tenuto in Jugoslavia, risalente al 1991, la composizione etnica della popolazione \u00e8 la seguente:\nMunicipalit\u00e0:\nLa citt\u00e0:\nDopo la guerra non sono stati eseguiti nuovi censimenti, ma comunque secondo stime attendibili la popolazione dovrebbe attestarsi tra le 22.000 e 25.000 unit\u00e0 delle quali il 90% serbi.\nLocalit\u00e0.\nIl comune \u00e8 formato dall'insieme delle seguenti localit\u00e0:\nAgi\u0107iBegluciBijelo BrdoBosanski Dubo\u010dacBreziciBukovacBukovica MalaBukovica VelikaBunarCeraniCrn\u010daDa\u017enicaDerventaDonja Bi\u0161njaDonja LupljanicaDonji DetlakDonji Vi\u0161njikDrijenGornja Bi\u0161njaGornja LupljanicaGornji Bo\u017einciGornji DetlakGornji Vi\u0161njikGradacGradinaKalenderovci DonjiKalenderovci GornjiKostre\u0161Kova\u010devciKulinaKuljenovciDerventski LugLu\u017eaniLu\u017eani BosanskiLu\u017eani NoviMala So\u010danicaMi\u0161inciMi\u0161kovciModranOsinjaOsojciPjevalovacPlehanPojeznaPoljariPoljeRap\u0107aniStani\u0107i\u0160u\u0161njariTetimaTrstenciTunjestalaVelikaVelika So\u010danicaVrhoviZelenike\u017deravac i \u017divinice."}
{"id": "2684352", "revid": "484362", "url": "https://it.wikipedia.org/wiki?curid=2684352", "title": "Italianizzazione dei toponimi dei comuni in Piemonte", "text": ""}
{"id": "2684354", "revid": "1745361", "url": "https://it.wikipedia.org/wiki?curid=2684354", "title": "Liriope", "text": "Nella mitologia greca, Lir\u00ecope era il nome di una delle Naiadi (ninfe delle acque dolci) che viveva nella Focide. Un giorno fu imprigionata fra le onde del dio fluviale Cefiso e da questi violentata. Rimasta incinta, diede alla luce un bellissimo bambino che chiam\u00f2 Narciso."}
{"id": "2684358", "revid": "113757", "url": "https://it.wikipedia.org/wiki?curid=2684358", "title": "Casa del Fascio (Caserma dei Carabinieri di Asciano)", "text": ""}
{"id": "2684370", "revid": "61051", "url": "https://it.wikipedia.org/wiki?curid=2684370", "title": "Opomyzoidea", "text": "Opomyzoidea , \u00e8 una superfamiglia di insetti dell'ordine dei Ditteri (Brachycera: Cyclorrhapha: Acalyptratae). Comprende circa 3400 specie descritte ripartite fra 14 famiglie.\nCaratteri morfologici.\nGli Opomyzoidea sono insetti di piccole o piccolissime dimensioni, con corpo in genere non pi\u00f9 lungo di 6 mm. L'aspetto ricorda i comuni moscerini della frutta (Drosophilidae). Le livree sono in genere poco appariscenti, con colori pi\u00f9 o meno uniformi, dal giallo al bruno, al grigio al nerastro.\nIl capo \u00e8 dicoptico in entrambi i sessi, provvisto di occhi ben sviluppati e di tre ocelli. Fronte larga, con triangolo frontale in genere poco differenziato rispetto alle aree circostanti, faccia a volte sclerotizzata. La chetotassi \u00e8 eterogenea. Le setole fronto-orbitali sono assenti o, pi\u00f9 frequentemente in numero di 1-3 paia, le setole verticali e le ocellari sono generalmente presenti, mentre le postocellari possono mancare. Quando sono presenti, nella maggior parte degli Opomyzoidea sono pi\u00f9 o meno divergenti. Le vibrisse sono presenti o assenti, a volte sostituite da un irrobustimento del primo paio di setole sottovibrissali (pseudovibrisse).\nLe antenne sono relativamente brevi e dirette in avanti, di tipo aristato. Hanno lo scapo brevissimo e il pedicello moderatamente sviluppato, spesso provvisto di una setola dorsale. Il primo flagellomero \u00e8 l'articolo di maggiore sviluppo, di forma pi\u00f9 o meno globosa o leggermente oblunga, a volte riflesso in basso. L'arista \u00e8 glabra, pubescente o setolosa e si inserisce sul primo flagellomero in posizione dorsale.\nL'apparato boccale \u00e8 del tipo lambente-succhiante generico: il labbro superiore \u00e8 relativamente breve, mascherante le altre appendici boccali e terminante in due ampie espansioni carnose dette \"labella\" o \"labelli\", i palpi mascellari sono di moderato sviluppo, diretti in avanti. L'apparato boccale \u00e8 adattato all'assunzione di cibi liquidi o semiliquidi, rappresentati da sostanze zuccherine e essudati organici di varia natura.\nIl torace non presenta particolari conformazioni. L'elemento morfologico pi\u00f9 rilevante ai fini tassonomici \u00e8 la chetotassi, anche se poco determinante. La chetotassi del torace \u00e8 caratterizzata da una riduzione del numero di setole vere e proprie. Le setole acrosticali sono in genere del tutto assenti e sostituite da peli (microtrichi) allineati su pi\u00f9 serie longitudinali (in genere da 4 a 10). Le setole dorsocentrali, sono quasi sempre presenti, secondo la famiglia in numero di 1-4 per lato, quasi sempre postsuturali; in alcune famiglie (Clusiidae, Odiniidae) pu\u00f2 essere eventualmente presente una setola dorsocentrale presuturale. Lungo la fascia dorso-laterale sono generalmente presenti una setola omerale e due notopleurali, mentre vario \u00e8 il numero di setole sopralari, infralari e postalari. Lo scutello \u00e8 in genere provvisto di due paia di setole scutellari, un paio apicale e uno laterale. Gli scleriti pleurali sono fondamentalmente glabri, ma in molte famiglie \u00e8 caratteristica la presenza di una o pi\u00f9 setole particolarmente sviluppate su alcuni scleriti del mesotorace.\nLe zampe sono di moderato sviluppo, senza specifici adattamenti, e rientrano nel tipo ambulatorio. In molte famiglie sono rivestiti da una rada pubescenza e, ai fini tassonomici, \u00e8 di particolare importanza l'eventuale presenza di setole pi\u00f9 evidenti inserite sul lato dorsale dell'estremit\u00e0 distale delle tibie.\nLe ali hanno varie conformazioni e colorazioni. In genere sono ben sviluppate, secondo la famiglia pi\u00f9 o meno ampie oppure lunghe e strette, in relazione soprattutto allo sviluppo del lobo anale e dell'alula. Negli Anthomyzidae ricorrono anche forme meiottere con vari gradi di sviluppo delle ali fino all'atterismo; al meiotterismo \u00e8 associata una marcata semplificazione della venatura. La membrana pu\u00f2 essere completamente ialina oppure recare varie maculature, pi\u00f9 o meno estese, spesso localizzate in posizioni specifiche in rapporto alla nervatura. La morfologia della nervatura alare \u00e8 eterogenea, ma fondamentalmente ricorrono i seguenti caratteri:\nL'addome ha varie conformazioni secondo la famiglia e si compone generalmente di cinque o sei uriti apparenti. Gli uriti terminali del maschio sono pi\u00f9 o meno asimmetrici, secondo la famiglia, quelli della femmina sono spesso telescopici e conformati a formare un ovopositore di sostituzione.\nBiologia.\nLa biologia degli Opomyzoidea \u00e8 ben conosciuta solo per poche famiglie, mentre per le altre si hanno poche informazioni basate per lo pi\u00f9 su ipotesi o osservazioni limitate ad alcune specie studiate specificamente: molte famiglie hanno adulti poco appariscenti e di piccole dimensioni, hanno poche relazioni con l'uomo e le sue attivit\u00e0 e sono distribuite in aree ancora poco conosciute, come gli ambienti forestali delle regioni tropicali. Di queste famiglie non si conoscono spesso le forme giovanili e le sole informazioni sulla biologia si limitano a ipotesi basate sul comportamento dell'adulto.\nTra le famiglie di cui \u00e8 conosciuta la biologia, almeno in parte, prevale la saprofagia talvolta associata in forme poco note alla fitofagia e alla micetofagia. Facendo per\u00f2 riferimento al numero di specie, prevale per\u00f2 la fitofagia, adattamento specifico delle famiglie pi\u00f9 studiate e pi\u00f9 numerose. Le famiglie fitofaghe sono gli Agromyzidae, gli Opomyzidae e i Fergusoninidae, le cui larve sono adattate alla fitofagia endofitica. Le larve degli Agromyzidae sono prevalentemente fillominatrici, circa un quarto di questa famiglia e la generalit\u00e0 degli Opomyzidae ha invece larve minatrici che si insediano su altri organi della pianta. Singolare \u00e8 invece il comportamento trofico delle larve dei Fergusoninidae, che si sviluppano all'interno di galle provocate da nematodi simbionti. Altre forme fitofaghe meno specializzate ricorrono fra gli Anthomyzidae e gli Asteiidae. La zoofagia \u00e8 invece rara o poco nota e documentata specificamente solo nella famiglia degli Odiniidae; si tratta tuttavia di un comportamento complesso che si integra nell'ambito di una relazione trofica che coinvolge il legno di alberi in stato di deperimento, funghi xilofagi e larve di insetti xilofagi. In alcune famiglie, infine, le larve vivono a spese di microrganismi acquatici e detriti dispersi in mezzi acquatici rappresentati da essudati vegetali o da fitotelmi (Aulacigastridae, Neurochaetidae).\nGli adulti hanno una distribuzione dispersa e sono per lo pi\u00f9 associati, almeno nelle forme conosciute, alla vegetazione adiacente ai siti di sviluppo larvale. Si tratta di insetti poco mobili che spiccano per lo pi\u00f9 brevi voli, specie se disturbati. Il comportamento trofico \u00e8 poco studiato, ma in generale si tratta di insetti saprofagi che si nutrono a spese di essudati emessi da materiali organici in decomposizione, di liquidi zuccherini e di succhi vegetali emessi dalle ferite. Negli Agromyzidae \u00e8 frequente, fra le femmine, l'alimentazione a spese dei fluidi emessi dalle punture praticate con l'ovopositore.\nL'habitat \u00e8 in relazione con il comportamento trofico delle larve. Molte famiglie, sia nelle regioni tropicali sia in quelle temperate sono associate ad ambienti forestali o di transizione oppure a distese erbose come prati e pascoli. Alcune famiglie, associate a monocotiledoni semiacquatiche, si rinvengono in paludi e altre aree umide, mentre gli Xenasteiidae sono insetti tipici dell'habitat costiero spesso rappresentato dalle spiagge degli atolli corallini.\nImportanza economica.\nLa maggior parte delle famiglie \u00e8 associata ai processi di decomposizione della sostanza organica nel ciclo del carbonio ed \u00e8 perci\u00f2 di scarsa o nessuna importanza economica. Diverso \u00e8 invece il ruolo delle famiglie specializzate nella fitofagia e, in particolare, quelle degli Opomyzidae e degli Agromyzidae.\nGli Opomyzidae comprendono specie associate alle Graminacee e alcune di queste possono essere dannose sulle colture foraggere (pascoli, prati permanenti, prati avvicendati) e sui cereali a ciclo autunno-primaverile (orzo, frumento, segale, avena). La loro importanza economica \u00e8 secondaria ed interessa soprattutto regioni temperate di media latitudine, come nel centro e nord Europa.\nPi\u00f9 importante \u00e8 il ruolo economico degli Agromyzidae. Questa famiglia, la pi\u00f9 numerosa fra tutti gli Opomyzoidea, comprende circa 2800 specie conosciute, tutte fitofaghe allo stadio larvale, ma la maggior parte di esse \u00e8 di scarsa rilevanza economica. Gli agromizidi effettivamente dannosi, pi\u00f9 o meno occasionalmente, fanno capo a poco pi\u00f9 di una ventina di specie. Nell'ambito di queste, alcune, caratterizzate da un marcato potenziale biologico e da un'elevata polifagia, sono responsabili di ingenti danni all'agricoltura. Si tratta di specie appartenenti ai generi \"Liriomyza\", \"Amauromyza\" e \"Chromatomyia\", che si rivelano particolarmente dannose e di difficile controllo fuori dal loro areale di origine, a causa dell'assenza di antagonisti naturali. Alcune di queste specie hanno incidenza economica e difficolt\u00e0 di controllo tali da essere interessate dai regolamenti di profilassi fitosanitaria in Europa o in Nordamerica. Per questo motivo, gli Agromyzidae rientrano fra le famiglie di ditteri di maggiore importanza agraria.\nSistematica.\nL'inquadramento sistematico degli Opomyzoidea \u00e8 subordinato ai criteri adottati dalle analisi cladistiche. La posizione sistematica delle varie famiglie dei ditteri Schizophora varia infatti secondo l'autore e il periodo storico, perci\u00f2 si hanno in letteratura schemi tassonomici spesso ampiamente discordanti e diversamente accreditati. Gli Opomyzoidea comprendono comunque famiglie di ditteri tradizionalmente classificate fra gli Acalyptratae. I tentativi di organizzazione di una sistematica degli Acaliptrati su una base filogenetica si identificano per lo pi\u00f9 nei lavori di Willi Hennig, dagli anni sessanta all'inizio degli anni settanta, di Graham Charles Douglas Griffiths negli anni settanta, di David Kendray McAlpine fra gli anni settanta e gli anni ottanta e, infine, di James Francis McAlpine negli anni ottanta. Le opere fondamentali sono quelle di Hennig (1971, 1973), di Griffiths (1972) e di James McAlpine (1989), che hanno sviluppato schemi tassonomici organici e completi, mentre David McAlpine ha offerto un contributo sostanziale nell'esame delle relazioni filogenetiche fra alcune famiglie, in particolare quelle rappresentate nell'emisfero australe e nel sudest asiatico.\nNonostante le incongruenze dovute ad uno sviluppo dinamico delle conoscenze, fra i lavori di Hennig, di D. McAlpine e J. McAlpine si individua una certa continuit\u00e0, con molti aspetti convergenti, mentre lo schema tassonomico di Griffiths, basato fondamentalmente sull'esame morfologico dei \"terminalia\" dei maschi, diverge notevolmente. Per questo motivo la sistematica dei Ditteri sviluppata nell'ultimo decennio del XX secolo e nel primo decennio del XXI secolo \u00e8 fondamentalmente basata sull'impianto tassonomico proposto da James McAlpine nel \"Manual of Nearctic Diptera\" (1989).\nJames McAlpine, in sostanza, raggruppa negli Opomyzoidea due \"taxa\" definiti da Hennig al rango di superfamiglie (Agromyzoidea e Anthomyzoidea) e vi inserisce 13 famiglie. Le variazioni successive riguardano per lo pi\u00f9 integrazioni che aggiungono famiglie di nuova definizione oppure spostamenti di gruppi tassonomici nell'ambito di differenti famiglie o di differenti superfamiglie.\nAlle 13 famiglie di J. McAlpine sono state aggiunte, negli anni successivi, altre due famiglie, Neminidae e Marginidae, definite rispettivamente nel 1991 e nel 1994. Gli Acartophthalmidae, che invece trovavano posizione fra gli Opomyzoidea, sono stati messi in relazione con i Carnoidea da Buck (2006) e gli orientamenti tassonomici pi\u00f9 recenti li hanno spostati in quest'ultima superfamiglia.\nAdottando l'impianto tassonomico di James McAlpine, integrato con i successivi contributi di D. McAlpine (1991) e Freidberg (1994), che definirono le nuove famiglie Marginidae e Neminidae, e da Buck (2006), che ha rivisto la filogenesi dei Carnoidea, la superfamiglia Opomyzoidea si suddivide nelle seguenti 14 famiglie:\nUn particolare riferimento va fatto in merito alla suddivisione tassonomica della famiglia Aulacigastridae. Secondo Hennig, a questa famiglia appartenevano anche i generi \"Stenomicra\", \"Cyamops\" e \"Platinasus\". Nei primi anni ottanta, David McAlpine spost\u00f2 questi generi nella famiglia Periscelididae. Questa revisione non fu presa in considerazione nella stesura del Manual of Nearctic Diptera, ma dagli anni novanta ha riscosso un maggior consenso la proposta di David McAlpine con l'interpretazione \"sensu stricto\" della famiglia Aulacigastridae.\nFilogenesi.\nTrattando la filogenesi degli Acalyptratae, James McAlpine prende in considerazione un elevato numero di caratteri individuando le apomorfie fondamentali per stabilire le relazioni filogenetiche fra le diverse famiglie. Sulla base di questa analisi mette in relazione gli Opomyzoidea con la superfamiglia dei Carnoidea, collocando il clade nel seguente cladogramma:\nNell'ambito della superfamiglia, McAlpine suddivide l'albero cladistico-tassonomico in quattro linee, che identifica con altrettanti gruppi di famiglie eretti al rango di \"soprafamiglia\" (\"suprafamilies\"):\nNel dettaglio, il cladogramma risultante \u00e8 cos\u00ec strutturato:\nNell'albero filogenetico degli Opomyzoidea hanno una collocazione incerta le famiglie dei Neminidae e dei Marginidae."}
{"id": "2684376", "revid": "1305887", "url": "https://it.wikipedia.org/wiki?curid=2684376", "title": "Daniel (fumetto)", "text": "daniel \u00e8 una serie a fumetti di genere giallo-poliziesco pubblicata in Italia dall'Editoriale Corno negli anni settanta e ideata da Max Bunker e dal disegnatore Frank Verola. Venne edita con periodicit\u00e0 mensile da maggio 1975 a luglio 1978 per 30 numeri. Venne poi ristampata dalla Max Bunker Press prima negli anni ottanta e poi negli anni novanta.\nPersonaggio.\nDaniel Kendrew \u00e8 un tenente di polizia di New York che muore carbonizzato in una clinica in fiamme dove si era recato per arrestare un pregiudicato, nell'intento di salvare la vita a William Hicok, ricoverato per un intervento di chirurgia plastica al volto. Questi \u00e8 un ex-galeotto condannato per errore alla sedia elettrica e salvato in extremis poco tempo prima dallo stesso Daniel: distrutto dalla terribile esperienza, ha deciso di cambiare il proprio volto e la propria vita. Dopo l'intervento, per un'incredibile coincidenza si ritrova ad avere lo stesso volto del tenente Daniel e decide pertanto di prendere l'identit\u00e0 dell'uomo che gli ha salvato due volte la vita, sacrificando la propria. Se il vero Daniel era un tipo misurato e rispettoso della vita umana, Hicok invece non esita a uccidere, pur senza essere un giustiziere maniacale. Tuttavia, tale trasformazione nel suo comportamento viene intesa da tutte le persone che lo conoscono, come colleghi, amici e fidanzata, come conseguenza del trauma subito nell'incendio.\nElenco albi.\nTra aprile 1992 e giugno 1993 la collana \u00e8 stata ristampata in una serie da 15 numeri (due numeri originali in ogni nuovo albo) dalla MBP - Max Bunker Press, in formato bonellide anzich\u00e9 tascabile come l'originale, con alcune nuove copertine disegnate da Paolo Renzi e alcuni disegni aggiuntivi della Drawing Comics. Gi\u00e0 negli anni ottanta la MBP aveva iniziato a ristampare la serie, ma l'iniziativa non aveva riscosso i risultati sperati, sicch\u00e9 la ristampa era stata interrotta."}
{"id": "2684377", "revid": "55935", "url": "https://it.wikipedia.org/wiki?curid=2684377", "title": "Postumio Cominio", "text": ""}
{"id": "2684378", "revid": "287204", "url": "https://it.wikipedia.org/wiki?curid=2684378", "title": "Geografia della Romania", "text": "Con un'area di 238.391 km\u00b2, la Romania \u00e8 il 12\u00ba Stato d'Europa per superficie. Situato nella parte nord-orientale attigua alla Penisola balcanica, il paese si trova a met\u00e0 strada tra l'Equatore ed il Polo nord ed \u00e8 equidistante dal punto pi\u00f9 occidentale d'Europa (la costa dell'Oceano Atlantico) e dal pi\u00f9 orientale (i Monti Urali). La Romania confina a nord-est con la Moldavia (681 km di confine), a nord e per un breve tratto a est con l'Ucraina (649\u00a0km), a sud con la Bulgaria (631\u00a0km), a sud-ovest con la Serbia (546\u00a0km) e a nord-ovest con l'Ungheria (448\u00a0km), per un totale di 3155\u00a0km; inoltre si affaccia a sud-est sul Mar Nero con 245\u00a0km di costa, che forniscono alla Romania un importante collegamento con il Mar Mediterraneo e l'Oceano Atlantico.\nRegioni storiche.\nTradizionalmente la Romania \u00e8 divisa in diverse regioni storiche che tuttavia non hanno alcuna funzione amministrativa.\nStoria dei confini.\nI confini politici rumeni sono il risultato di eventi storici relativamente recenti: allo scoppio della Prima guerra mondiale, il territorio del paese comprendeva solamente Valacchia, Moldavia e Dobrugia; questo Stato, che aveva il nome di Regno di Romania, era nato con la disgregazione dell'Impero Ottomano intorno alla met\u00e0 del XIX secolo. Al termine della Prima Guerra Mondiale, la Romania aveva acquisito Transilvania e Banato; alcuni territori furono persi durante la Seconda guerra mondiale, ma negoziati successivi li riportarono sotto il controllo della Romania. Sebbene queste acquisizioni avessero riunito l'85% dei madrelingua rumeni dell'Europa orientale in un unico paese, esse avevano anche posto un numero considerevole di ungheresi sotto il controllo rumeno: contrasti tra Romania ed Ungheria circa questi territori si riaffacciarono regolarmente nei decenni successivi, poich\u00e9 entrambe le nazioni li consideravano parte del proprio patrimonio culturale. Analoghe dispute riguardavano anche il confine tra Romania ed Unione Sovietica: la Bucovina e la Bessarabia infatti, prima province rumene con significative percentuali di madrelingua rumeni, divennero parte dell'Unione Sovietica dopo la fine della Seconda Guerra Mondiale, e dopo la sua dissoluzione passarono sotto il controllo ucraino e moldavo. Ancora oggi vi sono discussioni su queste regioni, tuttavia sembrava gi\u00e0 improbabile nel 1989 un ridisegnamento dei confini in un prevedibile futuro.\nTopografia.\nIl territorio rumeno \u00e8 quasi equamente diviso tra montagne (31%), colline (33%) e pianure (36%).\nMontagne.\nL'arco dei Carpazi si estende per oltre 1000\u00a0km attraverso il centro del paese, coprendo un'area di circa 70.000\u00a0km\u00b2. Questi monti sono di bassa e media altitudine, e la loro base non \u00e8 pi\u00f9 larga di 100\u00a0km; sono profondamente solcati da valli longitudinali e trasversali e da diversi grandi fiumi. Queste caratteristiche, unite al fatto che sono presenti molti valichi (fino a 2256 m), hanno reso i Carpazi una barriera molto pi\u00f9 debole rispetto ad altre catene montuose europee. Un'altra caratteristica peculiare di queste montagne \u00e8 la presenza di numerose piattaforme erose che formano cos\u00ec altopiani ad altitudini relativamente elevate; vi sono in questa zona insediamenti permanenti oltre i 1200 m.\nI Carpazi rumeni sono divisi in tre sotto-catene: i Carpazi orientali, i Carpazi meridionali i Carpazi occidentali; ognuna di queste catene ha particolarit\u00e0 che la distinguono dalle altre.\nI Carpazi orientali sono composti di tre creste che corrono parallele da nord-ovest a sud-est; la pi\u00f9 occidentale \u00e8 una catena di vulcani estinti, con parecchi coni e crateri preservatisi ancora oggi. La catena possiede molte depressioni, nella pi\u00f9 larga delle quali si trova la citt\u00e0 di Bra\u0219ov; importanti centri industriali e miniere, cos\u00ec come aree agricole, sono situate all'interno di queste depressioni. I Carpazi orientali sono coperti da foreste (circa il 32% delle foreste del paese si trovano qui), e contengono importanti risorse minerarie (oro e argento); inoltre le loro sorgenti di acque minerali hanno favorito la nascita di numerosi centri benessere.\nI Carpazi meridionali ospitano i pi\u00f9 alti picchi del paese, il Monte Moldoveanu (2544 m) e il Monte Negoiu (2535 m), e pi\u00f9 di 150 laghi glaciali. Vi si trovano vaste distese erbose ed alcune foreste, ma poche grandi depressioni ed ancora meno risorse minerarie; ad altitudini pi\u00f9 elevate, il vento e la pioggia hanno modellato la roccia in forme spettacolari, come la Sfinge dei Bucegi e le \"Babele\". La regione \u00e8 attraversata in lungo e in largo da un'antica rete di strade trans-carpatiche, e sono ancora oggi visibili vestigia delle antiche vie romane; i numerosi valichi e le valli dell'Olt, del Jiu e degli altri affluenti del Danubio forniscono passaggi naturali per le strade e le ferrovie che attraversano la catena.\nI Carpazi occidentali sono i pi\u00f9 bassi tra i tre, e sono frammentati da molte profonde depressioni; storicamente esse funzionarono da \"porte\", che permettevano un facile passaggio ma potevano all'occorrenza essere prontamente difese: le pi\u00f9 famose sono le Porte di ferro sul Danubio. I Carpazi occidentali sono i pi\u00f9 densamente abitati, ed \u00e8 nella parte settentrionale di questa catena, nei Monti Apuseni, che si possono trovare insediamenti permanenti alle pi\u00f9 elevate altitudini.\nColline.\nRacchiuse dentro il grande arco dei Carpazi giacciono le piane ondulate e le basse colline dell'Altopiano Transilvanico, il pi\u00f9 esteso del paese ed anche il suo centro; questa importante regione agricola contiene anche grandi depositi di gas metano e sale. A sud e ad est dei Carpazi, i Sub-Carpazi digradano da 1006 a 396 m; questa zona \u00e8 collegata ad ovest alle Colline Occidentali. La simmetria dei rilievi rumeni prosegue con l'Altopiano Getico a sud dei Sub-Carpazi, l'Altopiano Moldavo ad est (tra i Sub-Carpazi e il Prut) e l'Altopiano della Dobrogia nel sud-est (tra il Danubio e il Mar Nero). I Sub-Carpazi e gli altopiani circostanti offrono buone condizioni per l'insediamento umano e sono aree importanti per la produzione di frutta, uva ed altri prodotti agricoli; vi si trovano anche grandi giacimenti di carbone e gas naturale.\nPianure.\nOltre gli altopiani e le colline sub-carpatiche, le pianure si estendono a sud e ad ovest. Nella parte meridionale del paese, la bassa Piana del Danubio \u00e8 divisa a met\u00e0 dall'Olt in Piana della Valacchia ad est e Piana dell'Oltenia ad ovest. Questa terra \u00e8 molto ricca di suoli \u010dernoz\u00ebm, e costituisce la regione pi\u00f9 fertile e pi\u00f9 coltivata della Romania; l'irrigazione \u00e8 ampiamente utilizzata, e le paludi presso il Danubio sono state prosciugate per ricavare altra terra coltivabile.\nLa zona pi\u00f9 bassa della Romania si trova all'estremit\u00e0 settentrionale della Dobrogia, nel Delta del Danubio; il delta \u00e8 una melmosa area triangolare di paludi, isolette, canneti e banchi di sabbia, dove il Danubio termina il suo corso di quasi 3000\u00a0km e si divide in tre bracci principali prima di gettarsi nel Mar Nero. Il Delta del Danubio fornisce una grossa fetta della produzione ittica del paese, ed i suoi canneti sono utilizzati come fonte di cellulosa; la regione \u00e8 anche una riserva naturale per specie rare di piante e animali, inclusi diversi uccelli migratori.\nIdrografia.\nDopo aver attraversato il confine rumeno nel sud-est a Bazias, il Danubio viaggia per circa 1075\u00a0km (quasi il 40% della sua intera lunghezza) attraverso il territorio della Romania o al suo confine con Serbia e Bulgaria. Praticamente tutti i corsi d'acqua del paese sono affluenti, diretti o indiretti, del Danubio, ed all'arrivo alla sua foce circa il 40% delle sue acque dipende da essi; i pi\u00f9 importanti di questi fiumi sono il Mure\u0219, l'Olt, il Prut, il Siret, lo Ialomi\u021ba, il Some\u0219 e l'Arge\u0219. I fiumi rumeni scorrono principalmente verso sud, est e ovest dalla zona centrale dei Carpazi: sono alimentati da precipitazioni e neve disciolta, il che causa fluttuazioni considerevoli nella loro portata e talvolta esondazioni catastrofiche. Nell'est, le acque vengono raccolte dal Siret e dal Prut; nel sud si gettano direttamente nel Danubio; nell'ovest finiscono nel Tibisco (un affluente del Danubio in territorio ungherese).\nIl Danubio \u00e8 di gran lunga il pi\u00f9 importante fiume della Romania, non solo per i trasporti ma anche per la produzione di energia idroelettrica: una delle pi\u00f9 grandi centrali idroelettriche d'Europa si trova alle Porte di ferro, dove il Danubio attraversa i Carpazi. Il Danubio \u00e8 un'importante via sia per il trasporto interno sia per il commercio internazionali: esso \u00e8 infatti navigabile da navi di fiume per tutto il suo corso rumeno, e da navi di mare fino al porto di Br\u0103ila. Un problema non indifferente nell'utilizzo del Danubio per il trasporto nell'entroterra \u00e8 la distanza del fiume dalla maggior parte dei pi\u00f9 importanti centri industriali; inoltre, banchi sabbiosi e frequenti inondazioni compromettono la navigabilit\u00e0 in alcuni tratti.\nClima.\nA causa della sua posizione nella parte sud-orientale del continente europeo, la Romania ha un clima di transizione tra il temperato e il continentale; le condizioni climatiche tuttavia sono modificate in una certa misura dai rilievi presenti nel paese. I Carpazi fungono da barriera contro le masse d'aria provenienti dall'Atlantico, limitando la loro influenza alla zona centro-occidentale del paese, dove portano inverni pi\u00f9 miti e precipitazioni pi\u00f9 intense; le montagne arginano anche l'influenza continentale della vasta piana dell'Ucraina a nord della Romania, che porta inverni gelidi e precipitazioni pi\u00f9 ridotte nel sud e sud-est del paese; all'estremo sud-est, in Dobrogia, le influenze mediterranee attraverso il Mar Nero rendono il clima della zona pi\u00f9 mite, marittimo. La temperatura media annuale \u00e8 di 11 \u00b0C nel sud e di 8\u00a0\u00b0C nel nord; a Bucarest, la temperatura oscilla tra i -29\u00a0\u00b0C in gennaio e i 29\u00a0\u00b0C in luglio, con medie di -3\u00a0\u00b0C in gennaio\n. Le precipitazioni, sebbene adeguate in tutto il paese, sono pi\u00f9 intense verso ovest e con l'aumentare dell'altitudine: alcune aree di montagna ricevono pi\u00f9 di 1010\u00a0mm di pioggia l'anno; le precipitazioni annuali sono di 635\u00a0mm nella Transilvania centrale, 521\u00a0mm a Ia\u0219i in Moldavia ed appena 381\u00a0mm a Constan\u021ba sul Mar Nero.\nIl record della pi\u00f9 alta temperatura registrata in Romania \u00e8 di 46\u00a0\u00b0C ( 2010, Romania sud-orientale); quello della pi\u00f9 bassa \u00e8 di -38,5\u00a0\u00b0C (24 gennaio 1942, Romania centrale)."}
{"id": "2684379", "revid": "1965277", "url": "https://it.wikipedia.org/wiki?curid=2684379", "title": "Pio Fo\u00e0", "text": "Biografia.\nAppartenente a una famiglia di religione ebraica, ancora studente liceale al \"Beccaria\" di Milano, nel 1866 fu volontario garibaldino nella terza guerra di indipendenza italiana e partecip\u00f2 alla battaglia di Bezzecca. Studi\u00f2 Medicina a Pavia, dove fu allievo di Giulio Bizzozero e di Giacomo Sangalli. Dopo la laurea nel 1872, intraprese un'attivit\u00e0 di ricerca dapprima in anatomia patologica sotto la guida di Bizzozero, che segu\u00ec all'universit\u00e0 di Torino, poi in fisiologia a Firenze con Moritz Schiff (1873), nuovamente a Pavia in psichiatria con Cesare Lombroso (1874), e infine a Strasburgo in anatomia patologica con Friedrich Daniel von Recklinghausen (1875). Tornato in Italia, spos\u00f2 la cugina Bice Fo\u00e0 (dal matrimonio nascer\u00e0 il figlio Carlo, che diverr\u00e0 anch'egli un illustre studioso) e inizi\u00f2 la sua carriera universitaria con l'incarico in anatomia patologica all'universit\u00e0 di Modena (1875); nel 1881 ebbe la nomina a professore ordinario; nel 1884 ottenne la cattedra di anatomia patologica a Torino, dove rimase definitivamente.\nLe ricerche, e quindi le pubblicazioni scientifiche di Pio Fo\u00e0, sono state molto numerose, come pure numerosi sono stati i casi clinici studiati e descritti. Si \u00e8 interessato soprattutto del sangue, degli organi emopoietici e delle cellule ematiche. Fu il primo a osservare nei reticolociti, ossia nei globuli rossi di recente formazione, una sostanza granulo-filamentosa segno patognomonico di giovinezza del globulo rosso. Ha anche eseguito studi di microbiologia (studi\u00f2 l'azione patogena del \"Diplococcus lanceolatus\"), e dell'anatomia patologica di affezioni epatiche e renali. Venne accolto all'Accademia delle Scienze di Torino.\nAccanto all'attivit\u00e0 scientifica, in Fo\u00e0 fu notevole anche l'impegno civile e politico soprattutto quello legato all'educazione sanitaria, con divulgazione delle nozioni di igiene e prevenzione delle malattie nelle classi sociali meno abbienti. in collaborazione con Gaetano Ronzoni si impegn\u00f2 nella lotta alla tubercolosi e ricopr\u00ec la carica di presidente della \"Federazione italiana delle opere antitubercolari\". Fu assertore della necessit\u00e0 di impartire ai giovani una corretta educazione sessuale, e fu anzi autore di numerosi scritti sull'argomento. Accett\u00f2 la presidenza dell'\u00abUnione dell'educazione popolare\u00bb offertagli da Filippo Turati. Nel 1900, con Herlitzka e Donato Bachi, fu cofondatore dell'Universit\u00e0 Popolare di Torino. Fu a lungo assessore al Comune di Torino e nel 1908 venne nominato senatore del regno."}
{"id": "2684380", "revid": "404338", "url": "https://it.wikipedia.org/wiki?curid=2684380", "title": "Le citt\u00e0 pi\u00f9 vivibili del mondo", "text": ""}
{"id": "2684386", "revid": "1573940", "url": "https://it.wikipedia.org/wiki?curid=2684386", "title": "Vocale anteriore semiaperta non arrotondata", "text": "La vocale anteriore semiaperta non arrotondata \u00e8 un suono vocalico presente in alcune lingue. Il suo simbolo nell'Alfabeto fonetico internazionale \u00e8 , e l'equivalente simbolo X-SAMPA \u00e8 E. \nOccorrenze.\nIn italiano.\nIn italiano tale fono \u00e8 reso con la grafia o (con l'accento grave), ed \u00e8 presente per esempio nelle parole \"letto\" , \"cio\u00e8 . \u00c8 conosciuto come E aperta\".\nL\u2019\"e\" aperta /\u025b/, in italiano, \u00e8 un fonema distinto dall\"'e\" chiusa /e/: si pensi a coppie minime come \"e\" /e/ (congiunzione) e \"\u00e8\" /\u025b/ (voce del verbo \"essere\"), \"l\u00e9gge\" /e/ (sostantivo, \"norma\") e \"l\u00e8gge\" /\u025b/ (dal verbo \"leggere\"), \"p\u00e9sca\" /e/ da \"pescare\" e \"p\u00e8sca\" /\u025b/ \"frutto\", \"m\u00e9sto\" /e/ (voce di \"mestare\") e \"m\u00e8sto\" /\u025b/ (aggettivo, \"triste\").\nIn francese.\nIn francese tale fono \u00e8 presente per esempio nella parola \"b\u00eate\" \"animale\" .\nIn inglese.\nIn inglese tale fono \u00e8 presente per esempio nella parola \"bed\" \"letto\" . \u00c8 conosciuto come \"short e\" (\"e breve\") in inglese.\nIn tedesco.\nIn tedesco tale fono \u00e8 presente per esempio nella parola \"Bett\" \"letto\" .\nIn norvegese.\nIn norvegese tale fono \u00e8 presente come suono breve, come ad esempio nella parola \"penn\" \"penna\" \nIn thailandese.\nIn thailandese tale fono \u00e8 reso con la grafia (il trattino corrisponde alla consonante che precede il fono) se il suono \u00e8 tronco ed \u00e8 presente per esempio nella parola \u0e41\u0e25\u0e30 \"e\" .\nViene reso con la grafia se il suono \u00e8 lungo ed \u00e8 presente per esempio nella parola \"\u0e41\u0e2a\u0e07\" \"luce\" .\nIn ungherese.\nIn ungherese tale fono \u00e8 reso con la grafia ed \u00e8 presente per esempio nella parola \"nem\" \"no\" ."}
{"id": "2684387", "revid": "767487", "url": "https://it.wikipedia.org/wiki?curid=2684387", "title": "Riusabilit\u00e0", "text": "In informatica si definisce riusabilit\u00e0 la facilit\u00e0 con cui un frammento di codice sorgente di un programma pu\u00f2 essere riutilizzato riassemblandolo in un altro programma per fornire le stesse funzionalit\u00e0 senza che sia necessario modificarlo, oppure dopo avervi apportato piccoli aggiustamenti.\nLa possibilit\u00e0 di riutilizzare moduli e classi riduce il tempo di sviluppo delle applicazioni ed aumenta l'affidabilit\u00e0 poich\u00e9 di solito il codice riutilizzato \u00e8 gi\u00e0 stato precedentemente collaudato, testato e corretto da eventuali bug.\nLe subroutine o le funzioni sono la forma pi\u00f9 semplice di riutilizzo. Una porzione di codice viene regolarmente organizzata utilizzando moduli o spazi dei nomi in livelli. I sostenitori affermano che oggetti e componenti software offrono una forma pi\u00f9 avanzata di riusabilit\u00e0, sebbene sia stato difficile misurare e definire oggettivamente livelli o punteggi di \"riutilizzabilit\u00e0\".\nLa capacit\u00e0 di riutilizzare si basa in modo essenziale sulla capacit\u00e0 di costruire software pi\u00f9 corposi da parti pi\u00f9 piccole e sulla capacit\u00e0 di identificare i punti in comune tra quelle parti. La riusabilit\u00e0 \u00e8 spesso una caratteristica richiesta del software. La riusabilit\u00e0 porta diversi aspetti allo sviluppo del software che non devono essere considerati quando la riusabilit\u00e0 non \u00e8 richiesta.\nLa riusabilit\u00e0 implica una gestione esplicita dei problemi di costruzione, distribuzione, installazione, configurazione, manutenzione e aggiornamento. Se questi problemi non vengono presi in considerazione, il software pu\u00f2 sembrare riutilizzabile dal punto di vista del design , ma non verr\u00e0 riutilizzato nella pratica.\nLa riutilizzabilit\u00e0 del software si riferisce pi\u00f9 specificamente alle caratteristiche di progettazione di un elemento software (o raccolta di elementi software) che ne migliorano l'idoneit\u00e0 al riutilizzo.\nCaratteristiche.\nMolti principi di progettazione del riutilizzo sono stati sviluppati nei workshop WISR.\nLe caratteristiche di progettazione del candidato per il riutilizzo del software includono:\nNon \u00e8 stato ancora raggiunto il consenso su questo elenco sull'importanza relativa delle voci n\u00e9 sulle questioni che rendono ciascuna importante per una particolare classe di applicazioni.\nEsempio.\nIl seguente codice HTML/CSS pu\u00f2 essere utilizzato come menu di navigazione in tutte e tre le pagine del sito web oppure in altri siti web eventualmente modificando solo il nome delle voci. Si pu\u00f2 quindi definire riusabile:\n&lt;ul&gt;\n &lt;li&gt;&lt;a href=\"home.html\"&gt;Home&lt;/a&gt;&lt;/li&gt;\n &lt;li&gt;&lt;a href=\"products.html\"&gt;Products&lt;/a&gt;&lt;/li&gt;\n &lt;li&gt;&lt;a href=\"bio.html\"&gt;bio&lt;/a&gt;&lt;/li&gt;\n&lt;/ul&gt;\nul {\n list-style-type: none;\n margin: 0;\n padding: 0;"}
{"id": "2684388", "revid": "767487", "url": "https://it.wikipedia.org/wiki?curid=2684388", "title": "Mishon", "text": "Ha debuttato nel 2008 con il singolo \"Excuse Me Mama\" all'et\u00e0 di 15 anni. Molti fan pensavano che sarebbe diventato una hit, ma la canzone non ha ottenuto il successo commerciale che ci si aspettava. Nell'estate del 2009 \u00e8 uscito il suo secondo singolo, \"Just a Kiss\". Il brano \u00e8 riuscito a raggiungere la 36\u00aa posizione delle classifiche R&amp;B/Hip-Hop. L'album di debutto, \"The Yearbook\", \u00e8 invece in uscita nel 2010.\nCome attore \u00e8 principalmente noto per il suo ruolo di Taylor \"Tay\" Sutton nella serie tv statunitense \"Lincoln Heights\". \u00c8 inoltre apparso in \"Soul Train\" e \"America's Most Talented Kid\"."}
{"id": "2684389", "revid": "585241", "url": "https://it.wikipedia.org/wiki?curid=2684389", "title": "Shahrest\u0101n di Maravehtapeh", "text": "Lo shahrest\u0101n di Maravehtapeh (farsi \u0634\u0647\u0631\u0633\u062a\u0627\u0646 \u0645\u0631\u0627\u0648\u0647\u200c\u062a\u067e\u0647) \u00e8 uno dei 14 \"shahrest\u0101n\" della provincia del Golestan, in Iran. Il capoluogo \u00e8 Maraveh. La provincia \u00e8 suddivisa in 2 circoscrizioni (\"bakhsh\"): "}
{"id": "2684391", "revid": "32843435", "url": "https://it.wikipedia.org/wiki?curid=2684391", "title": "Convair CV-440", "text": ""}
{"id": "2684406", "revid": "599013", "url": "https://it.wikipedia.org/wiki?curid=2684406", "title": "Jamie Rivers", "text": "Giocava nel ruolo di difensore.\nCarriera.\nJamie Rivers ha giocato per i New York Islanders, gli Ottawa Senators, i Boston Bruins, i Florida Panthers, i Detroit Red Wings, i Phoenix Coyotes e i St. Louis Blues per un totale di 454 partite e 66 punti nella National Hockey League. Nella stagione 2007/2008 il difensore canadese ha militato nel campionato russo con lo Spartak Mosca. Dal 25 novembre 2009 fino alla stagione Jamie Rivers gioc\u00f2 per l'HC Ambr\u00ec-Piotta come difensore. Si ritir\u00f2 nel 2011."}
{"id": "2684408", "revid": "363629", "url": "https://it.wikipedia.org/wiki?curid=2684408", "title": "Vocale anteriore semichiusa non arrotondata", "text": "La vocale anteriore semichiusa non arrotondata \u00e8 un suono vocalico usato in alcune lingue. Il suo simbolo nell'Alfabeto fonetico internazionale \u00e8 , e l'equivalente simbolo X-SAMPA \u00e8 e. \nOccorrenze.\nIn italiano.\nIn italiano tale fono \u00e8 reso con la grafia o (con l'accento acuto), ed \u00e8 presente per esempio nelle parole \"pece e \"perch\u00e9 . \u00c8 chiamato spesso \"E chiusa\". In italiano standard esiste un'opposizione fonematica tra /e/ (\"e\" chiusa) e /\u025b/ (\"e\" aperta); esempi di coppie minime sono: \"v\u00e9nti\" (numerale) ~ \"v\u00e8nti\" (plurale di \"vento\"), \"l\u00e9ggi\" (plurale del sostantivo \"legge\") ~ \"l\u00e8ggi\" (forma del verbo \"leggere\"), \"te\" (pronome personale) ~ \"t\u00e8\" (bevanda), \"e\" (congiunzione) ~ \"\u00e8\" (forma del verbo \"essere\"), \"p\u00e9sca\" (il pescare) ~ \"p\u00e8sca\" (frutto), \"acc\u00e9tta\" (sostantivo, specie di scure) ~ \"acc\u00e8tta\" (verbo, da \"accettare\"), (\"le\") \"p\u00e9ne\" (plurale di \"pena\") ~ (\"il\") \"p\u00e8ne\" (organo sessuale maschile).\nIn francese.\nIn francese tale fono \u00e8 presente per esempio nella parola \"beaut\u00e9\" \"bellezza\" .\nIn portoghese.\nIn portoghese tale fono \u00e8 presente per esempio nella parola \"mesa\" \"tavolo\" .\nIn tedesco.\nIn tedesco tale fono \u00e8 presente per esempio nella parola \"Seele\" \"anima\" .\nIn thailandese.\nIn thailandese tale fono \u00e8 reso con la grafia (il trattino corrisponde alla consonante che precede il fono) se il suono \u00e8 tronco ed \u00e8 presente per esempio nella parola \u0e40\u0e25\u0e30 \"soffice\" .\nViene reso con la grafia se il suono \u00e8 lungo ed \u00e8 presente per esempio nella parola \"\u0e40\u0e25\u0e19\" \"fango\" .\nVocale anteriore media non arrotondata.\nMolte lingue come lo spagnolo, il giapponese, il coreano, il greco e il turco, hanno una vocale anteriore media non arrotondata, la cui altezza \u00e8 intermedia tra e . Tuttavia, poich\u00e9 nessuna lingua distingue tra una vocale media e una vocale semichiusa o semiaperta, non esiste un simbolo IPA per rappresentare la vocale media, e si usa generalmente . Se c'\u00e8 bisogno di precisione, si pu\u00f2 aggiungere un diacritico abbassante: .\nOccorrenze.\nPer semplicit\u00e0 il diacritico abbassante \u00e8 omesso nelle seguenti trascrizioni.\nIn italiano.\nIn italiano standard questo fono ricorre per /e/ non-accentato (atono) dopo /i, u/ (ma non /e/) accentati, specialmente in fine di frase, es. [\u02c8fi\u02d0ne\u031e, \u02c8miste\u031e, \u02c8sku\u02d0re\u031e, \u02c8furbe\u031e]. L'uso di un vocoide cardinale [e] in tali parole \u00e8 da considerarsi non-standard, soprattutto se impiegato massicciamente, e caratteristico di varie zone del Nord (per es. Brianza) e del Centro (per es. Lazio; tipicamente romano). La pronuncia neutra ha [e\u031e].\nIn spagnolo.\nIn spagnolo tale fono \u00e8 reso con la grafia ed \u00e8 presente per esempio nella parola \"beb\u00e9\" .\nIn ungherese.\nIn ungherese tale fono \u00e8 reso con la grafia ed \u00e8 presente per esempio nella parola \"h\u00e9t\" \"sette\" ."}
{"id": "2684409", "revid": "356328", "url": "https://it.wikipedia.org/wiki?curid=2684409", "title": "/e/", "text": ""}
{"id": "2684410", "revid": "356328", "url": "https://it.wikipedia.org/wiki?curid=2684410", "title": "/\u025b/", "text": ""}
{"id": "2684411", "revid": "1864952", "url": "https://it.wikipedia.org/wiki?curid=2684411", "title": "Se\u00e1n O'Casey", "text": "In giovane et\u00e0 lavor\u00f2 come operaio e partecip\u00f2 attivamente al movimento di rinascita irlandese e alla guerra civile del 1922. Furono proprio queste esperienze a conferire ai suoi primi lavori teatrali, nel periodo dal 1923 al 1926, uno stile molto vivo con l'uso di uno \"slang\" dei bassifondi di Dublino. \nHa messo in scena vari drammi caratterizzati dalla contrapposizione fra eroiche e coraggiose \"eroine\" femminili e personaggi maschili di infimo carattere, come ad esempio \"The Shadow of a Gunman\" (\"Il falso repubblicano\", del 1923); \"Juno and the Paycock\" (\"La spia\", del 1924) e \"The Plough and the Stars\" (\"L'aratro e le stelle\", del 1926). \nVisse sulla propria pelle il detto \"Nemo propheta in patria\", con una blanda accoglienza delle proprie opere nel suo paese a tal punto da andarsene a vivere in Inghilterra nella met\u00e0 degli anni '30. Qui inizi\u00f2 la stesura dell'autobiografia \"I Knock at the Door\" (\"Busso alla porta\"), che complet\u00f2 solo nel 1939, in ben sei volumi. La sua produzione successiva, \"The Star Turns Red\" (\"La stella diventa rossa\", del 1940); \"Red Roses for Me\" (\"Rose rosse per me\", del 1942); si svilupp\u00f2 soprattutto su tematiche sociali antifascista e anticapitalista. \nNel 1955 produsse inoltre \"The Bishop's Bonfire\" (\"Il fal\u00f2 del vescovo\"), una satira pungente sulla condizione dell'Irlanda contemporanea. \nAutobiografia.\nin sei volumi"}
{"id": "2684412", "revid": "356328", "url": "https://it.wikipedia.org/wiki?curid=2684412", "title": "/a/", "text": ""}
{"id": "2684413", "revid": "356328", "url": "https://it.wikipedia.org/wiki?curid=2684413", "title": "/i/", "text": ""}
{"id": "2684425", "revid": "28306198", "url": "https://it.wikipedia.org/wiki?curid=2684425", "title": "Dialetti meridionali", "text": ""}
{"id": "2684426", "revid": "119701326", "url": "https://it.wikipedia.org/wiki?curid=2684426", "title": "El Gringo", "text": ""}
{"id": "2684430", "revid": "247222", "url": "https://it.wikipedia.org/wiki?curid=2684430", "title": "Enrico Galvaligi", "text": ""}
{"id": "2684437", "revid": "767487", "url": "https://it.wikipedia.org/wiki?curid=2684437", "title": "Trevor White (sciatore)", "text": "Biografia.\nAttivo in gare FIS dal dicembre del 1999, White in Nor-Am Cup esord\u00ec il 6 gennaio 2001 a Lake Louise in discesa libera (93\u00ba) e colse il primo podio il 5 gennaio 2008 a Sunday River in slalom speciale (2\u00ba). Pochi giorni pi\u00f9 tardi, il 20 gennaio, debutt\u00f2 in Coppa del Mondo nello slalom speciale tenutosi a Kitzb\u00fchel, senza qualificarsi per la seconda manche; il 2 dicembre dello stesso anno ottenne a Loveland in slalom speciale la sua unica vittoria in Nor-Am Cup.\nIl 25 gennaio 2009 conquist\u00f2 a Kitzb\u00fchel in slalom speciale il suo miglior piazzamento in Coppa del Mondo (8\u00ba) e ai successivi Mondiali di Val-d'Is\u00e8re 2009, suo esordio iridato, non complet\u00f2 lo slalom speciale. Ai XXI Giochi olimpici invernali di , sua unica presenza olimpica, si classific\u00f2 31\u00ba nello slalom speciale; l'anno dopo ai Mondiali di Garmisch-Partenkirchen 2011, suo congedo iridato, nella medesima specialit\u00e0 si piazz\u00f2 20\u00ba.\nSempre in slalom speciale il 13 dicembre 2012 ottenne a Panorama il suo ultimo podio in Nor-Am Cup (3\u00ba) e il 27 gennaio 2013 disput\u00f2 la sua ultima gara in Coppa del Mondo, a Kitzb\u00fchel, senza completarla. Si ritir\u00f2 al termine di quella stessa stagione 2012-2013 e la sua ultima gara in carriera fu lo slalom speciale dei Campionati canadesi 2013, il 27 marzo a Whistler, chiuso da White al 4\u00ba posto.\nPalmar\u00e8s.\nCoppa Europa.\nCoppa Europa - vittorie.\nLegenda:\nSL = slalom speciale\nNor-Am Cup.\nNor-Am Cup - vittorie.\nLegenda:\nSL = slalom speciale"}
{"id": "2684438", "revid": "365417", "url": "https://it.wikipedia.org/wiki?curid=2684438", "title": "Vedismo", "text": "Con il termine Vedismo (o cultura vedica), gli storici e gli orientalisti intendono la dottrina filosofica e la cultura degli antichi popoli che abitarono l'India nord-occidentale (allora indicata come \"Saptasindhu,\" \u0938\u092a\u094d\u0924 \u0938\u093f\u0902\u0927\u0941, 'terra dei sette fiumi'), dove tale cultura vedica acquis\u00ec le sue prime caratteristiche filosofiche e linguistiche, per poi espandersi nelle regioni del Sud e addirittura anche verso Occidente e verso il sud-est Asia .\nIl periodo vedico.\nIl periodo vedico (Vedismo) \u00e8 considerato tale a partire dalla nascita della grande civilt\u00e0 vedica sulle sponde dei tre grandi fiumi Gange, Yamuna e Sarasvati (ormai del tutto prosciugato), e dalla compilazione delle parti in prosa in lingua sanscrita dei \"Veda\", dei \"Br\u0101hma\u1e47a\" e delle \"Upani\u1e63ad\"; successivamente anche dei commentari redatti a partire dall'VIII secolo a.C., per questo denominati come \"Ved\u0101nta\" (\"fine dei Veda\").\nIl periodo successivo al \"Vedismo\", a partire dall'VIII secolo a.C. fino a primi secoli della nostra Era, gli storici lo denominano come Bramanesimo, mentre quello successivo a questo e fino ai giorni nostri viene indicato come Induismo.\nIl passaggio dal Vedismo al Bramanesimo corrisponde alla progressiva sostituzione delle figure sacerdotali coinvolte nei riti sacrificali. Se nel primo \"Veda\", il \"\u1e5agveda\", l'officiante delle libagioni \u00e8 lo \"hot\u1e5b\", accompagnato da altre figure sacerdotali minori, con il passare dei secoli e con l'elaborazione dottrinale all'interno degli stessi \"Veda\", sopraggiunge la figura dello \"udg\u0101t\u1e5b, \"il cantore delle melodie del \"S\u0101maveda\", sostituito poi anch'esso come figura sacerdotale primaria dallo \"adhvaryu\", il mormorante dei \"mantra\" relativi allo \"Yajurveda\" e, infine con il Bramanesimo, dal \"bramino\", l'ultimo dei sacerdoti che sovrintendeva alla correttezza del rito riparando a qualsiasi errore e detentore dell'ultimo \"Veda\", l\"'Atharvaveda\".\nLa societ\u00e0 e la cultura vedica.\nLe popolazioni vediche indicavano se stesse come \"\u0101rya / \u0101ry\u0101\", che sta indicare una persona retta, nobile o civilizzata. \nL'uomo vedico conservava nel suo spazio sacro la purezza e riti di purificazione che lo rendevano puro da ci\u00f2 che \u00e8 impuro: sangue, unghie recise, capelli tagliati o caduti, sperma, cerume, muco, sudore e vomito, ma anche i feti abortiti e il mestruo. Allo stesso modo erano considerati impuri coloro che per la propria attivit\u00e0 venivano in contatto con tali elementi: i macellai, i lavandai, i boia; tutti coloro che venivano a contatto con tali persone si dovevano poi sottoporre a riti purificatori. &lt;br&gt;\nNon erano invece impuri il latte delle madri e le urine (mischiate ad argilla e utilizzate come sapone) e feci (utilizzate come combustibile) delle vacche.\nLa \"purezza\" consentiva all'uomo \"\u0101rya\" il proprio stile di vita che doveva essere contraddistinto dalla rettitudine (\"dharma\") e dalla spiritualit\u00e0.\nI ritmi della vita \"vedica\" erano contraddistinti da una ritualit\u00e0 in cui l'elemento del fuoco aveva un ruolo del tutto peculiare. Il fuoco, anzi i tre fuochi erano ospitati nella casa dei \"bramini\": \nQuesto fuoco benedir\u00e0 il bambino appena nato, da questo fuoco saranno attinte le fiamme che consumeranno i cadaveri delle persone dopo la loro morte, a questo fuoco si destiner\u00e0 parte del pasto prima di consumarlo e a questo fuoco si rende onore appena rientrati nella propria casa. Insieme al sole (\"S\u016brya\") \u00e8 il fuoco ad essere particolarmente onorato da questa cultura che gli offre due sacrifici (\"Agnihotra\") quotidiani: a mezzod\u00ec e al tramonto.\nNel \u1e5agveda, il nono cerchio contiene gli inni del Soma Pavamana, su una pozione sacra, la Soma.\nAnne-Marie Esnoul evidenzia come nella civilt\u00e0 e nella letteratura vedica (comprensiva in questo caso dei \"Veda\" e dei loro commentari, i \"Br\u0101hma\u1e47a\") non si riscontra alcuna riflessione sulla \"sofferenza\" nel mondo, sul ciclo delle rinascite (\"sa\u1e43s\u0101ra\") e, di conseguenza sui percorsi di liberazione (\"mok\u1e63a\") da esso quanto piuttosto il godimento (\"bhukti\") della vita terrena. \u00c8 quindi solo con le prime \"Upani\u1e63ad\" che si avvia la riflessione filosofica vedica sulla sofferenza nel mondo e sulla necessit\u00e0 di un percorso di liberazione da essa. E questo corrisponderebbe all'avvio del periodo assiale individuato da Karl Jaspers."}
{"id": "2684440", "revid": "61051", "url": "https://it.wikipedia.org/wiki?curid=2684440", "title": "Construcciones Aeron\u00e1uticas S.A.", "text": ""}
{"id": "2684442", "revid": "287204", "url": "https://it.wikipedia.org/wiki?curid=2684442", "title": "A come alibi", "text": "A come alibi (\"A is for Alibi\") \u00e8 il libro di esordio della scrittrice statunitense Sue Grafton, primo anche della saga con l'investigatrice Kinsey Millhone.\nNegli Stati Uniti fu pubblicato nel 1982 con una tiratura di 7500 copie.\nIn Italia \u00e8 stato stampato per la prima volta nel 1990 nella collana Il Giallo Mondadori con il numero 2142."}
{"id": "2684445", "revid": "599013", "url": "https://it.wikipedia.org/wiki?curid=2684445", "title": "Diocesi di San Jos\u00e9", "text": ""}
{"id": "2684446", "revid": "339392", "url": "https://it.wikipedia.org/wiki?curid=2684446", "title": "Provincia di Orumiyeh", "text": ""}
{"id": "2684450", "revid": "339392", "url": "https://it.wikipedia.org/wiki?curid=2684450", "title": "Accademia Nazionale delle Scienze degli Stati Uniti", "text": ""}
{"id": "2684451", "revid": "123660070", "url": "https://it.wikipedia.org/wiki?curid=2684451", "title": "Erika Bella", "text": "Biografia.\nViene scoperta da Christophe Clark e lanciata dalla casa di produzione Private nel 1995, esordendo nel film \"Tesori Vergini\" girato ai Caraibi, lavorando da allora con i massimi esponenti del cinema pornografico internazionale. In tre anni di \"hard\" cambia tre volte il suo pseudonimo: \"Rouge\", \"Lamour\" e \"Stone\", lavorando con i principali registi del vecchio continente tra cui in Italia Mario Salieri, Max Bellocchio e Joe D'Amato, in Francia con Marc Dorcel ed in Germania con Moli. \u00c8 riconosciuta come una delle attrici ungheresi che hanno contribuito alla costruzione dell'industria italiana delle pellicole pornografiche.\nSbarca negli Stati Uniti d'America e convince subito i \"film-maker\" pi\u00f9 emblematici del porno americano, John Leslie, Christopher Alexander (che l'ha scelta come \"starbanger\" per il suo \"The Gang Bang Girl n.20\") e Patrick Collins. Erika Bella aveva gi\u00e0 conosciuto Collins in occasione del film \"Euroslut\", dove lei interpreta s\u00e9 stessa: la protagonista magiara. Dal 1994 al 2008, anno in cui ha lasciato il mondo dei film hard, \u00e8 apparsa in circa 100 film.\nPremi.\nNel 1996 vince l'AVN Award for Best Group Sex Scene (video) (Miglior Scena di Sesso di Gruppo) per l'interpretazione in \"World Sex Tour 1\".\nFilmografia.\nComprende:"}
{"id": "2684453", "revid": "219355", "url": "https://it.wikipedia.org/wiki?curid=2684453", "title": "Accademia nazionale delle scienze (Stati Uniti d'America)", "text": "La National Academy of Sciences degli Stati Uniti d'America (NAS - \"Accademia nazionale delle scienze\") \u00e8 una organizzazione i cui membri servono, \"pro bono publico\", da \"consiglieri nazionali su scienze, ingegneria e medicina\".\nL'organismo fa parte del sistema delle accademie nazionali statunitensi (\"United States National Academies\"), che comprende anche: \nIl gruppo gode di un riconoscimento onorifico ufficiale attraverso un \"congressional charter\", emanato, ai sensi del Titolo 36 dello \"United States Code\", dal Congresso degli Stati Uniti.\nPanoramica.\nOrigine.\nL'atto di costituzione dell'organismo, firmato dal presidente Abramo Lincoln il 3 marzo 1863, diede vita all'accademia e nomin\u00f2 50 membri statutari. Molti dei membri originari della NAS provenivano dalla cosiddetta \"Scientific Lazzaroni\", i \"Lazzaroni scientifici\", una rete informale di scienziati, principalmente fisici, operanti nei pressi di Cambridge, Massachusetts intorno agli anni cinquanta dell'Ottocento.\nNel 1863, assicuratosi il supporto di Alexander Dallas Bache e Charles Henry Davis, recentemente richiamato dalla US Navy a Washington per dirigere il \"Bureau of Navigation\", Louis Agassiz e Benjamin Peirce pianificarono i passaggi attraverso cui la \"National Academy of Sciences\" doveva essere fondata. Il senatore Henry Wilson del Massachusetts avrebbe nominato Agassiz al consiglio dei reggenti (\"Board of Regents\") dello Smithsonian.\nAgassiz sarebbe andato a Washington a spese del governo per pianificare l'organizzazione insieme agli altri. Cos\u00ec fu fatto, scavalcando Joseph Henry, che aveva gi\u00e0 manifestato la propria riluttanza nei confronti di un disegno di legge per una simile accademia, da presentarsi avanti al Congresso nella convinzione che una simile risoluzione sarebbe stata \u201copposta come qualcosa di divergente con le nostre istituzioni democratiche\u201d (Henry tuttavia, sarebbe diventato presto il secondo presidente della NAS). Agassiz, Davis, Peirce, Benjamin Gould, e il senatore Wilson si incontrarono a casa di Bachee e \"scrissero precipitosamente il disegno di legge per l'istituzione dell'Accademia, includendovi il nome di cinquanta fondatori\".\nIl senatore Wilson present\u00f2 il disegno di legge nelle ultime ore della sessione, quando il Senato era immerso nel rush finale sulle questioni dell'ultimo minuto prima dell'aggiornamento della seduta. Senza esaminarlo e senza dibatterne le disposizioni, sia il Senato che la Camera lo approvarono, e il presidente Lincoln lo firm\u00f2.\nSebbene salutato come un grande passo in avanti nel riconoscimento governativo del ruolo della scienza nella cultura statunitense, la National Academy of Sciences cre\u00f2 allo stesso tempo enormi avversioni tra gli scienziati, anche tra quelli nominati come fondatori. Agassiz ebbe ad ammettere, in seguito, che erano \u201cpartiti col piede sbagliato\u201d.\nLa legge stabilisce:\nLa National Academy non risolse i problemi che si ponevano a una nazione scossa dalla Guerra Civile, come i \"Lazzaroni\" speravano, n\u00e9 riusc\u00ec ad accentrare gli sforzi scientifici degli Stati Uniti.\nStoria recente.\nNella primavera del 2009, l'Accademia nazionale delle Scienze comprendeva circa 2.100 membri e 380 soci stranieri. \nNel 2005 contava circa 1.100 impiegati. I nuovi membri sono eletti a vita da quelli gi\u00e0 in carica. L'elezione quale membro dell'accademia \u00e8 uno degli onori pi\u00f9 alti (inferiore, comunque, a un premio Nobel) che pu\u00f2 essere riconosciuto a uno scienziato e viene conferito a quegli studiosi che hanno conseguito particolari e continui successi attraverso ricerche originali. Circa 200 membri sono stati insigniti del Premio Nobel.\nLa National Academy of Sciences \u00e8 membro dell'ICSU, International Council for Science.\nLa National Academy of Sciences si riunisce annualmente a Washington, e gli atti dell'adunanza sono pubblicati nella sua rivista scientifica istituzionale, dal titolo \"Proceedings of the National Academy of Sciences\". La National Academies Press \u00e8 la casa editrice delle pubblicazioni di tutte le \"Accademie Nazionali\", e rende liberamente disponibili alla lettura sul suo sito web oltre 3600 pubblicazioni.\nPresidenti della National Academy of Sciences.\nIl presidente \u00e8 il capo elettivo dell'accademia. Scelto tra i membri dell'organismo, deve ottenere la maggioranza dei voti, per essere eletto a una carica per una durata stabilita dal consiglio direttivo (\"governing Council\", non superiore a sei anni. Il presidente pu\u00f2 essere rieletto per un secondo mandato. Dalla sua fondazione, l'accademia \u00e8 stata diretta da 21 presidenti. Il presidente attuale \u00e8 il chimico dell'atmosfera Ralph J. Cicerone dell'University of California a Irvine.\nEventi notevoli.\nDichiarazione congiunta sul riscaldamento globale.\nNel 2005 le accademie nazionali delle scienze delle nazioni del G8 (inclusa la \"National Academy of Sciences\"), oltre alle accademie scientifiche di Brasile, Cina e India (tre dei maggiori produttori di gas serra nel mondo sviluppato) firmarono una dichiarazione congiunta sulla risposta globale da dare ai mutamento climatico. La dichiarazione pone l'accento sul fatto che la comprensione scientifica dei cambiamenti climatici \u00e8 divenuta abbastanza chiara da giustificare azioni decise da parte delle nazioni."}
{"id": "2684456", "revid": "339392", "url": "https://it.wikipedia.org/wiki?curid=2684456", "title": "United States National Academy of Sciences", "text": ""}
{"id": "2684457", "revid": "729019", "url": "https://it.wikipedia.org/wiki?curid=2684457", "title": "SIAT 223 Flamingo", "text": "Il SIAT 223 Flamingo, successivamente MBB 223 Flamingo, era un monomotore da addestramento ad ala bassa progettato ed inizialmente commercializzato dall'azienda tedesca Siebel Flugzeugwerke-ATG (SIAT) dalla fine degli anni sessanta, poi, una volta acquisita negli anni settanta, dalla Messerschmitt-B\u00f6lkow-Blohm GmbH (MBB) che lo produsse fino al 1986.\nDestinato al mercato delle scuole d'addestramento civile venne impiegato anche in ambito militare nelle unit\u00e0 di addestramento dell'aeronautica militare siriana e turca.\nIl Flamingo, oltre ad essere prodotto nel territorio nazionale in 29 esemplari venne realizzato anche all'estero su licenza, in Spagna dal 1972 al 1976 negli stabilimenti della Construcciones Aeron\u00e1uticas S.A. (CASA) con la designazione CASA C-223 \"Flamingo\" in 50 esemplari destinati al mercato interno, ed in Svizzera dalla Farner Werke AG, che lo realizz\u00f2 in 19 esemplari.\nStoria.\nSviluppo.\nNei primi anni sessanta, nell'allora Germania Ovest, venne emessa dal Bundesministerium f\u00fcr Wirtschaft (Ministero Federale dell'Economia) una specifica per la fornitura di un nuovo velivolo da destinare alle scuole di volo civili. Tra le altre aziende partecip\u00f2 anche la SIAT, nata dalla fusione della Siebel Flugzeugwerke con la ATG Maschinen GmbH (ex Allgemeine Transport Anlagen GmbH), ritornate entrambe alla produzione aeronautica dopo le limitazioni imposte dalla sconfitta della Germania nazista alla fine della seconda guerra mondiale.\nCome in altre simili realt\u00e0 la rinascita della produzione nazionale era affidata alla rielaborazione in chiave della disposizione di nuove tecnologie applicate a progetti realizzati in periodo bellico. In questo caso il progenitore fu il Siebel Si 202 \"Hummel\" del 1938 che, attraverso il Siebel Si 222 \"Super Hummel\" della met\u00e0 degli anni cinquanta, diventato poi per le rielaborazioni societarie SIAT 222, che venne presentato per partecipare al concorso. Un ulteriore sviluppo del velivolo sfoci\u00f2 nel SIAT 223, presentato nel 1966 all'Air Show di Hannover come mockup ed il cui prototipo venne portato in volo per la prima volta il 1\u00ba marzo 1967.\nI successivi 4 esemplari di preserie furono destinati alle compagnie aeree svizzera Swissair e tedesca Lufthansa per il collaudo in condizioni operative con l'opzione per poter stipulare un contratto di fornitura mentre continuava la promozione dell'azienda nelle varie mostre e manifestazioni aeree nazionali ed internazionali. Alla fine del periodo di valutazione solo la compagnia svizzera stipul\u00f2 un contratto mentre la Lufthansa prefer\u00ec orientarsi su altri prodotti.\nImpiego operativo.\nCivile.\nOltre che alle scuole di volo degli Aeroclub tedeschi 10 esemplari vennero acquistati dalla compagnia aerea svizzera Swissair sia per l'addestramento dei propri piloti a questo tipo di velivolo che per gli spostamenti di servizio.\nMilitare.\nVi fu anche un interessamento militare da parte dei governi siriano e turco per l'acquisizione di esemplari da destinare alle scuole di volo per l'addestramento basico dei futuri piloti.\nLa prima stipul\u00f2 un contratto per la fornitura di 40 esemplari destinati alla Al-Quwwat al-Jawwiyya al-'Arabiyya al-Suriyya , alcuni dei quali risultano ancora operativi con i 3 e 4 FTS (squadroni di addestramento al volo) presso le basi aeree di Rasin El Aboud (3 FTS) e Minakh (4 FTS) .\nI 15 esemplari acquistati dalla Turchia e destinati alla T\u00fcrk Hava Kuvvetleri risultano attualmente radiati o non in condizioni di volo.\nDescrizione tecnica.\nIl Flamingo \u00e8 un velivolo di impostazione classica per il suo ruolo, monoplano monomotore ad ala bassa e carrello triciclo fisso.\nLa fusoliera presentava un abitacolo chiuso che, a seconda delle versioni, poteva contenere da uno a quattro persone, pilota compreso, sotto un tettuccio a bolla apribile a scorrimento che consentiva un'ampia visibilit\u00e0. Posteriormente terminava in un impennaggio classico monoderiva con piani orizzontali montati a sbalzo.\nL'ala, a pianta rettangolare, era montata bassa ed a sbalzo e conteneva le gambe di forza degli elementi posteriori del carrello d'atterraggio, un triciclo anteriore fisso, il cui terzo elemento era posto sotto il cofano motore.\nLa propulsione era affidata al motore di produzione statunitense Lycoming IO-360, versione evoluta dell'originale O-360, capace di erogare una potenza pari a 200 hp (149 kW). L'IO-360 manteneva la configurazione a 4 cilindri contrapposti, raffreddati ad aria ma acquisendo un impianto di iniezione elettronica. In seguito venne adottata anche la sua variante turbocompressa TO-360. Bench\u00e9 alcune versioni avessero in seguito adottato altre motorizzazioni, normalmente i propulsori erano abbinati ad un'elica bipala a passo variabile con l'eccezione del 223-M4, motorizzato Porsche, che ne adottava una tripala.\nEsemplari attualmente esistenti.\nAl 2009 risultano essere ancora oltre una decina gli esemplari in condizioni di volo, otto in Germania, uno in Svizzera ed alcuni in Siria.\nUna curiosit\u00e0 \u00e8 rappresentata dall'unico 223-M4 equipaggiato con motore Porsche PFM 3200 esposto presso il Deutsches Museum di Monaco di Baviera, in Germania."}
{"id": "2684460", "revid": "61051", "url": "https://it.wikipedia.org/wiki?curid=2684460", "title": "MBB 223", "text": ""}
{"id": "2684461", "revid": "61051", "url": "https://it.wikipedia.org/wiki?curid=2684461", "title": "MBB 223 Flamingo", "text": ""}
{"id": "2684462", "revid": "1305772", "url": "https://it.wikipedia.org/wiki?curid=2684462", "title": "The Informers", "text": ""}
{"id": "2684465", "revid": "118480817", "url": "https://it.wikipedia.org/wiki?curid=2684465", "title": "Louis Walsh", "text": "Carriera.\nNel 1980 segue l'ascesa all'Eurovision Song Contest del connazionale Johnny Logan. Da allora intraprende la sua carriera nella ricerca di nuovi protagonisti della scena musicale britannica, come:"}
{"id": "2684467", "revid": "433895", "url": "https://it.wikipedia.org/wiki?curid=2684467", "title": "Laurah\u00fctte", "text": ""}
{"id": "2684469", "revid": "599013", "url": "https://it.wikipedia.org/wiki?curid=2684469", "title": "Just a Kiss", "text": ""}
{"id": "2684487", "revid": "767487", "url": "https://it.wikipedia.org/wiki?curid=2684487", "title": "5566", "text": "I 5566 sono una boy band taiwanese formatasi nel 2002; hanno un contratto con la compagnia manageriale Jungiery e pubblicano i loro lavori con l'etichetta discografica Warner Music. Il loro nome deriva dal numero dei membri originali, cinque (Zax Wang, Jason Hsu, Sam Wang, il leader del gruppo Tony Sun e l'ex-membro Rio Peng), ed al fatto che lavorano nei sei campi dell'industria dello spettacol\u03bf (musica, serie televisive, conduzione televisiva, moda, spot pubblicitari e danza). I membri del gruppo hanno recitato tutti insieme in tre serie televisive: \"My MVP Valentine\", \"Westside Story\" e, con l'esclusione di Jason Hsu, \"Mr. Fighting\". Hanno inoltre pubblicato quattro album studio (\"1st Album\", \"Boyfriend\", \"Long Time No See\" e \"Bravo\"), due raccolte (\"C'est Si Bon Greatest Hits\", \"I Love 56 - Re-emerging Legends: 5 Years Greatest Hits\"), hanno partecipato alle colonne sonore di quattro serie televisive (\"My MVP Valentine\", \"Westside Story OST\", \"Mr. Fighting\" e \"Ying Ye 3 Jia \") ed a tre compilation pubblicate dalla Jungiery.\nEsperienze soliste.\nI 5566 non lavorano solamente come un gruppo, ognuno dei suoi membri ha alle spalle dei lavori solisti. Sam Wang ha recitato in diverse serie televisive senza i suoi compagni, oltre a militare in un'altra boy band della medesima compagnia manageriale, i 183 Club. Tony Sun lavora nel dietro le quinte della sua compagnia manageriale e, insieme a Zax Wang, ha all'attivo varie partecipazioni a teen drama e serie televisive, mentre Jason Hsu ha partecipato a spot televisivi e, insieme a Zax Wang, conduce dal 2002 il variet\u00e0 televisivo del canale SETTV \"Showbiz\" (\u5b8c\u5168\u5a1b\u6a02 / Wan Quan Yu Le). Come gruppo, i 5566 hanno condotto i programmi televisivi \"Young Guns\" (\u5c11\u5e74\u7279\u653b\u968a / Shao Nian Te Gong Dui) della TTV, dal 2002 al 2007, e \"Dou Zhen Ju Le Bu\" (\u9b25\u9663\u4ff1\u6a02\u90e8) della CTS, dal 2004 al 2005.\nStoria.\nOrigini.\nTony Sun ha fatto gavetta negli anni '90 pubblicando diversi album solisti, nei quali cantava canzoni nel dialetto taiwanese \"minnan\" ma ha abbandonato la precedente carriera canora per affrontare il servizio militare. Ha avuto la possibilit\u00e0 di tornare nel mondo dello spettacolo poich\u00e9 ha sempre mantenuto il contratto con la medesima compagnia manageriale, la Jungiery.\nZax Wang \u00e8 stato membro della boy band POSTM3N, che ha avuto vita breve. Dopo lo scioglimento del gruppo, il manager capo della Jungiery gli ha offerto la partecipazione alla nuova band della compagnia, i 5566.\nSam Wang era un giocatore di calcio nazionale, ha abbandonato lo sport per firmare un contratto con la Jungiery ed unirsi alle due boy band nelle quali milita.\nJason Hsu era precedentemente un modello, e recitava soprattutto negli spot commerciali. Questi ultimi gli hanno permesso di essere notato dalla compagnia per il suo bell'aspetto.\n2002.\nI 5566 sono stati formati, il 21 gennaio 2002, dal manager capo della Jungiery Sun De Rong, conosciuto anche come Sun Zhong.\nIl debutto della boy band ha portato loro immediato successo e diverse critiche musicali e del pubblico, poich\u00e9 il gruppo \u00e8 stato costruito a tavolino. La rivalutazione dei membri della band \u00e8 avvenuta con la loro partecipazione alla prima serie televisiva in cui hanno recitato tutti insieme, \"My MVP Valentine\", la quale ha portato la fama anche agli attori/cantanti Angela Zhang e Johnny Yan.\nPoco dopo questo primo drama, durante le riprese di un variet\u00e0 televisivo Rio Peng ha subito un infortunio, e si \u00e8 allontanato dalla band per usufruire delle cure mediche. Si \u00e8 successivamente scoperto che avrebbe lasciato il gruppo per formare la propria compagnia manageriale, la \"Wingman Entertainment\".\nNel dicembre dello stesso anno, i 5566 hanno pubblicato il loro primo album studio, che ha venduto 240.000 copie solo a Taiwan. Da allora, il gruppo ha pubblicato due ulteriori versioni rivisitate dello stesso album.\n2003.\nLe attivit\u00e0 promozionali per l'album di debutto del gruppo sono continuate fino ai primi mesi del 2003, non solo a in patria ma in tutto il Sudest asiatico. Alla fine delle promozioni, i membri sono tornati davanti alle telecamere per iniziare le riprese della loro seconda serie televisiva insieme, \"Westside Story\", oltre ad aver partecipato alla sua colonna sonora, ben piazzatasi nelle classifiche di vendita nazionali.\nLo stesso anno ha visto la nascita di una diversa strategia di mercato della Jungiery, che ha usufruito del successo ottenuto dai 5566 per creare altri gruppi ed artisti a loro simili. Ne \u00e8 la prova la colonna sonora di \"Westside Story\", alla quale hanno partecipato l'ormai defunto gruppo bubblegum pop R&amp;B, e Cyndi Wang in un duetto con Tony Sun.\nNel frattempo, l'ex-membro Rio Peng si dava da fare con la sua \"Wingman Entertainment\", che fino al 2006 aveva il diverso nome di \"Corvette Entertainment\", sponsorizzando il gruppo canoro e di danza K One. Il gruppo non ha ottenuto il successo sperato con il primo album, ed ha quindi deciso di passare alla Jungiery.\n2004.\nNel 2004, Sam Wang ha recitato in un ruolo di supporto nella serie televisiva \"Top on the Forbidden City\", il cui cast principale era composto proprio dai K One. La sigla del drama, \"Twist the Fate\", \u00e8 stata una collaborazione tra tale gruppo e i 5566.\nDurante il periodo in cui \"Top on the Forbidden City\" \u00e8 stato trasmesso, i 5566 hanno partecipato alla campagna pubblicitaria per la catena di negozi Seven Eleven, registrando per essa il jingle \"C'est si bon\". La catena commerciale ha, inoltre, smerciato delle variet\u00e0 di cibi pronti basate sulle idee del gruppo.\nAlla fine della trasmissione di \"Top on the Forbidden City\", \u00e8 stato trasmesso un altro drama con protagonista Cyndi Wang, \"Le Robe Mariage des Cieux\", alla cui colonna sonora hanno partecipato anche i 183 Club di Sam Wang. Quando l'ex gruppo R&amp;B si \u00e8 sciolto ed ha lasciato la Jungiery, i 183 Club hanno subito un'impennata di successo che, nella Cina continentale, ha superato quello dei 5566.\nPoche settimane pi\u00f9 tardi, i 5566 hanno pubblicato il loro primo album di raccolta, intitolato \"C'est Si Bon Greatest Hits\", che presentava canzoni tratte dai tre precedenti album studio e tre canzoni inedite, una delle quali era la versione completa del jingle per la campagna pubblicitaria dei Seven Eleven, \"C'est Si Bon\", cantata questa volta in duetto col nuovo gruppo femminile 7 Flowers.\nIl 2004 \u00e8 l'anno in cui Jason Hsu ha per la prima volta recitato in una serie televisiva da solo, \"In Love With A Rich Girl\", insieme alla sua ex-controparte femminile di \"My MVP Valentine\" e \"100% Senorita\", Chen Qiao En delle 7 Flowers. Gli altri tre membri dei 5566 hanno fatto delle apparizioni in dei cameo nel primo episodio della serie.\n2005.\n5566 hanno dato avvio al 2005 con una nuova serie televisiva, \"Mr. Fighting\", con tanto di partecipazione alla colonna sonora, che tuttavia non ebbe il successo sperato. Nello stesso periodo sono sorte delle controversie tra la Avex Trax e la Jungiery, con conseguente abbandono di quest'ultima in favore della Warner Music.\nNell'estate dello stesso anno \u00e8 andato in onda una serie televisiva in cui Sam Wang ha avuto un ruolo di supporto, insieme a Joyce Zhao delle 7 Flowers. Il nome del drama era \"The Prince Who Turns Into a Frog\", con protagonisti il compagno di band di Sam Wang nei 183 Club Ming Dao, e Joe Chen delle 7 Flowers.\nPoco prima della fine della trasmissione della serie, i 5566 hanno pubblicato il loro terzo album studio, \"Long Time No See\", il primo sotto la nuova etichetta Warner Music. Caratteristica di tale album \u00e8 la maggior presenza vocale di Tony Sun rispetto agli altri membri.\n2006.\nIl 2006 \u00e8 stato un anno di pausa per il gruppo, tuttavia Tony Sun e Zax Wang hanno continuato a recitare in alcune serie televisive nella Cina continentale. Sam Wang si \u00e8 dedicato ai 183 Club, recitando insieme agli altri membri nel teen drama \"The Magicians of Love\", andato in onda nei primi mesi dell'anno, e pubblicando un album studio durante l'estate. Jason Hsu \u00e8 rimasto inizialmente a Taiwan a causa delle partecipazioni ad alcuni spot pubblicitari e campagne promozionali, pi\u00f9 tardi ha recitato nel film \"The Sassy Teacher\" ed \u00e8 volato nelle Filippine poich\u00e9 gli \u00e8 stato assegnato un ruolo in una serie televisiva locale, \"Captain Barbell\".\nIl 19 novembre dello stesso anno \u00e8 nata Le Le, figlia di Zax Wang e della showgirl Ji Qin.\nI 5566 hanno partecipato ai quarantunesimi \"Golden Bell Awards\" come conduttori, e si sono esibiti in diverse canzoni presenti nelle colonne sonore delle serie televisive alle quali hanno partecipato.\n2007.\nPer dare un buon inizio all'anno, il gruppo \u00e8 apparso nella terza compilation degli artisti della Jungiery, \"Love Miracle III\", comprendente anche alcune canzoni inedite. I 5566 hanno specialmente registrato due nuovi canzoni per l'album, \"Red Youth Is Knocking\" e \"On Fire\", quest'ultima utilizzata anche come sigla della versione cinese del film \"Ghost Rider\". Per il video di tale canzone, ha collaborato con i 5566 il gruppo di arti marziali della Jungiery, i Tai Chi, che vantavano una precedente collaborazione vocale e visuale con la band per la canzone \"One World One Dream\", tratta dal terzo album.\nA maggio dello stesso anno, i 5566 hanno pubblicato una seconda raccolta dei loro lavori, intitolata \"I Love 56 - Re-emerging Legends: 5 Years Greatest Hits\". L'album \u00e8 stato pubblicato esclusivamente nella Cina continentale, e non presentava nessuna canzone inedita.\nIl 2007 \u00e8 stato l'unico anno in cui tutti i membri del gruppo hanno ottenuto dei ruoli da protagonisti in diverse serie televisive, a partire da Zax Wang, che a febbraio ha recitato a fianco della cantante taiwanese Pace Wu nel drama \"God of Cookery\" (pinyin: Shi Shen). In estate, Jason Hsu ha recitato nella famosa serie \"Ying Ye 3 Jia 1\" insieme alla \"coppia\" di \"The Prince Who Turns Into a Frog\", Ming Dao e Joe Chen, mentre Sam Wang ha interpretato il ruolo del protagonista nel drama \"Mean Girl A Chu\" (pinyin: E n\u00fc Ah Chu). Tony Sun, infine, ha recitato in estate in una serie televisiva di arti marziali, collaborazione tra Taiwan, Cina continentale ed Hong Kong, intitolata \" The Sword and the Chess of Death\", ed in autunno \u00e8 tornato in patria per il drama \"Full Count\" (Ai Qing, Liang Hao San Huai).\nIl 24 novembre 2007, i 5566 hanno partecipato come presentatori ai quarantaduesimi \"Golden Bell Awards\" ma, a differenza dell'anno precedente, non si sono esibiti in nessuna loro canzone.\n2008.\nIl gruppo ha inaugurato il nuovo anno con la pubblicazione del quarto album studio, \"Bravo\", presente nei negozi gi\u00e0 dal 4 gennaio a Taiwan e dall'8 gennaio in Cina, Singapore e Malaysia. La canzone che d\u00e0 il titolo all'album, \"Bravo\" (\u559d\u91c7 / He Cai), \u00e8 stata composta in tema delle Olimpiadi di Pechino 2008. Tre canzoni tratte dall'album, \"Bravo\" (\u559d\u91c7 / He Cai), \"Roaming In China\" (\u6f2b\u6e38\u4e2d\u570b / Man You Zhong Guo) e \"Bright Moon\" (\u6708\u5152\u5149\u5149 / Yue Er Guang Guang), hanno scalato le classifiche di vendita anche a Singapore, portando nella mente del manager del gruppo Sun De Rong l'idea di concentrare gli sforzi di mercato verso regioni diverse dalla patria Taiwan.\nSempre in gennaio, i 5566 hanno doppiato la versione cinese del programma \"Animal Winter Olympics\", del canale Animal Planet, andato in onda per\u00f2 il 9 ed il 10 febbraio.\nIl 30 aprile 2008, i 5566 sono stati invitati a Pechino per la cerimonia del conto alla rovescia per i 100 giorni dalle olimpiadi, e vi hanno cantato la canzone \"Hero\" (\u82f1\u96c4) insieme a Chris Yu (\u6e38\u9d3b\u660e). Il gruppo ha inoltre partecipato alla canzone tema ufficiale delle Olimpiadi, il cui video \u00e8 stato girato di fronte alle porte della Citt\u00e0 Proibita, \"Beijing huangying ni\", insieme ad altri 100 cantanti provenienti da Cina, Taiwan ed Hong Kong, tra cui figurano Leehom Wang, Jolin Tsai, Kenji Wu KeQun e Vivian Hsu.\nPer quanto riguarda le questioni personali, il 28 luglio 2008 \u00e8 nato il secondo figlio di Zax Wang, Yaya, ed il cantante si \u00e8 sposato l'11 dicembre con la moglie Ji Qin nell'isola di Guam."}
{"id": "2684495", "revid": "72396", "url": "https://it.wikipedia.org/wiki?curid=2684495", "title": "Tu no", "text": "Tu no un singolo Gemelli DiVersi, primo singolo estratto dall'album \"Fuego\" del 2002, quarto album del gruppo hip hop milanese.\nVideo musicale.\nNel videoclip della canzone compare una allora semisconosciuta Elisa Isoardi."}
{"id": "2684496", "revid": "22229", "url": "https://it.wikipedia.org/wiki?curid=2684496", "title": "Il Giornale di Bergamo", "text": ""}
{"id": "2684497", "revid": "1833487", "url": "https://it.wikipedia.org/wiki?curid=2684497", "title": "Marina di Cecina", "text": "Marina di Cecina (formalmente Cecina Mare) \u00e8 una frazione del comune di Cecina situata ad ovest del centro cittadino, al quale \u00e8 collegata mediante una fascia urbanizzata che va dalla stazione ferroviaria al mare.\nStazione balneare sin dalla fine dell'Ottocento, Marina di Cecina \u00e8 una rinomata meta di villeggiatura nel cuore della Costa degli Etruschi.\nLa localit\u00e0 si trova tra il verde della campagna toscana e il mare, contornata da estese pinete marittime che si affacciano per circa quindici chilometri di litorale e che costituiscono la Riserva Naturale Biogenetica dei Tomboli di Cecina.\nLe spiagge di Cecina Mare dal 2006 ricevono ogni anno il prestigioso riconoscimento della Bandiera Blu. Nella zona sorge il parco acquatico \"Acqua Village\".\nStoria.\nSi hanno notizie di una torre cinquecentesca del Granducato di Toscana che successivamente venne inglobata nella villa Ginori. L'abitato infatti sorse originariamente per volont\u00e0 del marchese Carlo Ginori sulla sinistra della foce del fiume Cecina conosciuta come Bocca di Cecina, frazione del comune di Riparbella, su appezzamenti di sua propriet\u00e0 avuti in concessione dal Granducato di Toscana, dove permise di stabilirvi una piccola colonia per la bonifica dei terreni maremmani e la pesca del corallo.\nRisale al 1740 la costruzione di villa Ginori, progettata da Giovanni del Fantasia, all'interno della quale fu costruita una chiesa; nel 1755 fu la prima parrocchia all'interno di un territorio che si stava ingrandendo: la nascente tenuta del Fitto di Cecina (l'odierna Cecina), che era frazione di Bibbona. Nel 1785 venne costruita una vera chiesa all'esterno della villa e venne dedicata a san Giuseppe e affidata ai Frati Minimi.\nNel 1855 il nuovo abitato sviluppatosi lungo la via Aurelia inizi\u00f2 ad avere molti abitanti, tanto che Leopoldo II costru\u00ec una nuova chiesa dedicata ai santi Giuseppe e Leopoldo con giurisdizione su tutta la zona, cos\u00ec che la chiesa della frazione venne spogliata di tutto e declassata a semplice \"Cappellania\". Ormai l'importanza del borgo sul mare era svanita e la nascente citt\u00e0 di Cecina era una realt\u00e0.\nI primi stabilimenti balneari sorsero verso la fine dell'Ottocento: nel 1882 si ha notizia dell'avvio di alcune attivit\u00e0 balneari, ma uno stabilimento vero e proprio fu aperto nel 1893.\nNei primi decenni del XX secolo si contavano solo due bagni e la localit\u00e0 era costituita da poche case raccolte attorno alla villa Ginori. Nel 1910 fu inaugurato il viale che congiungeva la frazione con Cecina e nel 1925 fu attivato il servizio di tranvai.\nNel periodo successivo alla seconda guerra mondiale, con il conseguente sviluppo economico e turistico, la frazione acquis\u00ec notevole importanza grazie alla costruzione di nuove case e villette legate soprattutto alla villeggiatura, che la saldarono all'abitato di Cecina.\nFu cos\u00ec che nel 1955, si manifest\u00f2 nuovamente l'esigenza di disporre di una chiesa per i numerosi parrocchiani: pertanto, l'edificio sacro, ormai solo cappella, fu nuovamente consacrato al titolo di parrocchia e venne dedicata a sant'Andrea apostolo."}
{"id": "2684502", "revid": "1904508", "url": "https://it.wikipedia.org/wiki?curid=2684502", "title": "Fedora di Sassonia-Meiningen", "text": "La principessa Fedora fu la prima tra i bisnipoti della regina Vittoria del Regno Unito.\nBiografia.\nInfanzia.\nFedora fu da sempre ignorata dalla madre, Carlotta di Prussia, e venne quindi spesso accudita dalla nonna materna, Vittoria, principessa reale. Quando Carlotta era presente, essa si riferiva spesso alla figlia con l'epiteto di \"stupida\", cosa che procurava grandi dispiaceri alla principessa Vittoria. Quest'ultima scrisse alla propria madre, la regina Vittoria, parlandole delle preoccupazioni inerenti all'educazione della piccola Fedora.\nMatrimonio.\nIl 26 settembre 1898, a Breslavia, Fedora spos\u00f2 il principe Enrico XXX di Reuss-K\u00f6stritz (1864\u20131939), dal quale non ebbe discendenza e questo le caus\u00f2 grandi dispiaceri.\nFedora fu sempre caratterizzata da una cattiva salute; recenti esami medici condotti sui suoi resti e quelli della madre, portano a ritenere che fosse affetta da porfiria, ereditata dall'avo materno, re Giorgio III del Regno Unito.\nUltimi anni e morte.\nLa principessa Fedora trascorse i suoi ultimi anni di vita nel sanatorio Buchwald-Hohenwiese, ad Jelenia G\u00f3ra, nella Slesia; stanca di anni di malattia e di trattamenti di dubbia efficacia \u2013 e probabilmente come conseguenza della conferenza di Potsdam che cedette la Slesia sudoccidentale alla Polonia \u2013 ella si suicid\u00f2 con del gas il 26 agosto 1945 all'et\u00e0 di sessantasei anni."}
{"id": "2684503", "revid": "228587", "url": "https://it.wikipedia.org/wiki?curid=2684503", "title": "Levocetirizina", "text": "Levocetirizina \u00e8 un farmaco antistaminico non sedativo di terza generazione, derivato dalla cetirizina, di cui rappresenta l'eutomero. Agisce inibendo i recettori dell'istamina, alleviando cos\u00ec i tipici sintomi della febbre da fieno. Sviluppato per risultare pi\u00f9 efficace e con minori effetti collaterali dei farmaci di seconda generazione, in realt\u00e0 sembra non offrire particolari vantaggi n\u00e9 svantaggi rispetto alle molecole di seconda generazione. Il farmaco \u00e8 venduto in Italia dalla UCB con il nome commerciale di Xyzal.\nSecondo uno studio scientifico del 2006, levocetirizina ridurrebbe gli attacchi di asma del 70% nei bambini.\nStoria.\nLa Levocetirizina \u00e8 stata lanciata sul mercato nel 2001 dalla societ\u00e0 UCB, un'azienda farmaceutica belga, con il nome commerciale di Xyzal in Italia, e molti altri paesi europei, oltre che negli Stati Uniti d'America dove \u00e8 stata approvata nel maggio del 2007 dalla Food and Drug Administration. In quest'ultimo paese la diffusione del farmaco \u00e8 stata facilitata da un accordo di co-marketing con la societ\u00e0 farmaceutica Sanofi-Aventis.\nAttualmente il medicinale \u00e8 autorizzato in 26 stati europei, con diverse denominazioni. In Italia il farmaco \u00e8 venduto nella forma farmaceutica di compresse rivestite da 5\u00a0mg o come soluzione orale alla concentrazione di 0,5\u00a0mg/mL. Esistono in commercio diversi farmaci equivalenti contenenti tale principio attivo.\nFarmacodinamica.\nLa levocetirizina \u00e8 un antistaminico, derivato piperazinico, enantiomero R della cetirizina e potente antagonista selettivo dei recettori H1 periferici.\nL'affinit\u00e0 per i recettori H1 umani sembra essere due volte superiore a quella della cetirizina.\nStudi sperimentali hanno dimostrato che il farmaco, sia nel derma sia nel tessuto polmonare, inibisce la migrazione degli eosinofili attraverso l'endotelio indotta dalla eotassina, una chemochina prodotta dai mastociti. L'attivit\u00e0 della levocetirizina in singola dose nel sopprimere la reazione cutanea (pomfo ed eritema) all'inoculazione di istamina \u00e8 pari o superiore a quella della desloratadina e perdura per oltre 24 ore.\nUlteriori studi di farmacodinamica hanno chiarito che levocetirizina inibisce il rilascio di VCAM-1, modula la permeabilit\u00e0 vascolare e riduce il reclutamento degli eosinofili. Il farmaco non sembra determinare effetti significativi sull'intervallo QT.\nFarmacocinetica.\nDopo la somministrazione orale, levocetirizina viene ampiamente assorbita dal tratto gastrointestinale. La concentrazione plasmatica massima dopo una dose singola giornaliera (270\u00a0ng/ml) \u00e8 raggiunta 1 ora dopo la somministrazione. L'assorbimento non \u00e8 influenzato dalla contemporanea assunzione di cibo, ma la concentrazione massima \u00e8 ridotta e ritardata. Il farmaco si distribuisce nei diversi tessuti biologici, verosimilmente con maggiore affinit\u00e0 per il fegato ed i reni. Levocetirizina non oltrepassa facilmente la barriera ematoencefalica, dato che in studi su animali (ratto e cane) i livelli tissutali pi\u00f9 bassi si raggiungono proprio nel comparto del sistema nervoso centrale (SNC).\nNell'uomo il legame del farmaco con le proteine plasmatiche \u00e8 del 90%. Il volume di distribuzione \u00e8 limitato e pari a 0,4 l/kg. L'entit\u00e0 del metabolismo del farmaco nell'uomo \u00e8 ridotta (circa il 14% della dose). Per tale motivo vi sono solo minime differenze dovute al polimorfismo genetico oppure ad interazioni legate all'assunzione concomitante di inibitori enzimatici. Il farmaco subisce l'ossidazione aromatica (coinvolgente isoforme CYP multiple) e la N- e O- dealchilazione (mediata principalmente dal CYP 3A4) nonch\u00e9 la coniugazione con taurina.\nL'emivita nell'adulto \u00e8 di circa 8 ore. La principale via di escrezione del farmaco e dei suoi metaboliti \u00e8 quella urinaria (circa l'85%) della dose. Solo il 13% circa della dose assunta \u00e8 invece eliminata con le feci. La farmacocinetica nei bambini di et\u00e0 compresa tra i 6 e gli 11 anni non presenta particolari differenze.\nUsi clinici.\nLevocetirizina trova indicazione nel trattamento di molte malattie allergiche, in particolare nel trattamento dei sintomi associati alla rinite allergica perenne, alla rinite allergica stagionale all'orticaria cronica idiopatica, al prurito da punture d'insetto, all'asma.\nEffetti collaterali.\nLevocetirizina \u00e8 definito un antistaminico non sedativo in quanto non penetra nel cervello in quantit\u00e0 significative, ed \u00e8 quindi improbabile che causi sonnolenza. In ogni caso, si possono verificare alcuni effetti collaterali quali secchezza della bocca, mal di testa, stanchezza, sonnolenza, spossatezza e dolori addominali. Sebbene in letteratura esistano solo occasionali segnalazioni di epatiti causate da cetirizina, generalmente considerata come un farmaco a basso potenziale epatotossico, tuttavia tale possibilit\u00e0 deve essere tenuta presente anche nel caso del suo eutomero.\nControindicazioni.\nIl farmaco \u00e8 controindicato nei soggetti con ipersensibilit\u00e0 nota al principio attivo oppure ad altri derivati della piperazina. Anche la presenza di insufficienza renale grave (clearance della creatinina inferiore a 10 ml/min) rappresenta una controindicazione.\nDosi terapeutiche.\nNegli adulti ed adolescenti la dose usuale corrisponde a 5\u00a0mg una volta al giorno.\nIl farmaco non \u00e8 raccomandato nei bambini di et\u00e0 inferiore ai 6 anni a causa della mancanza di dati sulla sicurezza e sull'efficacia in tale fascia d'et\u00e0.\nGravidanza e allattamento.\nIn letteratura esistono solo dati molto limitati su donne gravide esposte alla azione del farmaco. I dati sembrerebbero indicare l'assenza di effetti dannosi sulla gravidanza o sulla salute del feto e neonato. Tuttavia, nelle donne in gravidanza il farmaco va somministrato solo in caso di assoluta necessit\u00e0.&lt;br&gt;\nLevocetirizina viene escreta nel latte materno, perci\u00f2 durante l'allattamento l'uso del farmaco non \u00e8 raccomandato."}
{"id": "2684508", "revid": "1566286", "url": "https://it.wikipedia.org/wiki?curid=2684508", "title": "Zax Wang", "text": "Prima di entrare dei 5566, ha fatto parte della boy band POSTM3N, scioltasi nel 1997.\nBiografia.\nHa recitato in diverse serie televisive taiwanesi e cinesi, ed ha partecipato insieme ai 5566 alle rispettive colonne sonore. Vanta una canzone solista nella colonna sonora del drama \"Westside Story\" (Xi Jie Shao Nian). \u00c8 conosciuto anche per aver condotto diversi show televisivi e variet\u00e0.\nIl 19 novembre 2006 ha avuto con la showgirl taiwanese Ji Qin (\u5b63\u82b9) la prima figlia, Lele, mentre il 28 luglio 2008 \u00e8 nato il secondogenito Yaya. Wang e Ji Qin si sono sposati a dicembre del 2008 sull'isola di Guam, e dopo il matrimonio hanno pubblicato un book fotografico intitolato \"Wedding In Guam\" (\u82b9\u4ec1 \u95dc\u5cf6\u5a5a\u79ae).\nParla cinese, dialetto taiwanese Minnan, cantonese ed inglese."}
{"id": "2684512", "revid": "712828", "url": "https://it.wikipedia.org/wiki?curid=2684512", "title": "CEV Champions League 2009-2010 (femminile)", "text": "La CEV Champions League 2009-2010 (pallavolo femminile) \u00e8 stata la 50\u00aa edizione del massimo torneo pallavolistico europeo per squadre di club; iniziata con la fase a gironi a partire dal 1\u00ba dicembre 2009, si \u00e8 conclusa con la final-four di Cannes, in Francia, il 4 aprile 2010. Alla competizione hanno partecipato 16 squadre e la vittoria finale \u00e8 andata per la settima volta, la seconda consecutiva, al Volley Bergamo.\nSistema di qualificazione.\nAll'edizione del 2008-2009 hanno preso parte 16 squadre provenienti dalle 54 federazioni affiliate alla CEV. Per ogni federazione hanno partecipato un certo numero di club a seconda della Ranking List aggiornata annualmente; federazioni con un coefficiente maggiore hanno avuto pi\u00f9 club rispetto a quelle con un punteggio minore. Il massimo di compagini per ogni nazione \u00e8 di tre, privilegio riservato per questa edizione solo all'Italia, anche se grazie alla wild-card hanno goduto di tre squadre anche Russia e Polonia.\nDi seguito \u00e8 riportato lo schema di qualificazione (su base Ranking List 2009):\nLe \"wild cards\" sono state assegnate alla Russia, alla Polonia, alla Turchia e alla Repubblica Ceca.\nPlay-off a 12.\nI sorteggi per gli accoppiamenti dei playoff a 12 si sono svolti il 21 gennaio 2010 a Lussemburgo (), alla presenza del comitato esecutivo della CEV. In quest'occasione \u00e8 stata anche scelta la citt\u00e0 francese di Cannes come organizzatrice della Final Four. Conseguentemente la squadra del Racing Club de Cannes, vincitrice del girone A, \u00e8 stata qualificata d'ufficio alle semifinali; il suo posto nel sorteggio \u00e8 stato preso dalla migliore quarta della fase a gironi, la squadra rumena del Clubul Sportiv Universitar Metal Gala\u021bi, proveniente dal girone D.\nFinal-four.\nLa final-four si \u00e8 disputata a Cannes () e gli incontri si sono svolti al Palais des Victoires. Le semifinali si sono disputate sabato 3 aprile, mentre la finale 3\u00ba/4\u00ba posto e la finalissima si sono giocate domenica 4 aprile.Gli accoppiamenti della final-four, stabiliti dal regolamento CEV, prevedono che in caso di qualificazione di due squadre della stessa nazione, queste si incontrino in semifinale: questa eventualit\u00e0 si \u00e8 verificata tra le squadre italiane del Volley Bergamo e Asystel Novara."}
{"id": "2684520", "revid": "38120", "url": "https://it.wikipedia.org/wiki?curid=2684520", "title": "Dave Mazzucchelli", "text": ""}
{"id": "2684526", "revid": "767487", "url": "https://it.wikipedia.org/wiki?curid=2684526", "title": "Rio Peng", "text": "Durante le riprese di un variet\u00e0 televisivo, Peng ha subito un infortunio permanente, ed \u00e8 dovuto volare negli Stati Uniti d'America per ricevere le cure adeguate. Al suo ritorno a Taiwan, il gruppo stava gi\u00e0 pubblicando il suo secondo album studio, il quale sarebbe stato l'ultimo in cui Peng avrebbe partecipato come membro.\nDopo l'infortunio, infatti, Peng decise di lasciare i 5566 per creare la propria compagnia manageriale, la \"Corvette Entertainment\", che nel 2006 avrebbe cambiato nome in \"Wingman Entertainment\".\nLa \"Wingman\" di Peng diede vita al quintetto canoro e di danza K One, che per\u00f2 ottenne il successo solo dopo un passaggio alla Jungiery."}
{"id": "2684531", "revid": "110157", "url": "https://it.wikipedia.org/wiki?curid=2684531", "title": "Puerto Wilches", "text": "Puerto Wilches \u00e8 un comune della Colombia facente parte del dipartimento di Santander.\nL'abitato venne fondato da Pedro Rojas e Jos\u00e9 Sol\u00f3n Wilches Calder\u00f3n tra il 1870 e il 1872, mentre l'istituzione del comune \u00e8 del 12 ottobre 1908."}
{"id": "2684535", "revid": "1543377", "url": "https://it.wikipedia.org/wiki?curid=2684535", "title": "Rionegro (Santander)", "text": "Rionegro \u00e8 un comune della Colombia facente parte del dipartimento di Santander.\nL'abitato venne fondato da Jos\u00e9 Gutierrez Calderon, Enrique Puyana, Juan Andr\u00e9s Ort\u00edz e i fratelli Jos\u00e9 e Fernando Mutis nel 1805."}
{"id": "2684536", "revid": "291989", "url": "https://it.wikipedia.org/wiki?curid=2684536", "title": "Feodora di Sassonia-Meiningen", "text": ""}
{"id": "2684538", "revid": "1543377", "url": "https://it.wikipedia.org/wiki?curid=2684538", "title": "Sabana de Torres", "text": "Sabana de Torres \u00e8 un comune della Colombia facente parte del dipartimento di Santander."}
{"id": "2684546", "revid": "287204", "url": "https://it.wikipedia.org/wiki?curid=2684546", "title": "Consac\u00e0", "text": ""}
{"id": "2684547", "revid": "1543377", "url": "https://it.wikipedia.org/wiki?curid=2684547", "title": "San Andr\u00e9s (Santander)", "text": "San Andr\u00e9s \u00e8 un comune della Colombia facente parte del dipartimento di Santander.\nL'abitato venne fondato da Jos\u00e9 de las Casas nel 1760."}
{"id": "2684548", "revid": "287204", "url": "https://it.wikipedia.org/wiki?curid=2684548", "title": "Consaca", "text": ""}
{"id": "2684549", "revid": "110157", "url": "https://it.wikipedia.org/wiki?curid=2684549", "title": "San Benito (Colombia)", "text": "San Benito \u00e8 un comune della Colombia facente parte del dipartimento di Santander.\nL'abitato venne fondato da Martin Galeano nel 1592, mentre l'istituzioe del comune \u00e8 del 1751."}
{"id": "2684556", "revid": "767487", "url": "https://it.wikipedia.org/wiki?curid=2684556", "title": "Mutso", "text": "Mutso (georgiano: \u10db\u10e3\u10ea\u10dd) \u00e8 un piccolo villaggio in Georgia. Tra le prime roccaforti della storia della provincia Georgiana del Khevsureti (ora parte della regione di Mtskheta-Mtianeti), \u00e8 situato sulle montagne (1880 m) sulle sponde del fiume Andakistskali (\u10d0\u10dc\u10d3\u10d0\u10e5\u10d8\u10e1\u10ec\u10e7\u10d0\u10da\u10d8).\nGeografia.\nIl villaggio, quasi completamente abbandonato oltre un secolo fa, conta approssimativamente 30 abitazioni medievali fortificate situate sul versante delle montagne sopra la gola di Mutso-Ardoti, quattro torri da combattimento e rovine di numerose antiche strutture ed edifici. Accessibile con difficolt\u00e0, il villaggio mantiene la sua originale architettura ed \u00e8 una popolare destinazione per turisti ed amanti del trekking. Un progetto di ristrutturazione di Mutso \u00e8 nato nel 2004, essendo il villaggio considerato tra i pi\u00f9 esposti a rischio di estinzione fra i monumenti della Georgia.\nLa leggenda.\nUna leggenda narra che gli abitanti del villaggio adoravano l'icona dell'Arcangelo Broliskalo. Erano rinomati come combattenti e cacciatori, e si consideravano membri permanenti del sacro esercito e custodi del tesoro favoloso custodito dall'icona nel corso dei secoli. Le leggende dicono che il tesoro \u00e8 tuttora nascosto fra le alte montagne intorno a Mutso, in attesa dell'arrivo del prescelto."}
{"id": "2684558", "revid": "933835", "url": "https://it.wikipedia.org/wiki?curid=2684558", "title": "Catherine-Dominique de P\u00e9rignon", "text": "Primi anni.\nP\u00e9rignon nacque in una famiglia della piccola nobilt\u00e0 nel paese di Grenade-sur-Garonne, nel dipartimento dell'Alta Garonna. Si arruol\u00f2 come granatiere nel corpo dell'Aquitania ma in seguito si ritir\u00f2 nelle sue propriet\u00e0. P\u00e9rignon si un\u00ec alla rivoluzione francese e ottenne un posto nell'Assemblea legislativa nel 1791, nelle file della destra, in seguito si dimise dal suo ruolo per intraprendere nuovamente la carriera militare durante le guerre rivoluzionarie francesi.\nGuerre rivoluzionarie.\nNel periodo 1793-1795 fu al comando delle armate dei Pirenei orientali, sconfiggendo le armate spagnole nella battaglia di Escola e nella battaglia di San Lorenzo de la Muga, succedendo a Jacques Fran\u00e7ois Dugommier come \"G\u00e9n\u00e9ral de Division\" dopo la morte di quest'ultimo sul campo di battaglia. Ottenne anche un importante successo conquistando la citt\u00e0 di Roses. Nel 1796 fu eletto al Consiglio dei Cinquecento e divenne ambasciatore in Spagna del Direttorio, siglando per conto della Prima repubblica francese il 19 agosto 1796 il Trattato di San Idefonso con il Regno di Spagna contro il Regno di Gran Bretagna.\nLa sua carriera in continua ascesa decadde rapidamente quando fu coinvolto in uno scandalo di contrabbando, che port\u00f2 alla luce anche una sua relazione con una giovane donna rivelatasi una spia realista fedele ai Borboni. In seguito a questi scandali fu privato della carica di ambasciatore e mandato con l'esercito in Liguria, dove fu catturato dalle armate della seconda coalizione nella battaglia di Novi nel 1799. Fece ritorno in Francia soltanto l'anno seguente.\nImpero.\nP\u00e9rignon fu un grande sostenitore di Napoleone Bonaparte, che lo ricompens\u00f2 nominandolo senatore (1801), Maresciallo dell'Impero (1804) e conte; nel 1805 ricevette anche la Legion d'onore. Dal 18 settembre 1806 al 23 luglio 1808 fu governatore del Ducato di Parma.\n\u00c8 stato uno dei 18 marescialli di Napoleone (su 26) membri della Massoneria.\nIn seguito and\u00f2 nel Regno delle Due Sicilie al servizio del Re Gioacchino Murat e di sua moglie Carolina Bonaparte.\nUltimi anni.\nTorn\u00f2 in Francia nel 1814 schierato dalla parte dei sostenitori della restaurazione, cosa che gli consent\u00ec di ottenere il titolo di \"marchese di Grenade\" e di essere premiato con l'ordine di San Luigi. Negli ultimi di vita condusse un'esistenza relativamente tranquilla e mor\u00ec a Parigi nel 1818."}
{"id": "2684561", "revid": "256896", "url": "https://it.wikipedia.org/wiki?curid=2684561", "title": "Terz'Ordine Francescano", "text": ""}
{"id": "2684563", "revid": "125643620", "url": "https://it.wikipedia.org/wiki?curid=2684563", "title": "Pasquale Creazzo", "text": "Biografia.\nRimasto orfano in giovane et\u00e0, fu costretto ad abbandonare gli studi costruendosi una formazione da autodidatta, coltivando in particolar modo lo studio dei classici greci e latini e delle dottrine politiche.\nIntraprese vari mestieri rivelando una buona capacit\u00e0 inventiva ma scarso senso degli affari: diresse un teatro dove si proiettavano i primi film, una fabbrica di acque gassate, una segheria per la produzione delle pipe , un negozio di oreficeria.\nNel 1906 tent\u00f2 la fortuna emigrando negli Stati Uniti, dove divenne noto come agitatore sindacale. All'esperienza dell'emigrazione dedic\u00f2 nel 1929 la poesia epistolare \"La lettera al marito\" \nRientrato in Italia cinque anni pi\u00f9 tardi, port\u00f2 avanti il suo impegno politico con l'organizzazione di scioperi e di campagne contro i conflitti. In occasione della guerra coloniale del 1911, scrisse la poesia \"La zappa e la sciabula\" (\"La zappa e la sciabola\").\nCollabor\u00f2 con vari giornali e riviste (l\"'Avanti!\", il \"Corriere della Calabria\", \"Calabria Avanti\", \"Calabria Letteraria\"), rivelando le proprie convinzioni anarco-socialiste. Per essere stato anarchico rivoluzionario e alfiere del socialismo (per un periodo anche comunista), fu sorvegliato e perseguitato prima e durante il fascismo provando fin dagli anni giovanili il carcere politico. Il dialetto gli serv\u00ec come strumento di conoscenza della vita contadina, per organizzare nella Piana la lotta contro l'oppressione di classe che aveva ridotto allo stremo della miseria e all'emigrazione il popolo italiano. Esempio di ci\u00f2 \u00e8 la poesia \"Lu zappaturi\", canto amaro e disperato sulle tristi condizioni dei lavoratori della terra e di denuncia contro \"li gnuri\". Per il suo stile si \u00e8 parlato di \"espressionismo linguistico\" usato come arma \"contro le ipocrisie della politica e della religione\" \nNel 2016, gli eredi di Pasquale Creazzo hanno donato il fondo librario del poeta al Comune di Cinquefrondi. Esso costituisce parte integrante della \"Casa della Cultura\", insieme alla mediateca \"Pasquale Creazzo\"."}
{"id": "2684565", "revid": "309289", "url": "https://it.wikipedia.org/wiki?curid=2684565", "title": "Munakan", "text": "Il Munakan () \u00e8 un fiume della Russia siberiana orientale (Repubblica autonoma della Sacha-Jacuzia), affluente di destra della Muna (bacino idrografico della Lena).\nNasce e scorre nella parte nord-est dell'altopiano della Siberia centrale; sfocia nella Muna a 267\u00a0km dalla foce. Il maggior tributario \u00e8 il fiume Ogonnor-Jurjach (50\u00a0km), proveniente dalla sinistra idrografica.\nIl fiume gela dalla seconda met\u00e0 di ottobre, sino a fine maggio - inizio giugno."}
{"id": "2684568", "revid": "110819084", "url": "https://it.wikipedia.org/wiki?curid=2684568", "title": "Riserva naturale integrale Gardesana Orientale", "text": "La riserva naturale integrale Gardesana Orientale \u00e8 un'area naturale protetta della regione Veneto istituita nel 1971.\nOccupa una superficie di 218,69 ha nella provincia di Verona."}
{"id": "2684570", "revid": "119285217", "url": "https://it.wikipedia.org/wiki?curid=2684570", "title": "Museo del mosaico", "text": "Il Museo del Mosaico (in turco \"B\u00fcy\u00fck Saray Mozaikleri M\u00fczesi\") \u00e8 situato a Istanbul, nei pressi della Moschea Blu. Il museo ospita un ampio complesso di mosaici risalente verosimilmente agli inizi del VI secolo, importante testimonianza superstite degli splendori del \"Gran Palazzo\", il palazzo imperiale di Costantinopoli.\nGli scavi e i mosaici rinvenuti.\nUna campagna di scavi archeologici condotta dalla Universit\u00e0 di St. Andrews in Scozia negli anni 1935-1938 - seguita nel 1952-1954 da una seconda campagna di scavi- nell'area alle spalle della moschea di Sultanahmet, con l'obiettivo di studiare le vestigia del Grande Palazzo, port\u00f2 alla scoperta di mosaici di cui non si erano conservate notizie. Successivi lavori condotti in collaborazione tra l'Accademia Austriaca delle Scienze e la \"Direzione Generale dei Monumenti e Musei della Turchia\" consentirono di recuperare quanto resta di questo complesso musivo di sorprendente bellezza che occupava un'area di 1872 m\u00b2. Vi si trovano raffigurati animali di ogni genere, reali e fantastici, figure mitologiche, giochi infantili, scene di caccia e di vita campestre. Sono state recuperate anche parti del fregio largo di 1,5 m che affiancava da ambo i lati la fascia principale dei mosaici: esso \u00e8 formato da motivi in composti da girali vegetali e teste d'uomo.\nIl Museo dei Mosaici, aperto al pubblico alla fine degli anni ottanta, consente oggi di ammirare i mosaici parzialmente \"in situ\" in quello che era il pavimento di un peristilio, oppure montati su appositi pannelli appesi alle pareti.\nI mosaici sono connotati da un linguaggio che rimanda all'arte ellenistica; sulla loro datazione si erano formulate diverse ipotesi. Indagini condotte sul materiale impiegato per realizzare i mosaici e il sottostante strato di isolamento portano oggi a datare il complesso musivo agli inizi del VI secolo o comunque all'et\u00e0 giustinianea. Controversa \u00e8 la funzione del complesso architettonico che, all'interno del Gran Palazzo, ospitava i mosaici: si tratta di un edificio che comprendeva un grande peristilio e una sala absidata adiacente, forse una sorta di disimpegno monumentale collocato nella parte centrale del Palazzo."}
{"id": "2684574", "revid": "110819086", "url": "https://it.wikipedia.org/wiki?curid=2684574", "title": "Riserva naturale integrale Lastoni Selva Pezzi", "text": "La riserva naturale integrale Lastoni Selva Pezzi \u00e8 un'area naturale protetta della regione Veneto istituita nel 1971.\nOccupa una superficie di 967,61 ha nella provincia di Verona.\nLa riserva \u00e8 composta di boschi di faggio, abete bianco e pino mugo; a quota maggiore si sviluppano vaste aree prative, interrotte da ghiaioni e dirupi. "}
{"id": "2684578", "revid": "124930730", "url": "https://it.wikipedia.org/wiki?curid=2684578", "title": "Casa di campagna inglese", "text": "Con il termine casa di campagna inglese (\"English country house\" in inglese) si intendono edifici di considerevoli dimensioni, che possono essere case o \"mansion\" di propriet\u00e0 di un singolo che possiede le terre attorno alla casa e, solitamente, anche una dimora in citt\u00e0.\nAlcune case di campagna, come ad esempio Kedleston Hall, Blenheim Palace e Holkham Hall sono state edificate come abitazioni simbolo del potere delle famiglie aristocratiche che le possedevano. Con la costruzione di queste maestose residenze si andava a modificare il territorio circostante con la creazione di laghetti artificiali, parchi, riserve di caccia. Al contrario altre, come Ascott House, nel Buckinghamshire, vennero intese come residenze di campagna senza impronte di grandezza o esibizione di potere ma esclusivamente come luogo di ritiro.\nStoria.\nLe case di campagna inglesi si sono evolute nel corso di cinquecento anni di storia. Prima di allora, le grandi case padronali erano perlopi\u00f9 strutture fortificate che riflettevano la posizione sociale dei loro proprietari come signori feudali \"de facto\" signori del loro maniero. Il periodo di stabilit\u00e0 garantito dalla dinastia Tudor vide la costruzione delle prime grandi case di campagna non fortificate. La dissoluzione dei monasteri operata da Enrico VIII vide molte ex propriet\u00e0 ecclesiastiche passare ai favoriti del sovrano che le convertirono in case private di campagna. Woburn Abbey, Forde Abbey e molte altre strutture che ancora oggi portano i termini di \"abbey\" o \"priory\" nei loro nomi divennero residenze private in questo periodo. Altri termini per descrivere spesso le case di campagna aventi comunque antica origine (non necessariamente ecclesiastica) sono \"palace\", \"castle\", \"court\", \"hall\", \"mansion\", \"park\", \"house\", \"manor\" e \"place\".\nFu nell'ultima parte del regno di Elisabetta I e sotto il suo successore Giacomo I che vennero realizzate \"ex novo\" le prime magioni con cui ancora oggi si \u00e8 soliti descrivere un tipico esempio di casa di campagna inglese. Burghley House, Longleat House e Hatfield House sono tra gli esempi pi\u00f9 noti, spesso costruite in maniera sfarzosa per attirare il monarca a recarsi in loco in visita. Dal regno di Carlo I, Inigo Jones e le sue forme palladiane d'architettura iniziarono a prendere piede cambiando completamente l'architettura domestica inglese, con l'uso di torrette e torri. Lo stile palladiano, nelle sue varie forme, interrotto brevemente dal barocco, predomin\u00f2 sino alla seconda met\u00e0 del XVIII secolo quando le crescenti influenze greche e romane antiche portarono gradualmente al neoclassicismo patrocinato in Inghilterra da Robert Adam.\nAlcune tra le pi\u00f9 note case di campagna inglesi vennero costruite da architetti particolarmente noti all'epoca: Montacute House, Chatsworth House e Blenheim Palace ne sono degli esempi. \u00c8 interessante notare il fatto che mentre questi ultimi due furono palazzi ducali, Montacute House, anche se fatta costruire dal Master of the Rolls della regina Elisabetta I, venne occupata per i successivi 400 anni dai suoi discendenti, che altri non erano che borghesi provenienti da Londra dove non disponevano di un proprio palazzo.\nAd ogni modo, gran parte delle case di campagna, spesso passate di eredit\u00e0 in eredit\u00e0 tra borghesi e pari inglesi, sono un'evoluzione di uno o pi\u00f9 stili tra facciate e ali in un misto architettonico, spesso a gusto o interpretazione di un architetto locale o sulla base del gusto o delle necessit\u00e0 dei proprietari. Un esempio di ci\u00f2 \u00e8 Brympton d'Evercy nel Somerset, costruita in stili architettonici differenti ma con il continuo uso del medesimo materiale, una locale pietra di Ham Hill.\nWilliam Kent ridisegn\u00f2 Rousham House per far spazio ai dodici figli del proprietario ed accomodarli in una nuova e pi\u00f9 efficiente residenza. Canons Ashby, sede della famiglia del poeta John Dryden, \u00e8 un altro esempio di evoluzione architettonica: una fattoria medievale allargata in epoca Tudor attorno ad un cortile centrale, arricchita da preziosi soffitti stuccati durante il periodo Stuart e con una facciata georgiana aggiunta nel XVIII secolo. Il risultato \u00e8 un enorme agglomerato di stili differenti che per\u00f2 sono stati assemblati insieme.\nIl lento declino della casa di campagna inglese coincise non solo con l'aumento della tassazione, ma anche dell'industria moderna assieme alla depressione dell'agricoltura degli anni '70 dell'Ottocento. Dal 1880 infatti molti proprietari di ville (che erano legati strettamente ancora al possesso della terra) risentirono dei primi contraccolpi dell'agricoltura che li costrinsero a vendere le loro residenze per provvedere al loro stesso sostentamento. Alcuni cercarono di fare fortuna con attivit\u00e0 bancarie mentre altri, come il duca di Marlborough, pesantemente impoverito, sposarono ricche ereditiere americane per mantenere le loro case ed il loro stile di vita.\nIl declino vero e proprio ebbe per\u00f2 inizio dopo la fine della Prima guerra mondiale. L'enorme staff necessario per mantenere case cos\u00ec grandi venne impiegato per la patria sul fronte o nelle industrie belliche. Dopo la Seconda guerra mondiale, molte case vennero requisite per poi tornare ai proprietari fortemente impoverite o danneggiate. Molti proprietari di ville, avendo perso i loro eredi in guerra, si trovarono completamente spiazzati e dovettero in breve tempo ripiegare su soluzioni di fortuna. La soluzione fu cos\u00ec per molti che si costrinsero a vendere all'asta le loro abitazioni di campagna o venderne addirittura le pietre, i camini e i pannelli.\nMalgrado questo declino, ancora alla fine degli anni '20, una casa di campagna era ancora un elemento necessario per il prestigio nell'alta societ\u00e0 inglese al punto che, con l'elezione del primo governo laburista nel 1921, il visconte Lee di Fareham don\u00f2 la sua casa di campagna di Chequers alla nazione ad uso del primo ministro, a cui spetta tutt'oggi assieme a Chevening House e a Dorneywood per tutto il periodo della durata in carica del primo ministro e dei suoi ministri.\nTipologie.\nPower House.\nLe power house (o great house) sono delle grandi residenze di campagna che hanno lo scopo di mostrare chiaramente tutta la potenza e le ambizioni di potere del suo proprietario, della famiglia che vi abita o della dinastia a cui i proprietari appartengono. Le prime grandi residenze di campagna non fortificate o poco fortificate iniziarono a trarre la loro origine dai castelli tradizionali inglesi durante il periodo Tudor, con esempi come nel caso di Hampton Court e Burghley House, e continuarono ad evolversi sino al XVIII secolo come nel caso di Castle Howard, Kedleston Hall e Holkham Hall. Alcune strutture raggiunsero il loro zenith dalla fine del XVII secolo sino a met\u00e0 del XVIII secolo; queste case vennero costruite o ricostruite integralmente da architetti eminenti in stili architettonici di moda all'epoca, con l'apporto di grandi saloni o aree destinate agli ospiti, condizione necessaria per stabilire e mantenere il potere del proprietario della struttura. Il denominatore comune di questa categoria di case inglesi era il fatto che esse vennero tutte quante progettate per essere vissute con grande sfarzo e pompa. Spesso la famiglia del proprietario viveva in spazi ristretti rispetto alla grandezza della villa per vivere in privacy rispetto agli ospiti che vivevano abitualmente nella struttura. Queste case del resto erano residenze alternative a quelle di Londra.\nDurante il XVIII ed il XIX secolo, per gli strati pi\u00f9 alti della societ\u00e0 inglese, una casa di campagna era utilizzata come luogo di relax, per i fine settimana e per il periodo della caccia, fatto per cui molte di queste case disponevano addirittura di piccoli teatri dove avvenivano delle rappresentazioni.\nUna \"power house\", come del resto molte altre abitazioni di campagna dell'aristocrazia dell'epoca, erano ad ogni modo non solo un'oasi di piacere per pochi fortunati; esse erano il centro di un vero e proprio mondo a parte che forniva impiego a centinaia di persone che abitavano nelle vicinanze della residenza i quali, oltre ad un salario fisso ed un impiego praticamente a vita, ricevevano vitto e alloggio per s\u00e9 e per la propria famiglia, avevano vestiti adeguati e le donne potevano disporre anche di una piccola dote fornita loro direttamente dal proprietario.\nPer il costume degli aristocratici di sposarsi solo con persone appartenenti all'aristocrazia e, per evitare che una sola persona potesse divenire erede di un vasto patrimonio, molti proprietari avevano pi\u00f9 di una magione di campagna, che visitavano poi a seconda della stagione: quelle in Scozia per la caccia agli urogalli, quelle in Inghilterra per la caccia a fagiani e volpi. Il conte di Rosebery, ad esempio, disponeva di Dalmeny House in Scozia, Mentmore Towers nel Buckinghamshire, ed un'altra casa presso Epsom solo per le corse coi cavalli.\nResidenze minori di campagna.\nTra le principali tipologie di abitazioni di residenze minori di campagna inglesi si trovano le \"detached house\" (case distaccate), cio\u00e8 case a s\u00e9 stanti con giardino e le cui mura sono totalmente distaccate dalle case dei vicini. Sull'altro fronte vi sono invece le \"semi-detached house\" (semi distaccate) che invece hanno un muro in comune e sono appoggiate l'una all'altra, come nel caso delle moderne villette a schiera. Nel caso in cui una \"Semi-detached house\" sia particolarmente grande si pu\u00f2 arrivare a chiamarla \"Mansion\", una vera e propria villa, spesso abitata da rappresentanti dell'aristocrazia in campagna.\nA partire dal Settecento in Inghilterra \u00e8 poi divenuta diffusissima la \"Terraced house\", la tipica casetta a schiera onnipresente in tutte le periferie delle citt\u00e0. Le \"Terraced house\" sono non di rado totalmente identiche l'una all'altra, condividono i muri laterali con le case vicine e sono costruite in lunghe file che producono un piacevole effetto di ordine. Queste case non sono assolutamente care da comprare e sono le tipiche abitazioni della \"working class\" inglese.\nGli appartamenti vengono chiamati \"flat\", ma anche \"apartment\" (quest'ultimo termine viene specialmente usato in America), mentre i condomini sono chiamati \"apartment tower\", flat, \"block of flats\" oppure \"tower block\".\nQuando una casa si trova all'interno di una fattoria (\"farm\") allora viene chiamata \"farmhouse\", oggi spesso affittate ai turisti in cerca del contatto con la natura.\nCi sarebbero moltissime altre tipologie di case, per amor di sintesi ne vogliamo per\u00f2 citare un paio di particolari come la \"Treehouse\", costruita attorno ai rami o al tronco di uno o pi\u00f9 alberi, e la \"Penthouse\" cio\u00e8 una abitazione che \u00e8 costituita dall'ultimo piano di un grattacielo, insomma un attico.\nDimore vittoriane.\nA seguito della rivoluzione industriale del XIX secolo, una terza categoria di proprietari di case venne costruita da ricchi industriali per mostrare la loro ricchezza ed il loro gusto. Dalla met\u00e0 dell'Ottocento, col boom economico inglese, vennero costruite nuove ville in stile \"revivalist\".\nStruttura.\nInterni.\nLe case di campagna sono costituite da una serie di locali che non variano in base allo stile architettonico.\nAnzitutto c'\u00e8 un \"vestibule,\" l'ingresso, che d\u00e0 accesso nelle residenze pi\u00f9 grandi a una \"hall\" e a un \"salon,\" utilizzati per feste e ricevimenti, dai quali, o in alternativa dallo stesso ingresso, si accede al \"drawing room\", il grande soggiorno e alla \"dining room\", la sala da pranzo. Esistono anche altri tipi di soggiorni, il \"sitting room\", un salotto pi\u00f9 raccolto e privato, e il \"parlour\" anche detto \"reception room\", utilizzato per conversare con ospiti ovvero per concedere udienze. Nelle residenze pi\u00f9 grandi possono esistere pi\u00f9 \"drawing room\", e pi\u00f9 \"dining room\", di differenti misure a seconda del numero di commensali. C'\u00e8 poi la \"breakfast room\", adibita al consumo della prima colazione, il \"conservatory\", una veranda esposta a sud, la \"morning room\", un ennesimo salotto, esposta a est per prendere la luce solare nelle prime ore della giornata, e usata appunto al mattino, una \"library\", altrimenti detta \"study\", utilizzata per l'otium litterarum, una \"smoking room\", ovvero un \"fumoir\", una sala quindi adibita al tabagismo, una \"music room\" e una \"biliard room\" rispettivamente per suonare strumenti e dedicarsi al gioco del biliardo. Non mancava poi la \"green house\", ovvero la serra, e una cappella. A volte c'era pure un \"tea salon\" o \"tea room\", stanza utile a sorbire detta bevanda.\nLe residenze pi\u00f9 grandi contano anche una \"ball room\", una sala da ballo per le serate di gala, una \"gallery\", una galleria per ulteriori ricevimenti, e una \"state suite\", vale a dire un appartamento composto da una o pi\u00f9 \"anteroom\", anticamere, una \"bedroom\", la camera da letto, e uno o pi\u00f9 \"dressing room\", gli spogliatoi usati per la toletta quotidiana, adibito all'alloggio degli ospiti pi\u00f9 importanti, come il monarca, quando in visita.\nSolitamente a un piano diverso da tutte queste stanze, piano collegato all'altro attraverso uno scalone, si trovano le stanze da letto per gli ospiti, tutti o solo quelli di minore importanza quando presente una state suite, e le stanze da letto per la famiglia e per i signori. Nelle dimore pi\u00f9 grandi queste stanze possono trovarsi allo stesso piano delle altre stanze ma distaccate in padiglioni separati dal corpo principale al quale si accede tramite passetti di collegamento. Gli alloggi per la famiglia si compongono di quello per i signori e di quello per i bambini. I bambini disponevano di camere da letto, sale da bagno, sale da gioco, e sale da studio, oltre che di una saletta da pranzo per consumare i pasti quando ancora infanti, dal momento che non era permesso loro sedersi a tavola con i grandi prima di una certa et\u00e0. Annesso al loro appartamento si trova la camera dove giorno e notte erano di guardia bambinaie pronte al servizio. I signori disponevano di stanze per pernottare con annessi bagni e guardaroba. Nelle dimore pi\u00f9 grandi i padroni potevano avere due interi appartamenti, uno per lei e uno per lui. Quello della padrona comprendeva la \"bedroom\", una o pi\u00f9 \"anteroom\", un \"dressing room\" e un \"boudoir\", un piccolo e intimo salottino annesso alla camera da letto adibito all'uitilizzo esclusivo della lady. L'appartamento del padrone differiva da quello della padrona per il solo fatto che al posto del \"boudoir\" si trova uno \"study\", in questo caso altrimenti anche detto \"writing closet\" o \"private room\".\nDipendenze della residenza di campagna erano le stalle, poi anche i garage, e l'ala della servit\u00f9, dove i servi vivevano e lavoravano.\nEsterni.\nLo spazio esterno \u00e8 complementare a quello interno. Le residenze di campagna sorgono su vaste tenute, una parte delle quali era adibita ad azienda agricola, e l'altra a giardino. I giardini furono all'italiana e alla francese prima, e all'inglese poi. Nei giardini sorgono padiglioni e altre costruzioni utilizzate per diporto. A volte pu\u00f2 esserci pure un parco di caccia all'interno della tenuta, nel qual caso presso la dimora sorge anche un canile, per alloggiare i veltri del signore. In ogni caso distaccata dalla dimora, nel folto del verde, vi \u00e8 una capanna per il guardacaccia, il quale teneva sotto controllo la fauna assicurandosi pure nessun estraneo praticasse braconnaggio sulla terra del suo padrone.\nIl dibattito sulle \"Stately home\".\nSpesso le case di campagna sono confuse con le \"stately home\": la differenza sostanziale tra le due tipologie di abitazione consiste nel fatto che le case di campagna sorgono sempre fuori dal centro cittadino, mentre le \"stately home\" possono essere state costruite anche all'interno delle citt\u00e0. Un esempio noto di \"stately home\" \u00e8 Apsley House, l'abitazione fatta costruire nel centro di Londra, presso Hyde Park, dal duca di Wellington ma con tutte le caratteristiche di una casa di campagna.\nNella cultura inglese, i termini \"country house\" e \"stately home\" sono per\u00f2 spesso utilizzati in maniera interscambiabile. Con tale intento il termine venne utilizzato per la prima volta in una poesia di Felicia Hemans, \"The Homes of England\", originariamente pubblicato nel \"Blackwood's Magazine\" nel 1827. Nel XX secolo, il termine venne reso popolare da una canzone di No\u00ebl Coward.\nIl termine \"stately home\" \u00e8 ad oggi soggetto a dibattito e perlopi\u00f9 caduto in disuso presso storici ed accademici per definire propriamente una casa di campagna inglese. In effetti, alcune case di campagna come Ascott House nel Buckinghamshire vennero deliberatamente disegnate per non essere definite \"stately\" ma al contrario per armonizzarsi col paesaggio, mentre alcune grandi case come Kedleston Hall e Holkham Hall vennero costruite proprio come \"power houses\" per dominare le terre circostanti, con l'intento di impressionare il visitatore. Nel suo libro \"Historic Houses: Conversations in Stately Homes\", l'autore e giornalista Robert Harling indic\u00f2 la presenza di diciannove \"stately home\" dal grandioso palazzo di Blenheim alla minuscola Ebberston Hall."}
{"id": "2684579", "revid": "599013", "url": "https://it.wikipedia.org/wiki?curid=2684579", "title": "Chiesa di Santa Maria Porta Coeli", "text": "La chiesa di Santa Maria Porta Coeli (o chiesa di San Martino a San Paolo) \u00e8 una chiesa sconsacrata di Napoli, ubicata nel centro storico, in via San Paolo, di cui oggi sono rimaste solo le tracce circa il suo costruito.\nStoria.\nLa chiesa fu fondata nel XIV secolo dalla famiglia Carminna, che faceva parte di uno dei sedili della citt\u00e0; questi furono del tutto estinti nel corso dei secoli. In origine la chiesa era dedicata a San Pietro apostolo; successivamente, assunse l'attuale denominazione per via del ritrovamento miracoloso di un'immagine della Madonna. La struttura \u00e8 oggi adibita ad uno scopo completamente diverso da quello originario, infatti, risulta essere utilizzata come deposito.\nDescrizione.\nLa chiesa conserva ancora rilevanti tracce della sua primitiva architettura: ad esempio, le originali decorazioni e la lunetta gotica del portale marmoreo, che venne distrutto per dar luogo ad un accesso per bottega, e il cui spazio oggi \u00e8 costituito da una edicola sacra e una finestra monofora ogivale riccamente decorata.\nL'interno, le cui testimonianze ci sono pervenute grazie agli scritti di Roberto Pane, \u00e8 composto da una navata di piccole dimensioni e coperta da volte a crociera nervate. Essa, da quanto pervenuto, era caratterizzata dal sepolcro di Ferdinando Pandone, con una statua di Girolamo Santacroce, mentre, delle sue opere pittoriche, non vi \u00e8 pi\u00f9 alcuna traccia."}
{"id": "2684581", "revid": "28308657", "url": "https://it.wikipedia.org/wiki?curid=2684581", "title": "Irvine, California", "text": ""}
{"id": "2684582", "revid": "28308661", "url": "https://it.wikipedia.org/wiki?curid=2684582", "title": "Chierichetti", "text": ""}
{"id": "2684583", "revid": "121836", "url": "https://it.wikipedia.org/wiki?curid=2684583", "title": "Apsley House", "text": ""}
{"id": "2684584", "revid": "309289", "url": "https://it.wikipedia.org/wiki?curid=2684584", "title": "Chach\u010dan", "text": "Il Chach\u010dan () \u00e8 un fiume della Russia siberiana orientale (Repubblica autonoma della Sacha-Jacuzia), affluente di destra della Muna (bacino idrografico della Lena).\nNasce e scorre nella parte settentrionale del bassopiano della Jacuzia centrale; sfocia nella Muna a 16\u00a0km dalla foce. I maggiori tributari sono i piccoli fiumi Kyra-Salaa (50\u00a0km) e Tajach-Tjuljach (49\u00a0km), provenienti dalla sinistra idrografica.\nCome tutti i fiumi della zona, \u00e8 gelato da ottobre a fine maggio, mediamente."}
{"id": "2684587", "revid": "729019", "url": "https://it.wikipedia.org/wiki?curid=2684587", "title": "Battaglia di San Lorenzo de la Muga", "text": "La battaglia di San Lorenzo de la Muga (detta anche battaglia della Sierra Nera) fu combattuta tra il 17 e il 20 novembre 1794. Si concluse con la netta vittoria francese nonostante la pesante inferiorit\u00e0 numerica, durante lo scontro il generale francese Dugommier perse la vita.\nIn questa battaglia mor\u00ec il comandante dell'armata spagnola Luis Firmin de Carvajal."}
{"id": "2684588", "revid": "110157", "url": "https://it.wikipedia.org/wiki?curid=2684588", "title": "Geoffrey le Rat", "text": "Biografia.\nQuasi nulla si sa dell'attivit\u00e0 del gran magistero di Goffrey le Rat anche a causa del suo breve periodo di regno. A lui per\u00f2 sarebbe da ascrivere l'inizio della suddivisione in Lingue della provenienza dei vari membri dell'Ordine, fatto che prese corpo nei secoli successivi sino al XV secolo.\nMor\u00ec in Terrasanta nel 1207."}
{"id": "2684592", "revid": "119982", "url": "https://it.wikipedia.org/wiki?curid=2684592", "title": "Battaglia della Sierra Nera", "text": ""}
{"id": "2684594", "revid": "80339", "url": "https://it.wikipedia.org/wiki?curid=2684594", "title": "Severnaja (affluente della Muna)", "text": "La Severnaja () \u00e8 un fiume della Russia siberiana orientale (Repubblica autonoma della Sacha-Jacuzia), affluente di sinistra della Muna (bacino idrografico della Lena).\nNasce e scorre nella parte nord-orientale dell'altopiano della Siberia centrale; sfocia nella Muna a 229\u00a0km dalla foce. Il maggiore tributario \u00e8 il fiume Kjunnjuktjach (130\u00a0km), proveniente dalla sinistra idrografica.\nCome tutti i fiumi della zona, \u00e8 gelato per periodi molto lunghi, mediamente dalla seconda met\u00e0 di ottobre a fine maggio."}
{"id": "2684595", "revid": "256896", "url": "https://it.wikipedia.org/wiki?curid=2684595", "title": "Riserva naturale Campo di Mezzo - Pian Parrocchia", "text": ""}
{"id": "2684596", "revid": "80339", "url": "https://it.wikipedia.org/wiki?curid=2684596", "title": "Severnaya", "text": ""}
{"id": "2684597", "revid": "122688074", "url": "https://it.wikipedia.org/wiki?curid=2684597", "title": "Teatro Colosseo", "text": "Il Teatro Colosseo \u00e8 fra i pi\u00f9 recenti teatri sorti a Torino, nel quartiere San Salvario, a due passi dal Parco del Valentino e dal suo Castello.\nCon una capienza massima di 1.503 persone, \u00e8 compreso nella struttura di un condominio di Via Madama Cristina a cui si accede da un ingresso posto sull'angolo della via. L'interno \u00e8 dotato di un'elegante sala con poltrone in velluto rosso, suddivisa in due settori, Platea e Galleria. Da circa trent'anni ospita rappresentazioni teatrali, conferenze e anche numerosi concerti di rilievo nazionale e internazionale. Il Teatro Colosseo \u00e8 infatti uno dei palchi maggiormente frequentati dai cantautori italiani e internazionali, che inseriscono il teatro torinese come tappa obbligata delle loro tourn\u00e9e invernali. \nPer molti anni la dama di \"Uomini e donne\" Gemma Galgani fu la direttrice di sala di questo teatro."}
{"id": "2684598", "revid": "80339", "url": "https://it.wikipedia.org/wiki?curid=2684598", "title": "Hah\u010dan", "text": ""}
{"id": "2684599", "revid": "80339", "url": "https://it.wikipedia.org/wiki?curid=2684599", "title": "Khakh\u010dan", "text": ""}
{"id": "2684600", "revid": "80339", "url": "https://it.wikipedia.org/wiki?curid=2684600", "title": "Khakhchan", "text": ""}
{"id": "2684601", "revid": "287204", "url": "https://it.wikipedia.org/wiki?curid=2684601", "title": "Chachcan", "text": ""}
{"id": "2684605", "revid": "486946", "url": "https://it.wikipedia.org/wiki?curid=2684605", "title": "MBDA Spada 2000", "text": ""}
{"id": "2684608", "revid": "767487", "url": "https://it.wikipedia.org/wiki?curid=2684608", "title": "Shatili", "text": "Shatili (georgiano: \u10e8\u10d0\u10e2\u10d8\u10da\u10d8) \u00e8 un antico villaggio sulle montagne della Georgia, vicino al confine con la Cecenia. \u00c8 situato sul versante Nord della storica provincia Georgiana dell'Alto Khevsureti, che \u00e8 ora parte della regione di Mtskheta-Mtianeti.\nGeografia.\nSituato nella profonda gola del fiume Arghuni, approssimativamente a 1400 metri, il villaggio \u00e8 oggi un complesso unico di fortezze, costruite a partire dal medioevo, e di edifici realizzati con pietre e malta che venivano utilizzati sia come abitazioni che come torri di guardia nella zona nord-orientale del Paese. Il villaggio consiste in strutture a tetto piatto e circa 60 torri unite tra di loro a formare un'unica fortificazione.\nStoria.\nLa popolazione di Shatili, cos\u00ec come la maggior parte degli abitanti del Khevsureti, fu ricolonizzata sotto la pressione dell'Unione Sovietica nei primi anni '50. Negli anni '60, l'esotico paesaggio del villaggio inabitato fu utilizzato per una serie di film Georgiani riguardanti la vita degli antichi montanari.\nShatili \u00e8 attualmente abitato da una ventina di famiglie in estate, mentre in inverno soltanto pochissimi di loro restano al villaggio, in quanto questo diventa inaccessibile a causa delle nevicate lungo la strada che conduce alla capitale Tbilisi. Il villaggio \u00e8 una meta preferita da turisti e amanti del trekking."}
{"id": "2684609", "revid": "124468574", "url": "https://it.wikipedia.org/wiki?curid=2684609", "title": "Teatro Erba", "text": "Il Teatro Erba \u00e8 un teatro di Torino.\nStoria.\nL'edificio venne costruito nel 1957 da Giuseppe Erba come cinematografo \"Flora\", per poi essere trasformato in teatro nel 1969. Nel corso degli anni si succedettero sul suo palcoscenico personaggi come Milly, Gassman, Chiari, Rascel, Scotti, Macario, Campanini, Navarrini, Enza Giovine, Alida Chelli, Marina Berti, Giordana, Giovanpietro, Placido, Rigillo, Lidya Alfonsi, i Gufi, Jerry Cal\u00e0 con i Gatti di Vicolo Miracoli, la Nuova Compagnia di Canto Popolare, la Grande Eug\u00e8ne, la Rodriguez, Aurora Banfi, Paolo Conte. \nA fine anni '80 e poi nuovamente negli anni 2000, l\u2019architetto Gian Mesturino, alla guida di un gruppo di esperti, ha curato una ristrutturazione totale con attente soluzioni tecniche.\nLa gestione del Teatro Stabile Privato \"Torino Spettacoli\" (Compagnia Torino Spettacoli) ha permesso al Teatro Erba una forte crescita."}
{"id": "2684610", "revid": "486946", "url": "https://it.wikipedia.org/wiki?curid=2684610", "title": "MBDA MICA", "text": ""}
{"id": "2684614", "revid": "112022921", "url": "https://it.wikipedia.org/wiki?curid=2684614", "title": "Riserva naturale Monte Pavione", "text": "La riserva naturale Monte Pavione \u00e8 un'area naturale protetta della regione Veneto istituita nel 1975.\nOccupa una superficie di 491,00 ha nella provincia di Belluno.\nPrende il nome dal Monte Pavione, montagna pi\u00f9 alta delle Vette Feltrine."}
{"id": "2684620", "revid": "112022926", "url": "https://it.wikipedia.org/wiki?curid=2684620", "title": "Riserva naturale Monti del Sole", "text": "La riserva naturale Monti del Sole \u00e8 un'area naturale protetta della regione Veneto istituita nel 1975.\nOccupa una superficie di 3.034,80 ha nella provincia di Belluno.\nTerritorio.\nL'area protetta abbraccia una ampia porzione dei Monti del Sole, una catena montuosa a carattere tipicamente dolomitico che ricade interamente all'interno del Parco Nazionale delle Dolomiti Bellunesi."}
{"id": "2684621", "revid": "309289", "url": "https://it.wikipedia.org/wiki?curid=2684621", "title": "Kjutingde", "text": "Il Kjutingde () \u00e8 un fiume della Russia, affluente di destra dell'Olen\u00ebk, che scorre nella parte settentrionale della Siberia Orientale, nel Bulunskij ulus della Sacha (Jacuzia).\nIl fiume a origine nella parte meridionale dell'altopiano Kystyk dalla confluenza dei fiumi Debengde (lungo 58\u00a0km) e Sygynachtach (40\u00a0km). Scorre dapprima in direzione meridionale, poi occidentale. Sfocia nell'Olen\u00ebk nel suo basso corso, a 392\u00a0km dalla foce. Il fiume ha una lunghezza di 138\u00a0km (196\u00a0km se conteggiati dalla sorgente del Debengde); il bacino \u00e8 di 3\u00a0420\u00a0km\u00b2. Gela dalla prima met\u00e0 di ottobre, sino all'inizio di giugno. I maggiori affluenti sono: da destra, il Charyjalach, lungo 64\u00a0km e, da sinistra, il Bulbarangda, lungo 80\u00a0km."}
{"id": "2684622", "revid": "80339", "url": "https://it.wikipedia.org/wiki?curid=2684622", "title": "Kyutingde", "text": ""}
{"id": "2684625", "revid": "6923", "url": "https://it.wikipedia.org/wiki?curid=2684625", "title": "Riserva naturale Piani Eterni - Errera - Val Falcina", "text": "La riserva naturale Piani Eterni - Errera - Val Falcina \u00e8 un'area naturale protetta situata nella provincia di Belluno. La riserva occupa una superficie di 5.463,00 ettari ed \u00e8 stata istituita nel 1975."}
{"id": "2684627", "revid": "309289", "url": "https://it.wikipedia.org/wiki?curid=2684627", "title": "Kelimjar", "text": "Il Kelimjar () \u00e8 un fiume della Russia, affluente di destra dell'Olen\u00ebk, che scorre nella parte settentrionale della Siberia Orientale, nella Sacha (Jacuzia).\nIl fiume a origine dalle alture \u010cekanovskij, e scorre in direzione nord-occidentale costeggiandone i rilievi. Sfocia nell'Olen\u00ebk nel suo basso corso, a 186\u00a0km dalla foce. Il fiume ha una lunghezza di 254\u00a0km; il bacino \u00e8 di 4\u00a0050\u00a0km\u00b2. Gela dalla prima met\u00e0 di ottobre, sino all'inizio di giugno. I maggiori affluenti sono, da sinistra, l'Olongdo, lungo 85\u00a0km, e il N'\u00ebkju, lungo 70\u00a0km."}
{"id": "2684629", "revid": "80339", "url": "https://it.wikipedia.org/wiki?curid=2684629", "title": "Kelimyar", "text": ""}
{"id": "2684630", "revid": "1555966", "url": "https://it.wikipedia.org/wiki?curid=2684630", "title": "Il ballo del potere", "text": "Il ballo del potere \u00e8 un singolo del cantautore italiano Franco Battiato, pubblicato nel 1998 dalla Mercury Records come estratto dall'album \"Gommalacca\".\n\u00c8 stato pubblicato su CD in due edizioni, rispettivamente con due e quattro tracce.\nDescrizione.\n\"Il ballo del potere (radio edit)\" \u00e8 pi\u00f9 breve di circa dieci secondi rispetto alla canzone sull'album e ha le ultime due strofe invertite. Coincide infatti con l'audio utilizzato nel videoclip della canzone, diretto da Francesco Fei, dove Andrea Pezzi, che recita l'ultima strofa, appare appunto sul finale.\nLe tracce bonus sono tre demo: \"Stage Door\", dall'arrangiamento diverso rispetto al provino sul singolo di \"Shock in My Town,\" \"Emma\", che sar\u00e0 cantato da Patty Pravo in \"Notti, guai e libert\u00e0\", e \"L'incantesimo\", reinterpretato da Battiato negli album \"Last Summer Dance\" e \"Inneres Auge\"."}
{"id": "2684635", "revid": "547034", "url": "https://it.wikipedia.org/wiki?curid=2684635", "title": "Deuterazione", "text": "In chimica, la deuterazione \u00e8 un particolare processo chimico mediante il quale gli atomi di prozio (che \u00e8 l'isotopo dell'idrogeno avente un protone) legati ad un atomo di carbonio vengono sostituiti da atomi di deuterio (che \u00e8 l'isotopo dell'idrogeno avente un protone e un neutrone, quindi con peso atomico pari a circa il doppio rispetto al prozio).\nDi particolare interesse \u00e8 la deuterazione degli idrogeni enolizzabili, in quanto gli enoli e gli ioni enolati da cui derivano sono composti molto importanti nella preparazione farmaceutica ed industriale. Tale processo consiste nella deprotonazione (allontanamento di un atomo di idrogeno) dall'enolo e l'aggiunta in un passaggio successivo del deuterio sull'atomo di carbonio precedentemente deprotonato."}
{"id": "2684638", "revid": "112022917", "url": "https://it.wikipedia.org/wiki?curid=2684638", "title": "Riserva naturale Monte Faverghera", "text": "La riserva naturale Monte Faverghera \u00e8 un'area naturale protetta della regione Veneto istituita nel 1971.\nOccupa una superficie di 14 ha nella provincia di Belluno.\nAl suo interno si trova il Giardino botanico delle Alpi Orientali.\nFino al 2010, quest'area, bench\u00e9 geograficamente distinta, era unita alla Riserva naturale Piazza del Diavolo."}
{"id": "2684649", "revid": "767487", "url": "https://it.wikipedia.org/wiki?curid=2684649", "title": "Rocco Fotia", "text": "Carriera.\nAla sinistra brevilinea ma molto veloce e tecnica, cresce nelle giovanili della , con cui esordisce in Serie A a 18 anni il 27 settembre 1965 in occasione della sconfitta esterna contro il , disputando complessivamente 9 incontri nella stagione che vede i blucerchiati retrocedere in Serie B per la prima volta nella loro storia.\nDopo due stagioni da rincalzo (nessuna presenza nel 1966-1967, tre presenze nel 1967-1968), nella stagione 1968-1969 viene ceduto in prestito all'Internapoli, con cui, insieme a compagni di squadra dal grande avvenire come Giorgio Chinaglia e Giuseppe Wilson sotto la guida di Lu\u00eds Vin\u00edcio sfiora la promozione in Serie B.\nRientrato a Genova disputa tre stagioni in massima serie, riuscendo ad imporsi da titolare solo nell'annata 1970-1971, con 27 presenze e 4 reti, mentre nella precedente e nelle successiva, anche a causa di persistenti problemi alla ginocchia, scende in campo pi\u00f9 saltuariamente. La rete pi\u00f9 significativa fu quella segnata nel corso della 18\u00aa giornata il 14 feb 1971 nella partita casalinga (terminata poi con il punteggio di 1-1) contro il Milan che in quel momento era in testa al campionato. Al minuto 14 del 1\u00ba tempo Fotia port\u00f2 temporaneamente in vantaggio la Sampdoria con un colpo di testa ravvicinato anticipando in agilit\u00e0 sia il portiere Cudicini che il difensore Anquiletti, entrambi di statura molto superiore alla sua.\nViene quindi ceduto al in Serie B ma i problemi fisici ne limitano l'utilizzo (13 presenze e una rete) coi lombardi che rimediano la loro seconda retrocessione consecutiva.\nTorna quindi in Serie A col dove per\u00f2 scende in campo in una sola occasione, subentrando a partita in corso a Can\u00e9 in occasione del successo interno contro il Cagliari. Nell'estate 1974 rientra quindi alla Sampdoria con cui disputa i suoi ultimi 8 incontri in massima serie, per poi abbandonare il calcio ad alto livello.\nIn carriera ha totalizzato complessivamente 77 presenze e 6 reti in Serie A e 13 presenze ed una rete in Serie B.\nCessata l'attivit\u00e0 agonistica, \u00e8 stato a lungo allenatore delle formazioni giovanili della Sampdoria. Dal 2010 ad oggi \u00e8 istruttore di calcio presso la Scuola Calcio Edoardo Garrone \"Club ERG A.S.D.\"."}
{"id": "2684650", "revid": "112023052", "url": "https://it.wikipedia.org/wiki?curid=2684650", "title": "Riserva naturale Schiara occidentale", "text": "La riserva naturale Schiara occidentale \u00e8 un'area naturale protetta della regione Veneto istituita nel 1975.\nOccupa una superficie di 3.172,00 ha sul Gruppo della Schiara nella provincia di Belluno."}
{"id": "2684654", "revid": "309289", "url": "https://it.wikipedia.org/wiki?curid=2684654", "title": "Mer\u010dimden", "text": "Il Mer\u010dimden () \u00e8 un fiume della Russia asiatica, affluente di destra dell'Olen\u00ebk, che scorre nella parte settentrionale della Siberia Orientale, nella Sacha (Jacuzia).\nIl fiume a origine e scorre nell'altopiano della Siberia centrale in direzione settentrionale. Sfocia nell'Olen\u00ebk nel suo basso corso, a 539\u00a0km dalla foce. Il fiume ha una lunghezza di 218\u00a0km; il bacino \u00e8 di 4\u00a0080\u00a0km\u00b2. Gela dalla prima met\u00e0 di ottobre, sino all'inizio di giugno. Il maggior affluente, da sinistra, \u00e8 il Chajajach-Jurjach, lungo 46\u00a0km."}
{"id": "2684655", "revid": "28309456", "url": "https://it.wikipedia.org/wiki?curid=2684655", "title": "Duca di Napoli", "text": ""}
{"id": "2684656", "revid": "1094968", "url": "https://it.wikipedia.org/wiki?curid=2684656", "title": "Riserva naturale Val Tovanella", "text": "La riserva naturale Val Tovanella \u00e8 un'area naturale protetta situata nel comune di Ospitale di Cadore, in provincia di Belluno. La riserva occupa una superficie di 1.040,00 ettari ed \u00e8 stata istituita nel 1971. Sopra la fascia arborea il paesaggio \u00e8 caratterizzato da ampi ghiaioni, pareti rocciose, canaloni e guglie. Nella parte sommitale il Gruppo del Bosconero e il Sasso di Toanella dominano la riserva.\nFauna.\nL'aquila e il camoscio occupano la fascia rupestre al di sopra del limite della vegetazione.\nNelle radure, costituite da piccoli spazi erbosi, vivono il fagiano di monte, la coturnice e, molto numerose, le popolazioni di cervi e caprioli ma senza dubbio \u00e8 l'orso l'animale simbolo di questo territorio. Nel 1995 il grande plantigrado fu osservato sul Col Pelos e fu questo il primo eccezionale avvistamento in provincia di Belluno.\nAnche la lince ha lasciato tracce della sua presenza mentre le peccete costituiscono l'habitat ideale per il picchio nero e il gallo cedrone.\nFlora.\nNella parte bassa prevalgono faggi, sia popolazioni pure che miste all'abete bianco. Risalendo si trovano l'abete rosso e il larice. Nelle zone pi\u00f9 aride il pino nero e il pino silvestre mentre in quelle pi\u00f9 umide l'acero di monte, il frassino maggiore, l'olmo montano e il tiglio. Il pino silvestre ad una certa quota lascia posto al pino mugo e al rododendro irsuto che popolano il limite superiore della fascia arborea fino alle praterie e ai ghiaioni, sovrastati da alte pareti rocciose.\nAll'interno della riserva si trovano la Campanula di Moretti, il Raponzolo di roccia, l'Anemone del Monte Baldo e la Stella alpina.\nPunti di interesse.\nLa riserva presenta vaste aree popolate da relitti di flora calcarea, caratterizzate da una tipica selva d'abete che conserva la struttura originaria che la rese famosa nel XIV secolo, al tempo della Serenissima. L'attivit\u00e0 forestale \u00e8 ancor oggi testimoniata dalla presenza nella valle di una fitta rete di sentieri, aie carbonili e sbarramenti artificiali temporanei lungo i corsi d'acqua.\nSono presenti relitti di rovere ed altri elementi del \"Castanetum freddo\"."}
{"id": "2684657", "revid": "309289", "url": "https://it.wikipedia.org/wiki?curid=2684657", "title": "Chorbusuonka", "text": "La Chorbusuonka () \u00e8 un fiume della Russia, affluente di destra dell'Olen\u00ebk, che scorre nella parte settentrionale della Siberia Orientale, nel Bulunskij ulus della Sacha (Jacuzia).\nIl fiume nasce e scorre lungo l'altopiano Kystyk (\u043f\u043b\u0430\u0442\u043e \u041a\u044b\u0441\u0442\u044b\u043a), dapprima in direzione orientale, poi prevalentemente settentrionale. Sfocia nell'Olen\u00ebk nel suo basso corso, a 221\u00a0km dalla foce. Il fiume ha una lunghezza di 290\u00a0km, il bacino \u00e8 di 3\u00a0230\u00a0km\u00b2. Gela dalla prima met\u00e0 di ottobre, sino all'inizio di giugno. Il suo maggior affluente, da destra, \u00e8 il Nykabyt, lungo 101\u00a0km."}
{"id": "2684661", "revid": "287204", "url": "https://it.wikipedia.org/wiki?curid=2684661", "title": "Mercimden", "text": ""}
{"id": "2684662", "revid": "80339", "url": "https://it.wikipedia.org/wiki?curid=2684662", "title": "Merchimden", "text": ""}
{"id": "2684664", "revid": "80339", "url": "https://it.wikipedia.org/wiki?curid=2684664", "title": "Khorbusuonka", "text": ""}
{"id": "2684665", "revid": "80339", "url": "https://it.wikipedia.org/wiki?curid=2684665", "title": "Horbusuonka", "text": ""}
{"id": "2684666", "revid": "112023082", "url": "https://it.wikipedia.org/wiki?curid=2684666", "title": "Riserva naturale Valle Scura", "text": "La riserva naturale Valle Scura \u00e8 un'area naturale protetta della regione Veneto istituita nel 1975.\nOccupa una superficie di 223 ha nella provincia di Belluno.\nTerritorio.\nLa riserva naturale \u00e8 situata in una porzione settentrionale del comune di Santa Giustina; il suo areale ricade completamente all'interno del Parco Nazionale delle Dolomiti Bellunesi, sul versante a sud del Monte Pizzocco. "}
{"id": "2684668", "revid": "112023087", "url": "https://it.wikipedia.org/wiki?curid=2684668", "title": "Riserva naturale Vette Feltrine", "text": "La riserva naturale Vette Feltrine \u00e8 un'area naturale protetta della regione Veneto istituita nel 1975.\nOccupa una superficie di 2.764,00 ha nella provincia di Belluno."}
{"id": "2684674", "revid": "1516566", "url": "https://it.wikipedia.org/wiki?curid=2684674", "title": "Montafia (famiglia)", "text": "I Montafia, furono una famiglia nobile \"de hospitio\" appartenenti alle casane astigiane.\nAi margini della vita cittadina, svilupp\u00f2 principalmente i proprii interessi nel contado astigiano svolgendo un'attivit\u00e0 prettamente \"signorile\". Di fazione ghibellina furono legati fino al Quattrocento con i Marchesi di Monferrato. In seguito la famiglia ottenne cariche sotto la dominazione orleanese. Il ramo astigiano si estinse nel 1577.\nOrigini e storia.\nSecondo alcuni autori la famiglia discenderebbe direttamente dai franchi Manfredinghi, il cui capostipite Manfredo fu conte del Sacro Palazzo in Francia nell'VIII secolo.\nUn ramo della famiglia, i Variselli, che furono signori di Varisella, Montafia, Tigliole, Roatto, Maretto, Piov\u00e0, Cerreto, Castelvecchio e Solbrito si diramarono ad Asti estinguendosi nel 1577 in seguito all'assassinio del conte Lodovico ad Aix-en-Provence, un altro ramo si diram\u00f2 a Carignano.\nLe prime notizie della famiglia, trattano di Guglielmo, signore di Montafia nel 1208 e i suoi figli Ruffino ed Oddone che nel 1268 subentrarono al padre. Giacomo ed Ottone nel 1319 erano al seguito del marchese Teodoro Paleologo durante la convocazione del parlamento di Chivasso.\nObertone di Montafia si comport\u00f2 valorosamente nella battaglia di Gamenario combattuta dalle truppe di Giovanna d'Angi\u00f2 contro le quelle del Monferrato. Il Montafia venne anche citato subito dopo Martino di Castellinaldo e prima del siniscalco Reforza d'Agoult, in una romanza, in lingua franco-provenzale, composta alla corte del marchese Giovanni II a commemorazione della battaglia.\nNel XV secolo la famiglia si leg\u00f2 agli Orleans, Antonio e Baldovino signori di Roatto e di Maretto, fecero atto di sottomissione a Carlo di Valois, che venne rinnovata nel 1448 dopo la sua liberazione dalle carceri inglesi.\nGoffredo di Montafia, fu capitano e Stefano podest\u00e0 di Cherasco, Giorgio cavaliere gerosolimitano e Antonio di Varisella gran scudiero di Francesco I di Francia nel 1532.\nL'ultimo conte, Lodovico, signore di Tigliole, Roatto, Maretto e Bonn\u00e9table, barone di Luc\u00e9, cavaliere reale, gentiluomo di camera di Enrico III di Francia, si spos\u00f2 a Parigi con Giovanna di Coesme nel 1574. Tre anni dopo ad Aix, il 6 ottobre 1577, venne assassinato dagli uomini del priore di San Martino. Nel testamento predispose di essere seppellito accanto ai suoi avi astigiani nella cappella di Santa Maddalena in Asti.\nLodovico ebbe due figlie, Urbana ed Anna. La seconda spos\u00f2 Carlo di Borbone-Soissons, conte di Soissons e duca di Enghien, dal matrimonio la figlia Maria nel 1635 si spos\u00f2 con Tomaso Francesco di Savoia, quartogenito di Carlo Emanuele I.\nL'attivit\u00e0 economica.\nFamiglia aristocratica, i Montafia in principio vissero sulle rendite dei proprii feudi e solo verso la met\u00e0 del Trecento cominciarono ad operare anche sul prestito di denaro. Nel 1341, risultano \"mercatores\" a Magonza, in Germania.\nCrearono alcuni banchi in associazione con gli Ottino, i Roero (ad Aquisgrana nel 1362) e gli Asinari (a Deutz e Oberwesel). Essi rimasero nell'area di Colonia fino al principio del Quattrocento. Tra 1378 e 1468 furono presenti nei banchi di pegno a Maastricht.\nLe abitazioni.\nLe case dei Montafia in Asti erano ubicate nel rione Cattedrale, nella zona prospiciente il palazzo Malabayla tra le vie Asinari, Malabayla e Mazzini. La torre della famiglia era in via Mazzini e le case giungevano fino in corso Alfieri. La torre alla fine del XVIII secolo venne abbattuta, dato che non ve ne sono tracce nella carta del Theatrum Statuum Sabaudiae.\nStemma.\nLa bicromia argento-rosso, tra le pi\u00f9 presenti in Asti \u00e8 tradizionalmente utilizzata dalle famiglie legate all'impero e sono anche i primi colori usati dai comuni pedemontani (Asti, Ivrea, Vercelli, Alessandria, Alba).\nScudo: D'argento alla stella di rosso, carica di una mezza luna del campo, montante\nCimiero: un basilisco\nMotto: \nLo stemma in arenaria presente al museo civico di Torino e prelevato dal castello di Montafia appartenente a Giorgio conte di Varisella da cui discendette Lodovico assassinato ad Aix, presenta alcune varianti con lo stemma antico dei Montafia: una ruota sostituisce la luna crescente e scompare il motto. Alcuni studiosi accamparono la teoria che questo ramo della famiglia era alleata con la famiglia Roero che nel campo rosso presentava tre ruote d'argento."}
{"id": "2684678", "revid": "729019", "url": "https://it.wikipedia.org/wiki?curid=2684678", "title": "84\u00ba Centro C/SAR", "text": "L'84\u00b0 Centro SAR \u00e8 un gruppo dell'Aeronautica Militare destinato a compiti di ricerca e soccorso (SAR) ed impiega elicotteri AgustaWestland HH-139A. \u00c8 parte integrante del 15\u00ba Stormo e aveva sede nell'Aeroporto di Brindisi-Casale. \nIl 10 settembre 2012 il reparto si \u00e8 trasferito presso l'Aeroporto di Gioia del Colle.\nStoria.\nAl 10 giugno 1940 l'84\u00ba Gruppo ricognizione della Regia Aeronautica era inquadrato nel Comando militare marittimo isole italiane dell'Egeo dell'Aviazione ausiliaria per la Marina con la 147\u00aa e 185\u00aa Squadriglia Ricognizione all'idroscalo \"Giovanni Rossetti\" di Portolago a Leros, dove era dislocato dal 1923, su 6 CANT Z.501 (che sostitu\u00ec dal 1937 il Savoia-Marchetti S.55) ognuna.\nAl 15 marzo 1941 disponeva di un CANT Z.506 per la 147\u00aa ed uno per la 185\u00aa Squadriglia a Portolago dove a luglio 1942 ne hanno 3 esemplari ognuna.\nAl 10 agosto 1942 era nel Comando Aviazione Grecia con la 185\u00aa e 147\u00aa a Suda (Grecia) con 3 CZ 501.\nA met\u00e0 aprile 1943 la 147^ aveva 4 CZ 506 e la 185^ 3 CZ 506 a Portolago.\nAll'8 settembre 1943 il XXXIV Gruppo Ricognizione Marittima era a Torre del Lago Puccini con la 140\u00aa Squadriglia con 3 CZ 501 e 2 CZ 506 e la 145\u00aa Squadriglia con 5 Fiat R.S.14.\nAl 31 dicembre 1943 era a Santa Giusta (Italia) sui CZ 506 con la 140\u00aa, 145\u00aa e 146\u00aa Squadriglia.\nAl 15 maggio 1944 era sui CZ 506 all'Aeroporto di Cagliari-Elmas con la 140\u00aa ed all'Arsenale militare marittimo di Taranto con la 288\u00aa Squadriglia.\nNell'ottobre 1965 l\u201984\u00ba Gruppo Velivoli era dotato di Grumman HU-16 Albatross con le sue squadriglie 140\u00aa e 287\u00aa.\nNell'estate del 1976 inizi\u00f2 la radiazione degli ormai vetusti HU-16. A partire dal 12 agosto 1977 lo Stormo ricevette i primi Sikorsky S-61 HH-3F Pelican, divenuti pienamente operativi nel 1979.\nNel marzo 1978 il Distaccamento dell'Aeroporto di Taranto-Grottaglie fu trasferito all'Aeroporto di Brindisi-Casale dove il 10 ottobre 1979 prese il nome di 84\u00b0 Centro SAR.\nA partire dal mese di gennaio 2012 lo Stormo ricevette i primi HH139A divenuti pienamente operativi dal marzo 2013.\nNel settembre 2014 viene radiato l'HH-3F Pelican."}
{"id": "2684681", "revid": "62004", "url": "https://it.wikipedia.org/wiki?curid=2684681", "title": "Cofidis, le Cr\u00e9dit par T\u00e9l\u00e9phone", "text": ""}
{"id": "2684683", "revid": "1769697", "url": "https://it.wikipedia.org/wiki?curid=2684683", "title": "Ingrediente novus", "text": "Ingrediente novus \u00e8 la prima raccolta del cantautore italiano Moltheni, pubblicato nel 2009 da La Tempesta e distribuito da Venus, contiene due brani inediti: \"Petalo\" e \"Per carit\u00e0 di stato\".\n\u00c8 un album celebrativo per l'anniversario dei suoi dieci anni di carriera. Le musiche ed i testi originali sono di Moltheni. Il lavoro comprende, oltre al CD con i successi riarrangiati, anche un DVD con diversi live e videoclip."}
{"id": "2684685", "revid": "339392", "url": "https://it.wikipedia.org/wiki?curid=2684685", "title": "Re visigoto", "text": ""}
{"id": "2684691", "revid": "287204", "url": "https://it.wikipedia.org/wiki?curid=2684691", "title": "Cedui da biomassa", "text": "Short Rotation Forestry (SRF), letteralmente \"selvicoltura a turno breve\" ma pi\u00f9 correttamente cedui da biomassa \u00e8 un termine con il quale si intende la coltivazione, ad elevata densit\u00e0, di specie arboree caratterizzate da rapidit\u00e0 di crescita che vengono ceduate ad intervalli frequenti per la produzione di un materiale, il cippato ovvero legno sminuzzato, da destinare prevalentemente alla trasformazione energetica. In Italia i cedui da biomassa sono di recente introduzione (anni '80) e, attualmente, copre una superficie di 6.000 ettari. I turni di ceduazione pi\u00f9 frequenti sono il biennale e il quinquennale, le specie impiegate sono il pioppo (\"Populus\" spp) e il salice (\"Salix\" spp) al Nord e la robinia (\"Robinia pseudoacacia\") nel Centro. Utilizzati anche gli olmi, i platani e l'ontano nero. \nAttualmente la gran parte delle piantagioni a ceduo da biomassa oggi esistenti sono state impiantate nei primi anni del XXI secolo grazie ai fondi comunitari (Reg. CE 1257/1999), sono condotte a turno biennale e si trovano in Lombardia (3.200 ha), Veneto (1-100 ha) e Friuli-Venezia Giulia."}
{"id": "2684693", "revid": "256896", "url": "https://it.wikipedia.org/wiki?curid=2684693", "title": "Mercato unico europeo", "text": ""}
{"id": "2684696", "revid": "1543377", "url": "https://it.wikipedia.org/wiki?curid=2684696", "title": "Port Lincoln", "text": "Port Lincoln \u00e8 una citt\u00e0 dell'Australia Meridionale (Australia), all'estremit\u00e0 sud della penisola di Eyre; essa si trova 280 km (174 mi) ad ovest di Adelaide (in linea d'aria; altrimenti sono circa 660 km) ed \u00e8 la sede della Citt\u00e0 di Port Lincoln. Al censimento del 2006 contava 13.044 abitanti.\nStoria.\nIl nome originale di Port Lincoln era Galinyala."}
{"id": "2684697", "revid": "729019", "url": "https://it.wikipedia.org/wiki?curid=2684697", "title": "82\u00ba Centro C/SAR", "text": "L'82\u00b0 Centro Combat/SAR \u00e8 un gruppo dell'Aeronautica Militare destinato a compiti di ricerca e soccorso (SAR). \u00c8 parte integrante del 15\u00ba Stormo ed ha sede nell'aeroporto di Trapani-Birgi.\nStoria.\nL'82\u00ba Gruppo idrovolanti fu costituito dalla Regia Aeronautica nel 1924 sull'idroscalo di Taranto, con le squadriglie 139^ e 149^. Fu poi soppresso nel 1928.\nNella seconda guerra mondiale il reparto fu equipaggiato con gli idrovolanti monomotori a scafo centrale CantZ 501 \u201cGabbiano\u201d, conosciuti come \u201cMammajut\u201d, e oper\u00f2 fino al luglio 1942 da diversi idroscali. \nAl 10 agosto 1942 era nel Comando Aviazione Grecia con la 139\u00aa e 184\u00aa Squadriglia a Prevesa, con 11 CANT Z.501.\nSempre in agosto perse la 139^, sostituita con la 184\u00aa, con i trimotori CANT Z.506 Airone.\nA met\u00e0 aprile 1943 la 149\u00aa Squadriglia era a Puntisella di Pola con 2 CANT Z.506 ed il Gruppo a Prevesa con 7 CZ 506.\nAll'8 settembre 1943 il LXXXII Gruppo Ricognizione Marittima era con la 184\u00aa Squadriglia a Pola con 5 CZ 506 e la 139\u00aa Squadriglia a Prevesa con 3 CZ 501.\nNel gennaio 1944 l'82\u00ba Gruppo Autonomo Idrovolanti, per l'Aeronautica Cobelligerante Italiana, insieme ai gruppi 83\u00b0 (poi 83\u00ba Centro C/SAR), 84\u00b0 (poi 84\u00ba Centro C/SAR) e 85\u00ba Gruppo costitu\u00ec il I Raggruppamento idrovolanti, dipendente dal 242\u00b0 Air Wing USAF. L'82\u00b0, con le squadriglie 139^ e 149^, fu stanziato all'Arsenale militare marittimo di Taranto e poi sciolto nel 1948.\nLa ricostituzione.\nNell'agosto 1982 nell'Aeroporto militare di Trapani -Birgi viene ricostituito 82\u00ba Gruppo S.A.R, con le storiche 139^ e 149^ squadriglie, come reparto dipendente operativamente dal 15\u00ba Stormo e logisticamente dal 37\u00ba Stormo sulla quale area \u00e8 ospitato.\nNel 2007, in occasione dell'88\u00ba anniversario della costituzione dell'Aeronautica Militare, il presidente della Repubblica Giorgio Napolitano ha conferito all'equipaggio di un HH-3F dell'82\u00ba Centro SAR di Trapani la medaglia d'argento al valore aeronautico.\nDopo aver utilizzato a lungo gli elicotteri HH-3F, impiega dal 26 settembre 2014 elicotteri AgustaWestland HH-139A."}
{"id": "2684699", "revid": "1305772", "url": "https://it.wikipedia.org/wiki?curid=2684699", "title": "Moundville", "text": ""}
{"id": "2684700", "revid": "88740", "url": "https://it.wikipedia.org/wiki?curid=2684700", "title": "Mount Olive", "text": ""}
{"id": "2684701", "revid": "123437330", "url": "https://it.wikipedia.org/wiki?curid=2684701", "title": "Marco Tarquinio", "text": "Biografia.\nNato a Foligno ma residente sin dalla nascita ad Assisi, \u00e8 stato capo scout nell'Agesci locale. Sposato dal 1986, ha due figlie. Esperto di politica interna e internazionale, inizia l'attivit\u00e0 giornalistica a \"La Voce\", settimanale cattolico della sua regione, l'Umbria, dove lavora tra il 1981 e il 1984. Dal 1983 al 1988 collabora come corrispondente da Assisi e poi nella redazione perugina del \"Corriere dell'Umbria\", giornale nel quale \u00e8 divenuto professionista. Nel 1988 diviene cronista politico-parlamentare nella redazione centrale romana della catena di quotidiani locali \"La Gazzetta\". Nel 1990 passa a \"Il Tempo\", dapprima alla redazione esteri, poi come notista di politica interna e, quindi, capo della redazione politica.\nNel novembre del 1993 l'improvviso cambio della linea politica del quotidiano romano lo induce a dimettersi dalla guida della redazione politica e ad autosospendersi da editorialista. A febbraio del 1994 lascia \"Il Tempo\" per il quotidiano di ispirazione cattolica, \"Avvenire\", dapprima come capo redattore centrale aggiunto nella redazione centrale a Milano e in seguito come capo della redazione romana; nel luglio del 2007 rientra alla redazione centrale, assumendo l'incarico di vicedirettore e nel 2009 viene nominato direttore a seguito delle dimissioni di Dino Boffo per effetto della prolungata campagna di diffamazione scatenata da Il Giornale, diretto da Vittorio Feltri . \nCon la sua direzione, Avvenire accentua l'attenzione ai temi della lotta alla diseguaglianze, per la giustizia e la sostenibilit\u00e0 economica e ambientale, aprendo le sue pagine alle proposte e alle esperienze del Terzo settore e della \"economia civile\", vera alternativa ai fallimenti del comunismo e del capitalismo finanziario. \nDal 2019 Avvenire pubblica, e lancia anche in occasione del primo Festival dell'Economia civile, l'indagine condotta insieme alla Scuola di Economia civile (Sec) sull'Italia dello sviluppo felice e del Benvivere dei territori.\nIl giornale si conferma cos\u00ec voce \"fuori dal coro\", apprezzata e contestata (da settori del mondo laico come anche da settori del mondo cattolico): gli effetti sulla diffusione sono positivi tanto che, in una fase di seria crisi dell'editoria, tra la fine del 2017 e la fine del 2018 Avvenire, unico col segno \"pi\u00f9\", arriva a collocarsi stabilmente tra i primi cinque quotidiani generalisti italiani.\nContinua anche l'impegno informativo sui temi caldi della difesa\" integrale\" della vita umana: dall'eutanasia e dal suicidio assistito alla gravidanza surrogata (anticipatrice e, a lungo, solitaria la campagna sviluppata sulle pratiche dell'utero in affitto), dall'aborto e dalla selezione genetica (soprattutto contro le persone down) ai migranti preda di trafficanti di esseri umani e di speculazioni politiche oltre che del caporalato e di altre forme di sfruttamento al pari dei lavoratori poveri e marginali italiani. \nCostante anche le realizzazione reportage e dossier informativi e di sensibilizzazione su vari temi come le persecuzioni dei cristiani e delle altre minoranze religiose; liberazione di prigionieri politici e religiosi come Asia Bibi; pedofilia e sfruttamento sessuale; difesa delle istituzioni non profit cattoliche e laiche che beneficiano di esenzioni fiscali per attivit\u00e0 di rilevanza sociale (mentre una insistente campagna diffamatoria pretendeva di fare apparire le esenzioni come un privilegio esclusivo concesso alla Chiesa Cattolica); traffico di rifiuti pericolosi e roghi tossici, gioco d'azzardo, sulle sue gravi conseguenze sociali, sulle interazioni criminali e sulle dipendenze compulsive che genera.\nDal 2011 al 2016, sino alla cessazione dell'attivit\u00e0 di quel dicastero della Santa Sede, \u00e8 stato consultore del Pontificio Consiglio delle Comunicazioni Sociali."}
{"id": "2684705", "revid": "114218316", "url": "https://it.wikipedia.org/wiki?curid=2684705", "title": "San Gil", "text": "San Gil \u00e8 un comune della Colombia facente parte del dipartimento di Santander.\nHa dato i natali all'allenatore di calcio Jorge Luis Pinto e all'attrice di \"telenovelas\" Paola Rey.\nStoria.\nLa storia di questa cittadina risale all'epoca pre-colombiana quando era un insediamento della popolazione indigena dei Guane, che venne del tutto cancellato con l'avvento dei conquistadores spagnoli. Ufficialmente la citt\u00e0 \u00e8 stata fondata il 17 marzo 1689 da Don Gil Cabrera D\u00e1valos e eonardo Correa de Betancourt.\nTurismo.\nDal 2004 la cittadina \u00e8 diventato un importante polo di attrazione turistica, grazie alla valorizzazione delle risorse naturali con la creazione di impianti sportivi per attivit\u00e0 quali il rafting, kayak, escursionismo e speleologia. "}
{"id": "2684709", "revid": "1494169", "url": "https://it.wikipedia.org/wiki?curid=2684709", "title": "Mulga", "text": ""}
{"id": "2684711", "revid": "28310210", "url": "https://it.wikipedia.org/wiki?curid=2684711", "title": "Conte di Tuscolo", "text": ""}
{"id": "2684712", "revid": "1305772", "url": "https://it.wikipedia.org/wiki?curid=2684712", "title": "Munford", "text": ""}
{"id": "2684714", "revid": "110157", "url": "https://it.wikipedia.org/wiki?curid=2684714", "title": "San Joaqu\u00edn (Colombia)", "text": "San Joaqu\u00edn \u00e8 un comune della Colombia facente parte del dipartimento di Santander.\nL'abitato venne fondato da Feliciano Ramirez nel 1779."}
{"id": "2684715", "revid": "599013", "url": "https://it.wikipedia.org/wiki?curid=2684715", "title": "Vitalis Takawira", "text": "Caratteristiche tecniche.\nGiocava come attaccante.\nCarriera.\nClub.\nNello Zimbabwe gioc\u00f2 per i Dynamos, dove segn\u00f2 diverse reti vincendo l'African Golden Boot nel 1994. Firm\u00f2 poi un contratto con la Major League Soccer nel 1996, e durante l'assegnazione dei giocatori che si tenne prima dell'inizio del campionato venne indirizzato ai Kansas City Wiz. Takawira gioc\u00f2 per i quattro anni successivi nel Kansas City, raccogliendo 28 reti e 19 assist in 103 partite. Dopo aver lasciato l'MLS, Takawira si trasfer\u00ec nella A-League, la seconda divisione, al Milwaukee Rampage e successivamente al Milwaukee Wave United. Venne nominato MVP del campionato nel 2000 e vinse il titolo nel 2002.\nNazionale.\nCon la Nazionale di calcio dello Zimbabwe conta 26 presenze e 12 reti."}
{"id": "2684716", "revid": "1305772", "url": "https://it.wikipedia.org/wiki?curid=2684716", "title": "Natural Bridge", "text": ""}
{"id": "2684718", "revid": "83531", "url": "https://it.wikipedia.org/wiki?curid=2684718", "title": "E come Extinzione", "text": "E come Extinzione (\"E is for Extinction\") \u00e8 il primo arco narrativo della gestione Morrison di \"X-Men: Legacy\" ribattezzata \"New X-Men\". Pubblicato in tre numeri dalla Marvel Comics fra il luglio ed il settembre 2001, \u00e8 stato sceneggiato da Morrison per rilanciare in modo spettacolare il franchise degli X-Men, sfoltendo nel frattempo quel sottobosco mutante che si era troppo arricchito negli anni.\nTrama.\nMentre una nuova generazione di mutanti fioriva in tutto il globo, nella giungla dell'Ecuador una delle tante I.A. Master Mold continuava la sua produzione di Sentinelle adattandole alla tecnologia disponibile in quell'ambiente fino a quando una misteriosa donna chiamata Cassandra Nova, duplicando il DNA di uno degli ultimi discendenti di Bolivar Trask, ne prese il comando inviandole sull'isola-stato di Genosha con lo scopo di massacrarne la popolazione. La presenza della donna non pass\u00f2 per\u00f2 inosservata a Cerebra utilizzata in quel momento da Xavier, che decise d'inviare sul posto Ciclope e Wolverine: i due riuscirono a catturare Nova, ma giunsero troppo tardi per fermare il lancio delle Sentinelle che in pochi minuti giunsero a Genosha e ne sterminarono interamente la popolazione mutante. Durante le operazioni di soccorso posteriori alla tragedia Jean Grey e Bestia soccorsero Emma Frost, ex criminale ed direttrice di Generation X, sopravvissuta al massacro grazie al manifestarsi di una mutazione secondaria che le aveva consentito di trasformare il proprio corpo in diamante. Tornati allo Xavier Institute mentre Bestia rivelava agli altri che il genere umano si sarebbe estinto in poche generazioni lasciando la Terra in mano ai mutanti, Cassandra Nova sfugg\u00ec alla prigionia e raggiunse Cerebra con la quale tent\u00f2 di \"spegnere\" ogni mente mutante (in realt\u00e0 il suo obiettivo era quello di impadronirsi del corpo di Xavier) prima che Emma la uccidesse rompendole il collo. Tuttavia, la donna arriv\u00f2 troppo tardi in quanto Cassandra aveva gi\u00e0 scambiato il proprio corpo con quello di Xavier e viceversa, e aveva sparato al suo vecchio corpo (ora contenente la psiche di Xavier) in modo da impedire all'uomo di rivelare cos'era appena successo.\nCon il passare dei giorni, Jean e Scott tentarono di venire a patti con i problemi coniugali sorti fra loro dopo l'esperienza traumatica del secondo mentre era posseduto da Apocalisse, quando videro Xavier dichiarare in diretta TV di essere un mutante, svelando anche la verit\u00e0 dietro lo Xavier Institute.\nInnovazioni.\nCon l'arrivo di Grant Morrison sul titolo, importanti cambiamenti accorsero nel franchise: l'abbandono dei tradizionali e colorati costumi di spandex in favore di unifromi di latex e pelle nera e il cambiamento fisico e psicologico di personaggi come Bestia e Wolverine; il primo assumendo una fisicit\u00e0 marcatamente felina in conseguenza delle manipolazioni operate su di lui da Sage, il secondo lasciandosi alle spalle gli eccessi animaleschi della sua natura e \"civilizzandosi\" quel tanto che bastava da poter insegnare in una scuola piena di adolescenti mutanti.\nContemporaneamente, Morrison avvi\u00f2 uno sconvolgimento dello \"status quo\" romantico all'interno del gruppo, utilizzando gli eventi che fecero fondere Ciclope ed Apocalisse per allontanare il primo sempre pi\u00f9 dalla sua storica compagna, Jean Grey impegnata nel chiarimento dei suoi rapporti affettivi con Wolverine, e mostrandone un lato nascosto pi\u00f9 \"oscuro\" grazie all'operato di Emma Frost, suo nuovo interesse romantico.\nAltro nuovo cambiamento introdotto da Morrison fu la \"mutazione secondaria\", creata principalmente per dotare Emma Frost di un'epidermide adamantina e di una forza fisica in grado di rivaleggiare con quella di Colosso. Lo sceneggiatore aveva infatti in mente di utilizzare l'X-Man russo durante la sua gestione, tuttavia essendosi sacrificato per debellare il Legacy, fu costretto a ripiegare sulla bionda telepate."}
{"id": "2684719", "revid": "179980", "url": "https://it.wikipedia.org/wiki?curid=2684719", "title": "USL First Division", "text": ""}
{"id": "2684721", "revid": "110157", "url": "https://it.wikipedia.org/wiki?curid=2684721", "title": "San Jos\u00e9 de Miranda", "text": "San Jos\u00e9 de Miranda \u00e8 un comune della Colombia facente parte del dipartimento di Santander.\nL'abitato venne fondato da Hern\u00e1n P\u00e9rez de Quezada nel 1539."}
{"id": "2684722", "revid": "119125545", "url": "https://it.wikipedia.org/wiki?curid=2684722", "title": "\u00c9tienne Marc Quatrem\u00e8re", "text": "Biografia.\nNato in una famiglia giansenista, dovette nascondersi con sua madre in campagna allorch\u00e9 suo padre fu giustiziato durante la Rivoluzione francese. Pi\u00f9 tardi studi\u00f2 l'arabo con Antoine-Isaac Silvestre de Sacy nell'Institut National des Langues et Civilisations Orientales.\nImpiegatosi nel 1807 nel dipartimento dei manoscritti della Biblioteca Imperiale, assunse la cattedra di Greco nell'Universit\u00e0 di Rouen nel 1809, entr\u00f2 nell'Acad\u00e9mie des Inscriptions et Belles-Lettres nel 1815, impar\u00f2 l'ebraico e l'aramaico nel Coll\u00e8ge de France a partire dal 1819, e infine divenne nel 1827 professore di persiano nella Scuola di Lingue Orientali Viventi.\nIl primo lavoro di Quatrem\u00e8re furono le \"Recherches ... sur la langue et la litt\u00e9rature de l'Egypte\" (1808), in cui egli dimostrava come per la lingua dell'antico Egitto si dovesse far riferimento al copto.\nLe sue \"M\u00e9moires g\u00e9ographiques et historiques sur l'\u00c9gypte\u2026 sur quelques contr\u00e9es voisines\" furono pubblicate nel 1811. Tale pubblicazione obblig\u00f2 Jean-Fran\u00e7ois Champollion a pubblicare prematuramente una \"Introduction\" al suo \"L'\u00c9gypte sous les pharaons\". Dal momento che entrambi i lavori s'interessavano dei nomi copti delle citt\u00e0 egiziane, e quello di Champollion era uscito pi\u00f9 tardi, Champollion fu accusato da qualcuno di plagio letterario. Di fatto \"n\u00e9 lui n\u00e9 Quatrem\u00e8re avevano copiato l'uno dall'altro, e le ben evidenti differenze d'approccio erano chiare nelle loro pubblicazioni\". \nQuatrem\u00e8re edit\u00f2 e tradusse parte della \"Storia araba dei Sultani mamelucchi di al-Maqrizi\" (2 voll., 1837-41), \"non perch\u00e9 egli nutrisse interesse per la storia dell'Egitto mamelucco ma perch\u00e9 era affascinato dal vocabolario arabo del XV secolo e in particolare da quei frammenti lessicografici che non erano stati definiti dai dizionari di arabo standard\".\nPubblic\u00f2 fra gli altri lavori \"M\u00e9moires sur les Nabat\u00e9ens\" (1835); una traduzione della \"Histoire des Mongols de la Perse\" di Rashid al-Din (1836); \"M\u00e9moire g\u00e9ographique et historique sur l'Egypte\" (1810); il testo della \"Muqaddima\" di Ibn Khaldun (\"Prolegomena\") e un ampio numero di utili lavori sul \"Journal asiatique\". Possono altres\u00ec essere ricordati i suoi numerosi articoli sul \"Journal des savants\".\nQuatrem\u00e8re realizz\u00f2 grandi raccolte lessicografiche in lingue orientali, frammenti delle quali appaiono nelle note delle sue varie opere. I suoi materiali manoscritti per il siriaco furono utilizzati nel \"Thesaurus\" di Robert Payne Smith; degli errori che egli raccolse per un progettato \"Lexicon\" arabo, persiano e turco, alcune anticipazioni furono date nella prefazione del \"Suppl\u00e9ment aux dictionaires arabes\" di Dozy. Oggi si trovano nella Biblioteca di Monaco di Baviera.\nUna nota biografica redatta da Barth\u00e9lemy Sainte-Hilaire \u00e8 premessa ai \"M\u00e9langes d'histoire et de philologie orientale\" (1861) di Quatrem\u00e8re."}
{"id": "2684723", "revid": "88740", "url": "https://it.wikipedia.org/wiki?curid=2684723", "title": "Nauvoo", "text": ""}
{"id": "2684724", "revid": "36189513", "url": "https://it.wikipedia.org/wiki?curid=2684724", "title": "Ospodaro di Valacchia", "text": ""}
{"id": "2684726", "revid": "1543377", "url": "https://it.wikipedia.org/wiki?curid=2684726", "title": "San Miguel (Santander)", "text": "San Miguel \u00e8 un comune della Colombia facente parte del dipartimento di Santander.\nL'abitato venne fondato da Nicol\u00e1s, Miguel e Margarita Su\u00e1rez nel 1763."}
{"id": "2684727", "revid": "10929", "url": "https://it.wikipedia.org/wiki?curid=2684727", "title": "85\u00ba Gruppo", "text": ""}
{"id": "2684733", "revid": "1543377", "url": "https://it.wikipedia.org/wiki?curid=2684733", "title": "San Vicente de Chucur\u00ed", "text": "San Vicente de Chucur\u00ed \u00e8 un comune della Colombia facente parte del dipartimento di Santander.\nL'abitato venne fondato da Sacramento Tristancho nel 1876, mentre l'istituzione del comune \u00e8 del 30 settembre 1887."}
{"id": "2684734", "revid": "486946", "url": "https://it.wikipedia.org/wiki?curid=2684734", "title": "Li\u1e45ga\u1e43", "text": ""}
{"id": "2684736", "revid": "606039", "url": "https://it.wikipedia.org/wiki?curid=2684736", "title": "Misurino (zoologia)", "text": "Misur\u00ecno o bruco geometra \u00e8 il nome comune con cui vengono indicate le larve delle \"farfalle geometre\" (Geometridae).\nIl nome deriva dalla particolare andatura di questi piccoli bruchi. Essi, avendo soltanto due paia di pseudozampe nella zona addominale, procedono avvicinando prima la parte posteriore del corpo alla testa e, successivamente, protendendo in avanti quella anteriore, con un incedere detto \"a compasso\", poich\u00e9 sembra che l'animale misuri \"a spanne\" la distanza che percorre."}
{"id": "2684737", "revid": "1543377", "url": "https://it.wikipedia.org/wiki?curid=2684737", "title": "Santa B\u00e1rbara (Santander)", "text": "Santa B\u00e1rbara, in passato Santa B\u00e1rbara de Zuaque, \u00e8 un comune della Colombia facente parte del dipartimento di Santander."}
{"id": "2684738", "revid": "1702319", "url": "https://it.wikipedia.org/wiki?curid=2684738", "title": "Chiesa di Santa Lucia (Fonte Nuova)", "text": "La Parrocchia Santa Lucia \u00e8 sita in un colle alla sinistra della Via Palombarese a Santa Lucia di Fonte Nuova frazione del Comune di Fonte Nuova, in provincia di Roma. Vi si accede mediante una rampa di scale che si dirama dalla Via Palombarese stessa.\nStoria.\nLa costruzione \u00e8 iniziata nel 1964 ed \u00e8 stata consacrata il 19 marzo del 1972 dal vescovo monsignor Marco Caliaro e dal cardinale suburbicario del tempo Giuseppe Ferretto. La scelta di celebrare la consacrazione proprio il 19 marzo non \u00e8 casuale dato che tale giorno ricade proprio la ricorrenza del Santo a cui \u00e8 dedicata la chiesa. Oltre che a San Giuseppe, la parrocchia \u00e8 consacrata anche a Santa Lucia, non a caso come la frazione nella quale risiede.\nDescrizione.\nL'interno \u00e8 a navata unica.\nIl campanile \u00e8 alto 37,50 consta di 3 campane. L'abside \u00e8 occupata da un ciclo pittorico raffigurante varie scene della vita di San Giuseppe realizzati da Agata Pistone Etna. Gli altari sino realizzati su un progetto dell'architetto Achille Morbiducci e realizzati da una ditta romana. L'altare di Santa Lucia presenta un quadro di Agata Pistone Etna del 1973, mentre l'altare della Madonna ha un tabernacolo ed un quadro raffigurante la Madonna dipinto sempre dalla Pistone Etna nel 1973. La vetrata di fondo \u00e8 realizzata su un disegno di Vinardi, raffigura il martirio di Santa Lucia. Le vetrate laterali sono state realizzate da una ditta di Firenze."}
{"id": "2684743", "revid": "256896", "url": "https://it.wikipedia.org/wiki?curid=2684743", "title": "Mercato Unico Europeo", "text": ""}
{"id": "2684745", "revid": "1543377", "url": "https://it.wikipedia.org/wiki?curid=2684745", "title": "Santa Helena del Op\u00f3n", "text": "Santa Helena del Op\u00f3n \u00e8 un comune della Colombia facente parte del dipartimento di Santander.\nIl comune venne istituito il 14 aprile 1975."}
{"id": "2684748", "revid": "1543377", "url": "https://it.wikipedia.org/wiki?curid=2684748", "title": "Simacota", "text": "Simacota \u00e8 un comune della Colombia facente parte del dipartimento di Santander.\nL'abitato venne fondato nel 1707, ma la zona, ai tempi della colonizzazione spagnola, era abitata da indigeni di 5 trib\u00f9: Guamaca\u00e9s, Yariguies, Tolomeos, Arayas e Topoyos."}
{"id": "2684753", "revid": "1543377", "url": "https://it.wikipedia.org/wiki?curid=2684753", "title": "Socorro (Colombia)", "text": "Socorro \u00e8 un comune della Colombia facente parte del dipartimento di Santander.\nL'abitato venne fondato da Jos\u00e9 de Archila e Jos\u00e9 D\u00edaz Sarmiento nel 1681. Nel 1781 \u00e8 stato teatro dell'insurrezione dei Comuneros, una rivolta popolare repressa crudelmente dalle autorit\u00e0 spagnole, tra l'altro cantata dal grande poeta cileno Pablo Neruda nel \"Canto General\"."}
{"id": "2684756", "revid": "1568601", "url": "https://it.wikipedia.org/wiki?curid=2684756", "title": "Gavarnia", "text": "La Gavarnia \u00e8 un torrente della provincia di Bergamo. Nasce presso le \"Bocche del Gavarno\" nei pressi del \"Colle dei Pasta\", propaggine del monte Misma, nelle Alpi Orobie, in territorio di Scanzorosciate.\nDopo aver percorso la valle Gavarnia, confluisce dopo circa 5\u00a0km da sinistra nel Serio a Nembro, in Val Seriana. Il suo corso si sviluppa inizialmente nel territorio di \"Gavarno Vescovado\" (frazione di Scanzorosciate) e segna, nella parte finale, il confine tra \"Rinnovata\" (frazione di Villa di Serio), e Gavarno (frazione di Nembro)."}
{"id": "2684760", "revid": "1543377", "url": "https://it.wikipedia.org/wiki?curid=2684760", "title": "Suaita", "text": "Suaita \u00e8 un comune della Colombia facente parte del dipartimento di Santander.\nL'abitato venne fondato da Mart\u00edn Galeano nel 1699."}
{"id": "2684772", "revid": "290948", "url": "https://it.wikipedia.org/wiki?curid=2684772", "title": "Fosforo rosso", "text": "Il fosforo rosso \u00e8 una forma allotropica amorfa del fosforo non esistente in natura. Essa \u00e8 ottenuta a partire dal fosforo bianco riscaldandolo a 260\u00a0\u00b0C per lungo tempo e in assenza di aria.\nCaratteristiche.\nIl fosforo rosso si presenta come una polvere di colore rosso o violaceo, inodore, insolubile in acqua e ha densit\u00e0 di 2300\u00a0kg/m\u00b3.\nNonostante sia pi\u00f9 stabile rispetto al fosforo bianco, esso \u00e8 facilmente infiammabile e pu\u00f2 esplodere se mescolato a sostanze comburenti. La sua combustione pu\u00f2 produrre ossidi di fosforo tossici. \u00c8 etichettato secondo la normativa CEE come prodotto facilmente infiammabile con le frasi H H228 (Solido infiammabile) e H412 (Nocivo per gli organismi acquatici con effetti di lunga durata).\nApplicazioni.\nIl fosforo rosso \u00e8 utilizzato nella preparazione dei fiammiferi, in pirotecnica (anche per le pistole lanciarazzi), come disossidante nella metallurgia dei bronzi e di certi tipi di acciaio e nella fabbricazione di svariati composti del fosforo. \u00c8 anche utilizzato nella sintesi di numerose sostanze stupefacenti (ad esempio la metanfetamina) e per questo molte droghe in forma cristallina possiedono colorazioni brune o rosse."}
{"id": "2684774", "revid": "1272592", "url": "https://it.wikipedia.org/wiki?curid=2684774", "title": "Valle del Tronto", "text": "La valle del Tronto \u00e8 l'ampio bacino idrografico del fiume omonimo: si estende prevalentemente nella regione Marche, toccando la maggior parte dei comuni della provincia di Ascoli Piceno, lambendo la provincia di Rieti nel Lazio, il Teramano settentrionale e alcuni comuni dell'Aquilano in Abruzzo.\nGeografia.\nSi sviluppa per 1.192\u00a0km\u00b2 tra i Monti della Laga, da cui sorge il fiume, e il mare Adriatico, chiusa a nord dal gruppo dei monti Sibillini e dalla cima preappenninica dell'Ascensione, a sud dalle vette gemelle della Montagna dei Fiori e della Montagna di Campli. Procedendo verso la foce, il fiume riceve l'apporto degli affluenti principali, in particolare del torrente Castellano che incontra nei pressi di Ascoli Piceno.\nL'alto bacino, caratterizzato da fitta vegetazione ripariale, dalle sorgenti sulfuree e dalle cave di travertino di Acquasanta Terme, si apre all'altezza del capoluogo nella vasta piana altamente industrializzata del medio e basso corso del fiume. Sul territorio insistono due parchi nazionali, quello del Gran Sasso e Monti della Laga e quello dei Monti Sibillini. I comuni montani del versante marchigiano sono costituiti nella Comunit\u00e0 montana del Tronto. Nei pressi dell'estuario si situa l'area naturale protetta della Sentina.\nGeografia antropica: comuni.\nAltri comuni.\nRicade nella valle del Tronto anche una parte proporzionalmente meno estesa (in genere non inclusiva del capoluogo) dei comuni di Comunanza, Force, Ripatransone, Rotella (AP), Campotosto, Capitignano, Montereale (AQ), Rocca Santa Maria (TE).\nInfrastrutture e trasporti.\nLa valle del Tronto \u00e8 attraversata nella sua interezza dall'importante arteria della SS 4, che segue il tracciato della Salaria antica. Le si affianca, all'altezza di Porta Cartara presso il centro storico di Ascoli Piceno, il raccordo autostradale RA11 (superstrada Ascoli-Mare) che si immette nell'A14 presso Centobuchi e nella SS16 a Porto d'Ascoli.\nCollegamenti esterni.\nAssociazione Culturale Alto Tronto. Arquata del Tronto "}
{"id": "2684775", "revid": "124639184", "url": "https://it.wikipedia.org/wiki?curid=2684775", "title": "Martin Starr", "text": "Biografia.\nStarr \u00e8 nato a Santa Monica, California. Sua madre, Jean St James (nata Pflieger), \u00e8 un'attrice, e suo padre, Jim Schienle, \u00e8 un istruttore a Pasco-Hernando Community College. Viene lanciato nel 1999, a 17 anni, dal celebrato telefilm \"Freaks and Geeks,\" a cui seguiranno svariate apparizioni in spettacoli come \"Ed\", \"Roswell\", \"Revelations\", \"Providence\". Nel 2005 \u00e8 apparso come guest star in un episodio di \"How I Met Your Mother\". Ha lavorato diverse volte con il regista Judd Apatow, sia in \"Molto incinta\" (2007) che in \"Suxbad - Tre menti sopra il pelo\".\nNel 2008 interpreta l'insegnante Roger Harrington nel film \"L'incredibile Hulk\", ruolo che poi riprende nel film ' (2017) e nei suoi sequel ' (2019) e \"\" (2021). Nel 2009 ha partecipato alla commedia \"Adventureland\" con Jesse Eisenberg ed \u00e8 tra i protagonisti della serie cult \"Party Down.\" Dal 2011 al 2013 partecipa alla demenziale \",\" quindi nel 2014 entra a far parte del cast principale della serie televisiva \"Silicon Valley\" nel ruolo del programmatore Bertram Gilfoyle. Nel 2019 recita nel ruolo di Alec nel film \"Honey Boy\", scritto e interpretato da Shia LaBeouf."}
{"id": "2684778", "revid": "1396213", "url": "https://it.wikipedia.org/wiki?curid=2684778", "title": "Migliori marcatori stagionali della NBA", "text": "Questa voce raccoglie la lista dei migliori marcatori stagionali dell'NBA.\nIl riconoscimento di miglior realizzatore \u00e8 assegnato al giocatore che alla fine della regular season ottiene la migliore media-punti a partita (abbreviata in inglese con l'acronimo \"PPG\": \"point per game\"). Tale criterio venne adottato a partire dalla stagione 1969-1970; infatti fino a quel momento veniva premiato il giocatore con il totale pi\u00f9 alto di punti messi a referto.\nStatistiche.\nWilt Chamberlain detiene il record per il maggiore numero totale di punti (4029) e per la pi\u00f9 alta media punti a partita (50,4) in una stagione; entrambi i traguardi furono raggiunti nella stagione 1961\u201362, quando il pivot giocava nei Philadelphia Warriors e si aggiudic\u00f2 il terzo dei suoi sette titoli di miglior marcatore (tutti ottenuti consecutivamente). Chamberlain detiene anche il record per la media punti a partita pi\u00f9 alta mai ottenuta da un rookie, 37,6 nel 1960.\nMichael Jordan ha vinto il numero record di 10 titoli di \"top scorer\", tutti con i Chicago Bulls (ad oggi la squadra con pi\u00f9 titoli di miglior marcatore, 10), ininterrottamente tra la stagione '86-'87 e quella '97-'98 escluso il 1994 (anno in cui non gioc\u00f2 per il suo primo ritiro) e il 1995 (quando rientr\u00f2 sul parquet a stagione inoltrata). Jordan e Chamberlain sono gli unici cestisti NBA ad aver vinto sette titoli consecutivi.\nTra i giocatori in attivit\u00e0, James Harden ha ottenuto il maggiore totale punti (2818) e la migliore media (36,1), raggiunti entrambi nella stagione 2018-19. Kevin Durant, con i suoi 21 anni di et\u00e0 al suo primo anno da miglior marcatore (2009-2010), \u00e8 invece il pi\u00f9 giovane giocatore NBA ad aver vinto il premio.\nAccoppiate.\nMVP stagionale - miglior marcatore.\nI seguenti giocatori sono riusciti a conquistare nella stessa stagione sia il titolo di MVP stagionale (assegnato dalla stagione 1955-1956) sia quello di miglior realizzatore:\nNella stagione 1987-1988 Jordan si aggiudic\u00f2 (assieme al titolo di miglior marcatore e a quello di miglior giocatore stagionale) il trofeo di miglior difensore della Lega. Rimane tuttora l'unico giocatore ad aver vinto la classifica dei realizzatori ed essere stato eletto come miglior difensore nella stessa stagione.\nAnello NBA - miglior marcatore.\nA partire dalla stagione NBA 1969\u201370, solo tre giocatori sono riusciti a vincere, nello stesso anno, sia il titolo di miglior realizzatore sia il titolo NBA:\nIn tutte e otto le occasioni i giocatori sopraindicati si aggiudicarono anche il premio di MVP delle finali (conferito comunque solo a partire dal '68-'69).\nInoltre Jabbar (nel 1971), Jordan (nel 1991, 1992, 1996 e 1998) e O'Neal (2000) sono anche i soli ad essere riusciti a vincere nello stesso anno i titoli di miglior marcatore e MVP stagionale, l'anello NBA e il premio per il miglior giocatore delle finali.\nJordan nel 1996 e nel 1998 si aggiudic\u00f2 anche il premio come miglior giocatore dell'All-Star Game.\nMiglior marcatore e miglior uomo assist.\nNate Archibald, dei Kansas City-Omaha Kings, \u00e8 stato, ad oggi, l'unico giocatore NBA a concludere la stagione regolare (quella 1972-1973) conducendo la Lega sia negli assist sia nei punti.\nMiglior marcatore e miglior rimbalzista.\nAd oggi due soli giocatori (Chamberlain vi \u00e8 riuscito per\u00f2 pi\u00f9 volte, 5, di cui 4 consecutive) sono riusciti a concludere una stagione NBA con la miglior media-punti e contemporaneamente la miglior media rimbalzi: \nAl termine della stagione 1965\u201366 Chamberlain ricevette il premio di MVP stagionale della Lega."}
{"id": "2684780", "revid": "767487", "url": "https://it.wikipedia.org/wiki?curid=2684780", "title": "Altis", "text": "L'Altis (in greco \u1f08\u03bb\u03c4\u03b9\u03c2), \u00e8 una valle della Grecia, sulla quale sorgeva un santuario greco dedicato a Zeus, al centro di un bosco centenario, sul cui sito venne costruita Olimpia.\nIl nome deriva da \"alsos\" (\u1f04\u03bb\u03c3\u03bf\u03c2), che significa \u00ab bosco sacro \u00bb, si trova nel Peloponneso, pi\u00f9 precisamente su una piccola piana dell'Elide, sulla riva destra del fiume Alfeo, nei pressi della citt\u00e0 di Pyrgos, ai piedi del monte Cronion, a 18 kilometri dal Mar Ionio."}
{"id": "2684781", "revid": "729019", "url": "https://it.wikipedia.org/wiki?curid=2684781", "title": "Prima guerra boera", "text": "La prima guerra boera (Afrikaans: \"Eerste Vryheidsoorlog\", 'prima guerra di libert\u00e0'), conosciuta anche come prima guerra anglo-boera o guerra del Transvaal, fu un conflitto combattuto tra il 1880 e il 1881 tra l'Impero britannico e i coloni sudafricani di origine olandese, detti boeri.\nDefinizione.\nLa definizione \"guerra\", pur essendo generalmente accettata, \u00e8 molto spesso discussa dagli storici in riferimento alla prima guerra boera (soprattutto se paragonata alla vastit\u00e0 e lunghezza della seconda guerra boera): questo \u00e8 perch\u00e9 le operazioni coinvolsero un numero molto limitato di uomini (complessivamente meno di 5.000 soldati presero parte alle operazioni) e si svolse un numero altrettanto esiguo di battaglie (appena quattro, di cui solo una significativa, con pi\u00f9 di mille uomini sul campo di battaglia) in tre mesi di scontri.\nContesto storico.\nMovimenti indipendentisti.\nNegli anni precedenti la guerra, il conflitto di interessi tra l'imperialismo britannico (personificato nella figura di Cecil Rhodes) e la popolazione locale divenne sempre pi\u00f9 marcato, in particolare riguardo agli immensi interessi economici che giravano attorno alla produzione di diamanti e all'industria mineraria in generale. Questi conflitti portarono i boeri a un concetto d'identit\u00e0 nazionale senza precedenti per loro, cementato in particolare dall'odio verso i britannici colonizzatori, visti come invasori, nonostante che i boeri stessi non fossero altro che i discendenti dei primi coloni giunti nell'Africa meridionale. Nel 1875 un colono di nome Stephanus Jacobus du Toit aveva fondato la Genootskaap van Regte Afrikaners (in afrikaans \"Associazione dei veri afrikaner\") con l'intento originario di promuovere la lingua \"afrikaans\"; ben presto per\u00f2 l'associazione divenne praticamente un centro politico nazionalista che riun\u00ec sotto la sua bandiera diversi movimenti indipendentisti.\nReazione britannica.\nQueste continue manifestazioni antibritanniche irritarono i governanti della Colonia del Capo, e la fondazione di una associazione che riuniva i vari movimenti indipendentisti fece capire agl'inglesi che l'indipendentismo boero non era pi\u00f9 un fenomeno \"selvaggio\" ma piuttosto un'ideologia organizzata; questa consapevolezza port\u00f2 all'emanazione di alcuni provvedimenti particolarmente contestati, tra i quali l'atto unilaterale con cui nel 1877 il Transvaal fu obbligato ad accettare di essere annesso alla Colonia del Capo e il \"Peace Preservation Act\" dell'anno seguente, con cui i britannici imposero il disarmo forzato delle minoranze anti-britanniche.\nLa guerra Zulu.\nIl primo a reagire alle nuove imposizioni (in particolare al disarmo imposto dal \"Peace Preservation Act\") fu il re zul\u00f9 Cetshwayo. La situazione degener\u00f2 rapidamente e si trasform\u00f2 ben presto in una sanguinosa guerra in cui la netta superiorit\u00e0 tecnica e logistica delle truppe britanniche vanific\u00f2 la superiorit\u00e0 numerica dei nativi e si tradusse in un massacro di Zul\u00f9; come conseguenza di questa serie di scontri l'Impero Zulu cess\u00f2 di esistere, diventando una colonia britannica.\nIn risposta a questa azione di forza s'origin\u00f2 l\"'Afrikaner Bond\", un vero e proprio movimento politico che promuoveva l'indipendenza e l'autogoverno dei boeri.\nIl conflitto.\nCon la sconfitta degli Zulu e dei Pedi, i boeri transvaali furono in grado di dare voce al proprio risentimento verso l'annessione britannica del 1877, lamentandosi di alcune violazioni riguardante la Convenzione del fiume Sand del 1852 e la Convenzione di Bloemfontein del 1854.\nPer tutto il 1879 e il 1880 Paul Kruger foment\u00f2 una serie di ribellioni su vasta scala nel Transvaal e ben presto la situazione degener\u00f2 fino a diventare una guerra civile, sebbene non dichiarata ufficialmente.\nIl 16 dicembre 1880 i boeri autoproclamarono il Transvaal repubblica indipendente e ammainarono la Union Jack per fare posto al vessillo boero; quattro giorni dopo un drappello di 250 boeri intercett\u00f2 e attacc\u00f2 il 94\u00ba reggimento britannico diretto a Pretoria, dando vita all'azione di Bronkhorstspruit: nel corso della schermaglia oltre 150 soldati inglesi morirono e gli altri (circa altri 120 uomini) furono fatti prigionieri.\nNei giorni seguenti gli inglesi sottovalutarono il problema e inviarono un'esigua spedizione comandata da George Pomeroy Colley, Maggior generale della British Army, per ripristinare l'ordine; Colley divenne governatore e successivamente comandante del Natal e alto commissario per l'Africa Orientale Britannica (luglio 1880). Diversi impegni impedirono a Colley di visitare il Transvaal, dove conosceva molti dei boeri pi\u00f9 anziani. Colley diede piena fiducia all'amministratore, Owen Lanyon, che per\u00f2 non aveva alcuna comprensione dell'umore o delle capacit\u00e0 boere.\nDurante la Battaglia di Laing's Nek i soldati di Colley furono intercettati e sconfitti dai boeri (28 gennaio 1881); il giorno 8 del mese seguente i boeri colsero un altro importantissimo successo a Schuinshoogte; infine, il 27 febbraio Colley tent\u00f2 un'ultima disastrosa operazione a Majuba Hill.\nDopo Majuba Hill il governo coloniale britannico ottenne un armistizio (6 marzo), armistizio che divenne trattato di pace il 23 marzo 1881, mettendo fine alla prima guerra boera. Nel trattato di pace veniva riconosciuto l'autonomia (non l'indipendenza) del Transvaal; la conclusione definitiva della guerra si ebbe con la Convenzione di Pretoria, firmata il 3 agosto 1881, in cui le condizioni del trattato di pace furono ufficializzate e precisate.\nConseguenze.\nLa superiorit\u00e0 dei boeri era stata tanto imprevista quanto schiacciante, dato che essi avevano vinto tutte le quattro battaglie e perso solo poche decine di uomini (le truppe britanniche ebbero diverse centinaia di caduti). L'imprevedibilit\u00e0 di tale esito fu dovuta alla netta convinzione degli inglesi di essere nettamente superiori in tutti i campi, convinzione maturata anche in seguito alla schiacciante vittoria contro gli Zul\u00f9; i boeri riuscirono a prevalere grazie a una attenta organizzazione e alla migliore conoscenza del territorio, sorprendendo il mondo e in particolare l'Impero britannico."}
{"id": "2684788", "revid": "22416", "url": "https://it.wikipedia.org/wiki?curid=2684788", "title": "Jules Bianchi", "text": "Nel 2009 fu inserito nella Ferrari Driver Academy; in virt\u00f9 di un contratto della casa italiana che gli aveva concesso un giorno di test sul circuito di Jerez, nel dicembre dello stesso anno fu messo alla guida di una F60.\nDi origini italiane, con antenati di Milano, era il nipote del pilota Lucien Bianchi, morto nel 1969 durante le prove della 24 ore del circuito di Le Mans. Ha disputato 34 Gran Premi di Formula 1, ottenendo 2 punti. Vittima di un incidente nel corso del Gran Premio del Giappone 2014, mor\u00ec a 25 anni il 17 luglio 2015, dopo pi\u00f9 di nove mesi di coma. In suo onore, il 20 luglio 2015 il Presidente della FIA Jean Todt, ritir\u00f2 definitivamente il numero 17, da lui usato in gara.\nInizio di carriera.\n2009-2010: GP2.\nDopo esser stato costretto al ritiro nel primo appuntamento al Gran Premio di Barcellona, dove partiva in pole, ottenne il quarto posto a Monte Carlo in gara 1 ed il terzo nello sprint di gara 2, finendo quarto in classifica generale. Nel dicembre 2009 guid\u00f2 la Ferrari F60 a Jerez in un test per giovani piloti. Un anno dopo, a novembre, guid\u00f2 la Ferrari F10 a Yas Marina per testare i nuovi pneumatici Pirelli.\n2011: GP2 Asia.\nIl mini-campionato, formato da sole due gare, fu concluso da Bianchi al secondo posto con 18 punti dietro Romain Grosjean, primo con 24.\n2011: GP2.\nPartito come favorito, nella stagione 2011 della GP2 il pilota francese ebbe una stagione di alti e bassi al volante della monoposto numero 5 del team ART. Protagonista di diversi incidenti (soprattutto durante le partenze), Bianchi mostr\u00f2 spesso le sue doti velocistiche, culminate con la vittoria nella gara corta di Silverstone. Rimase poi in lotta per il secondo posto con i piloti della Barwa Addax, Charles Pic e Giedo van der Garde, ma fu beffato a Monza da Luca Filippi e fin\u00ec terzo in campionato. Complessivamente Bianchi ottenne una vittoria, cinque piazzamenti sul podio, sei arrivi a punti ulteriori, una pole position e tre ritiri.\nFormula 1.\n2012: Force India.\nNel 2012 fu terzo pilota alla Force India, che guid\u00f2 in diverse prove libere (dalla Cina ad Abu Dhabi). Tuttavia, a settembre, nei test delle giovani speranze a Magny-Cours pass\u00f2 alla Ferrari e ottenne il miglior tempo.\n2013-2014: Marussia.\nIl 1\u00ba marzo 2013 fu ingaggiato dalla scuderia Marussia in sostituzione di Luiz Razia, i cui sponsor non avevano garantito la copertura prevista alla scuderia. Il pilota francese debutt\u00f2 in modo positivo, mettendosi in luce nonostante la scarsa competitivit\u00e0 della vettura. Nelle prime tre gare Bianchi riusc\u00ec a precedere sia in gara che in qualifica i piloti della Caterham e il compagno di squadra Max Chilton. In Bahrein, per la prima volta, si qualific\u00f2 dietro la Caterham di Charles Pic, ed in gara chiuse 19\u00ba dietro Esteban Guti\u00e9rrez.\nNel dicembre del 2013 fu scelto dalla Ferrari, insieme a Pedro de la Rosa, come pilota per i test sugli pneumatici previsti per la stagione 2014.\n2014.\nNel Gran Premio di Monaco conquist\u00f2 i primi punti grazie ad un 8\u00ba posto (diventato 9\u00b0 per una penalit\u00e0 di 5 secondi), i primi punti nella storia della Marussia. Un mese dopo, ottenne il suo miglior piazzamento in qualifica, dodicesimo. A causa dell'incidente di Kimi R\u00e4ikk\u00f6nen nel primo giro del Gran Premio di Gran Bretagna, dal quale riport\u00f2 lievi conseguenze, precauzionalmente la Ferrari prefer\u00ec non impiegarlo nei due giorni di test di Silverstone della settimana seguente e, complice la contemporanea assenza di Fernando Alonso, partecip\u00f2 alle attivit\u00e0 della Ferrari affiancato dal collaudatore Pedro de la Rosa.\nL'incidente al Gran Premio del Giappone e la morte.\nIl 5 ottobre 2014, nel corso del Gran Premio del Giappone, a causa della pioggia battente Bianchi perse aderenza sulla sua monoposto, usc\u00ec di pista a fortissima velocit\u00e0 e and\u00f2 a impattare pesantemente contro una gru mobile, ferma nella via di fuga per rimuovere la Sauber di Adrian Sutil, uscito di pista il giro precedente. Le condizioni risultarono immediatamente critiche. Bianchi fu trasportato al reparto di terapia intensiva dell'ospedale di Yokkaichi, e sub\u00ec un intervento per ridurre un ematoma al cervello.\nAl termine del Gran Premio numerose furono le critiche dei piloti. Felipe Massa mise in dubbio la gestione della sicurezza durante la gara, affermando che:\nIl pilota Adrian Sutil, testimone dell'accaduto, dichiar\u00f2:\nL'ex campione del mondo di F1 Jacques Villeneuve stigmatizz\u00f2 la mancata entrata della \"safety car\" dopo l'incidente di Adrian Sutil, mentre Niki Lauda ritenne che non vi fossero responsabilit\u00e0 della direzione di gara.\nLa FIA istitu\u00ec una speciale commissione d'inchiesta per indagare sull'incidente. Di questa commissione facevano parte, tra gli altri, Stefano Domenicali, Ross Brawn, Alexander Wurz ed Emerson Fittipaldi. La commissione dichiar\u00f2 incolpevoli tutti i soggetti coinvolti nell'indagine, compreso il Direttore di Gara Charlie Whiting. La relazione della commissione \u00e8 lunga ben 396 pagine e riassume in 12 punti l'accaduto in pista e le decisioni prese.A novembre Bianchi, sempre privo di conoscenza, fu trasportato a Nizza per proseguire le cure. Alle 2:45 CEST del 18 luglio 2015, la famiglia Bianchi annunci\u00f2 tramite i profili ufficiali di Jules sui servizi di reti sociali la morte del pilota presso l'ospedale di Nizza, dopo pi\u00f9 di nove mesi di coma. Nonostante il notevole aumento delle misure di sicurezza nei circuiti nei 20 anni precedenti, Bianchi \u00e8 il primo pilota automobilistico a morire per un incidente in una competizione di Formula 1 dopo Roland Ratzenberger ed Ayrton Senna al Gran Premio di San Marino 1994.\nI funerali si tennero il 21 luglio nella cattedrale di Nizza di Santa Reparata alla presenza dei pi\u00f9 importanti piloti e manager di Formula 1. Al termine il suo corpo fu tumulato nel cimitero di Nizza. Il 26 maggio 2016, poco prima dell'inizio della prima sessione di prove libere del Gran Premio di Monte Carlo, la famiglia comunic\u00f2 ufficialmente di voler fare causa alla FIA e a tutti i soggetti coinvolti nell'incidente di Jules."}
{"id": "2684794", "revid": "247222", "url": "https://it.wikipedia.org/wiki?curid=2684794", "title": "Striscia la Domenica", "text": ""}
{"id": "2684801", "revid": "287204", "url": "https://it.wikipedia.org/wiki?curid=2684801", "title": "London Towers", "text": "I London Towers sono stati una societ\u00e0 cestistica avente sede a Londra, in Inghilterra. Fondati nel 1984 come \"Tower Hamlets\", nel 1989 cambiarono nome in \"London Docklandssi\", prima di assumere la denominazione \"Towers\" nel 1991. Ha fatto parte della lega maggiore inglese la British Basketball League, vincendo due campionati. Nel 1998 i Towers si fondono con il \"Crystal Palace\", gloriosa formazione della \"National Basketball League\". La societ\u00e0 londinese cessa le attivit\u00e0 nel 2009.\nDisputavano le partite interne nell'Harris Sports Centre."}
{"id": "2684803", "revid": "729019", "url": "https://it.wikipedia.org/wiki?curid=2684803", "title": "Xelhua", "text": "Xelhua \u00e8 uno dei sette giganti della mitologia azteca che sfuggirono all'inondazione scalando la montagna di Tlaloc nel paradiso terrestre, per poi costruire la grande piramide di Cholula. Un monaco domenicano scrisse:"}
{"id": "2684805", "revid": "129019", "url": "https://it.wikipedia.org/wiki?curid=2684805", "title": "Rafael Tol\u00f3i", "text": "Biografia.\nDal 17 febbraio 2021 \u00e8 cittadino italiano \"ius sanguinis\", in virt\u00f9 dei natali del bisnonno David Tolloi nato a Cervignano del Friuli nel 1891. Ha due figli.\nCaratteristiche tecniche.\n\u00c8 un difensore forte fisicamente, molto veloce e bravo nell'anticipare l'avversario. All'evenienza si propone in fase offensiva come attaccante aggiunto, per poi ripiegare quando c'\u00e8 il contrattacco della squadra avversaria. Giocando a destra in una difesa a tre pu\u00f2 essere impiegato all'occorrenza come esterno o terzino. In nazionale, infatti, viene utilizzato come terzino destro di una difesa a quattro dal CT Roberto Mancini.\nCarriera.\nClub.\nGoi\u00e1s, San Paolo e prestito alla Roma.\n\u00c8 cresciuto calcisticamente nel nel quale ha disputato i campionati juniores. Il suo cartellino apparteneva per il 50% alla societ\u00e0 brasiliana, mentre l'altro 50% \u00e8 in mano ad un gruppo di investitori. Nel 2009 passa in prima squadra che partecipa al Brasileir\u00e3o. Il 23 marzo 2011 rinnova il suo contratto con la squadra brasiliana sino al 2015.\nIl 6 luglio 2012 passa a titolo definitivo al . Il 25 luglio 2012, realizza la sua prima rete contro l'.\nIl 31 gennaio 2014 passa a titolo temporaneo alla per la restante durata della stagione 2013-2014, a fronte di un corrispettivo di 500.000 euro; l'accordo prevede il diritto di opzione per l'acquisizione del cartellino a titolo definitivo, a decorrere dalla stagione sportiva 2014-2015, per un valore di 5,5 milioni di euro Il 25 marzo fa il suo debutto dal primo minuto nella gara interna contro il , gara vinta dai \"giallorossi\" per 2-1. Conclude la stagione con 5 presenze in campionato. A fine stagione la Roma non esercita il diritto di opzione e cos\u00ec il giocatore torna al San Paolo. Al San Paolo disputa 40 presenze tra campionato nazionale e statale, segnando anche una rete.\nAtalanta.\nIl 26 agosto 2015 l' lo acquista a titolo definitivo, a fronte di un corrispettivo di 5,5 milioni di euro con bonus in caso di salvezza. Il 24 settembre seguente segna un gol di testa nel posticipo del turno infrasettimanale contro l'Empoli. Il 16 gennaio 2016 fa un'autorete nella partita casalinga contro l'Inter.\nSegna il primo gol ufficiale della stagione 2016-2017 dell'Atalanta realizzando il momentaneo 1-0 nella partita vinta per 3-0 nel terzo turno di Coppa Italia contro la Cremonese, formazione di Lega Pro.\nIl 22 febbraio 2018 segna il suo primo gol nelle competizioni UEFA per club, nella partita di ritorno dei sedicesimi di finale di Europa League, pareggiata per 1-1 in casa contro il , al termine della quale i nerazzurri, complice la sconfitta nella gara di andata, vengono eliminati dalla competizione.\nNazionale.\nCon il Brasile Under-20 ha partecipato sia al Campionato sudamericano di calcio Under-20 2009, vinto in Venezuela, sia al in Egitto dove la formazione brasiliana \u00e8 giunta al secondo posto.\nDopo avere ottenuto il riconoscimento della cittadinanza italiana per \"ius sanguinis\", il 19 marzo 2021 riceve la sua prima convocazione nella nazionale azzurra da parte del commissario tecnico Roberto Mancini. Debutta con la maglia azzurra il 31 dello stesso mese, a 30 anni, scendendo in campo da titolare in occasione della vittoria per 2-0 contro la Lituania a Vilnius, valida per le qualificazioni mondiali.\nPochi mesi dopo viene inserito da Mancini nella lista dei 26 convocati per la fase finale del , dove esordisce nella seconda gara del girone, contro la Svizzera, e colleziona quattro presenze tra cui una da titolare contro il Galles. L'11 luglio 2021 si laurea campione d'Europa a Wembley nella finale vinta ai rigori contro l', nella quale tuttavia resta in panchina.\nSuccessivamente viene inserito tra i 23 convocati per la fase finale della UEFA Nations League, ma a causa di un'infortunio \u00e8 costretto a saltare il torneo, sostituito da Davide Calabria.\nStatistiche.\nPresenze e reti nei club.\n\"Statistiche aggiornate al 22 gennaio 2022.\""}
{"id": "2684808", "revid": "729019", "url": "https://it.wikipedia.org/wiki?curid=2684808", "title": "Heinkel He 118", "text": "L'Heinkel He 118 fu un bombardiere in picchiata monomotore ad ala di gabbiano rovesciata sviluppato dall'azienda aeronautica tedesca Ernst Heinkel Flugzeugwerke AG negli anni trenta.\nRealizzato per rispondere alla richiesta del Reichsluftfahrtministerium (RLM) venne scartato in favore dello Junkers Ju 87 \"Stuka\" ma pur non essendo stato avviato alla produzione in grande serie ebbe un controverso ruolo nella progettazione del pari ruolo giapponese Yokosuka D4Y \"Suisei\" (Judy) e serv\u00ec da banco di prova volante per il primo turbogetto ad essere impiegato in volo, l'Heinkel HeS 3.\nStoria del progetto.\nNel 1934 i fratelli Siegfried e Walter G\u00fcnter lavorarono ad un progetto, l'Heinkel He 112, per soddisfare l'esigenza espressa dall'RLM per sostituire gli oramai obsoleti caccia biplani Arado Ar 68 ed Heinkel He 51. Parallelamente i due progettisti svilupparono un bombardiere che sfruttava le esperienze acquisite sul caccia ed al quale l'RLM assegn\u00f2 la designazione ufficiale He 113. La costante insistenza di Ernst Heinkel, che non gradiva per scaramanzia che un suo velivolo portasse una sigla legata al numero 13, ottenne che il nuovo progetto fosse ridesignato He 118. L'inutilizzata designazione He 113 venne in seguito sfruttata a scopo propagandistico e controinformazione.\nNel 1936 l'RLM emise una specifica per la fornitura di un nuovo velivolo ad alte prestazioni da impiegare nella cooperazione con i reparti dell'Heer. Tra le caratteristiche la configurazione monomotore e la necessit\u00e0 di effettuare azioni di bombardamento in picchiata con un carico bellico fino a 500\u00a0kg. Al bando si presentarono quattro aziende tedesche, l'Arado Flugzeugwerke con il suo Ar 81, l'Hamburger Flugzeugbau (divisione aeronautica della Blohm &amp; Voss) con il suo Ha 137, l'Heinkel con l'He 118 (che stavano gi\u00e0 sviluppando) e la Junkers con lo Ju 87.\nCome da prassi venne richiesto di fornire tre prototipi ai quali venne assegnata la designazione V seguito dal numero progressivo dell'esemplare.\nIl primo realizzato, l'He 118 V1, venne equipaggiato con un motore di costruzione britannica, il Rolls-Royce Kestrel da 695 hp (518 kW), e terminato nel 1935 venne immatricolato D-UKYM e portato in volo per la prima volta il 14 febbraio 1936 dando fin dal principio dei risultati incoraggianti.\nDopo le valutazioni comparative tra i modelli la Junkers e l'Heinkel ottennero una commessa di dieci aerei ciascuna, mentre gli altri due tipi vennero eliminati.\nTecnica.\nL'He 118 era un velivolo dall'aspetto tradizionale, aerodinamicamente pulito, realizzato interamente in metallo e caratterizzato dalla configurazione monomotore monoplana ad ala bassa, biposto in tandem e carrello retrattile."}
{"id": "2684812", "revid": "1573940", "url": "https://it.wikipedia.org/wiki?curid=2684812", "title": "Xicotencatl I", "text": " \nIl suo nome nahuatl, pronunciato , viene a volte scritto Xicohtencatl. Nel 1519 fu battezzato col nome di Lorenzo Xicotencatl. Al tempo della conquista spagnola era molto vecchio e malato. Lo storico di Tlaxcala Diego Mu\u00f1oz Camargo scrisse di lui dicendo che aveva oltre 120 anni, e che poteva vedere Cort\u00e9s solo se qualcuno gli sollevava le palpebre. Disse anche che aveva 500 tra mogli e concubine, e di conseguenza innumerevoli figli. \nPoesia.\nSi conosce un canto o poema attribuito a Xicotencatl. \u00c8 stato chiamato \"Cantares Mexicanos\" (57v.\u201358r.), una collezione di canti in nahuatl scritti probabilmente negli ultimi 30 anni del XVI secolo da Bernardino de Sahag\u00fan, incentrati sulle guerre dei fiori svoltesi tra Tlaxcala e gli stati della Triplice alleanza azteca."}
{"id": "2684821", "revid": "287204", "url": "https://it.wikipedia.org/wiki?curid=2684821", "title": "Xilomantzin", "text": " \nBiografia.\nXilomantzin era figlio di Acoltzin, precedente re di Culhuacan, e di Tlacochcuecihuatl o Tlacochcuetzin, figlia di Tezoz\u00f3moc, re di Azcapotzalco. Successe al padre nell'anno 13 Selce (1440). Spos\u00f2 Izquixotzin, figlia di Tlacateotl, re di Tlatelolco da cui ebbe un figlio di nome Acolmiztli.\nNell'anno 7 Casa (1473), Xilomantzin si schier\u00f2 con Moquihuix, allora regnante di Tlatelolco, in una guerra contro Tenochtitl\u00e1n (condotta da Axayacatl), che termin\u00f2 con l'uccisione di Moquihuix e di Xilomantzin."}
{"id": "2684824", "revid": "106908", "url": "https://it.wikipedia.org/wiki?curid=2684824", "title": "Rawlins", "text": "Rawlins \u00e8 una citt\u00e0 degli Stati Uniti d'America, capoluogo della Contea di Carbon dello Stato del Wyoming. Nel censimento del 2000 la popolazione era di 8.538 abitanti. Il nome deriva da quello del generale dell'Esercito dell'Unione John Aaron Rawlins, che fond\u00f2 la citt\u00e0 nel 1867.\nGeografia fisica.\nSecondo i rilevamenti dell'United States Census Bureau, la localit\u00e0 di Rawlins si estende su una superficie di 19,2 km\u00b2, tutti occupati da terre.\nPopolazione.\nSecondo il censimento del 2000, a Rawlins vivevano 8.538 persone, ed erano presenti 2.237 gruppi familiari. La densit\u00e0 di popolazione era di 445 ab./km\u00b2. Nel territorio comunale si trovavano 3.860 unit\u00e0 edificate. Per quanto riguarda la composizione etnica degli abitanti, l'85,86% era bianco, lo 0,81% era afroamericano, l'1,46% era nativo, lo 0,84% proveniva dall'Asia, lo 0,09% proveniva dall'Oceano Pacifico, l'8,28% apparteneva ad altre razze e il 2,65% a due o pi\u00f9. La popolazione di ogni razza ispanica corrispondeva al 21,05% degli abitanti.\nPer quanto riguarda la suddivisione della popolazione in fasce d'et\u00e0, il 26,0% era al di sotto dei 18, il 10,1% fra i 18 e i 24, il 29,4% fra i 25 e i 44, il 24,2% fra i 45 e i 64, mentre infine il 10,3% era al di sopra dei 65 anni di et\u00e0. L'et\u00e0 media della popolazione era di 36 anni. Per ogni 100 donne residenti vivevano 111,5 maschi."}
{"id": "2684827", "revid": "1543377", "url": "https://it.wikipedia.org/wiki?curid=2684827", "title": "Xiuhpohualli", "text": "Il Xiuhpohualli (letteralmente, conto/\"pohualli\" degli anni/\"xiuhitl\") era un calendario di 365 giorni usato dagli Aztechi e da altre civilt\u00e0 precolombiane Nahua del Messico centrale. \nDescrizione.\nEra composto da diciotto \"mesi\" da 20 giorni, chiamati \"veintena\" o \"metzli\" (termine nahuatl odierno per dire \"mese\") con un ulteriore periodo di 5 giorni alla fine dell'anno chiamato \"nemontemi\". Il nome usato in et\u00e0 precolombiana per definirli \u00e8 sconosciuto. Il termine azteco per dire \"luna\" \u00e8 \"metzli\", e questa parola \u00e8 tuttora usata per indicare questo periodo di 20 giorni, spiegato dal missionario ed etnografo del XVI secolo Diego Dur\u00e1n:\nIl calendario \"xiuhpohualli\" aveva degli antenati tra i vari calendari mesoamericani, ed il conto di 365 giorni \u00e8 usato da molto tempo nella regione. La versione maya del \"xiuhpohualli\" \u00e8 nota come \"haab, ed il periodo di 20 giorni eranoto come \"uinal\". L'equivalente maya del \"nemontemi\" era il \"Wayeb. Come le altre civilt\u00e0 mesoamericane, gli Aztechi usavano anche un diverso calendario di 260 giorni chiamato \"tonalpohualli\". L'equivalente maya del \"tonalpohualli\" era il \"tzolk'in\". Insieme, questi calendari coincidevano ogni 52 anni, il cosiddetto \"ciclo del calendario\", che prendeva il via con la Cerimonia del Fuoco Nuovo. \nGli anni aztechi prendevano il nome dall'ultimo giorno del diciottesimo mese secondo il calendario di 260 giorni \"tonalpohualli\". Il primo anno del ciclo era quindi chiamato 2 Acatl e l'ultimo 1 Tochtli. Il ciclo solare era legato alle pratiche agricole ed aveva un ruolo di primo piano nella religione azteca, con ogni mese associato alla sua pratica religiosa ed alle sue feste agricole.\nOgni periodo di 20 giorni iniziava il giorno del \"Cipactli\" (coccodrillo) del \"tonalpohualli\", per il quale veniva organizzata una festa. La diciottesima \"veintena\" \u00e8 elencata sotto. Le date dello schema sono riportate dai primi testimoni oculari, Diego Dur\u00e1n e Bernardino de Sahag\u00fan. Entrambi scrissero quanto appresero dai Nahua. Le date di Sahag\u00fan precedono le osservazioni di Dur\u00e1n di molti decenni. Entrambe sono mostrate per enfatizzare il fatto che l'inizio del nuovo anno indiano non era uniforme a causa della mancanza di forza unitaria di Tenochtitlan dopo la sconfitta dei Mexica.\nI mesi di 20 giorni (\"veintenas\") del calendario solare azteco erano:\nI cinque giorni inseriti alla fine dell'anno, e considerati sfortunati, erano:"}
{"id": "2684828", "revid": "22229", "url": "https://it.wikipedia.org/wiki?curid=2684828", "title": "Giampietro Borghini", "text": ""}
{"id": "2684832", "revid": "339392", "url": "https://it.wikipedia.org/wiki?curid=2684832", "title": "Lee MacDermot", "text": ""}
{"id": "2684833", "revid": "94264714", "url": "https://it.wikipedia.org/wiki?curid=2684833", "title": "C/2009 W2 Boattini", "text": "C/2009 W2 (Boattini) \u00e8 una cometa non periodica, l'undicesima cometa scoperta dall'astronomo italiano Andrea Boattini.\n\u00c8 stata scoperta durante osservazioni eseguite nell'ambito del programma Catalina Sky Survey. Ha un periodo calcolato di quasi 2 milioni di anni."}
{"id": "2684834", "revid": "92723", "url": "https://it.wikipedia.org/wiki?curid=2684834", "title": "\u00cd\u00f1igo Ortiz de Retes", "text": "Scoperte.\nIl 13 giugno 1545 Ortiz de Retes, al comando della \"San Juan\", lasci\u00f2 il porto di Tidore, un'isola della Indie Orientali, raggiungendo la costa settentrionale della Nuova Guinea, su cui si avventur\u00f2 fino alla foce del Mamberamo. Prese possesso della terra per conto della monarchia spagnola, dando all'isola il nome con cui \u00e8 tuttora conosciuta. La chiam\u00f2 \"Nueva Guinea\" a causa della somiglianza degli abitanti locali con quelli della Guinea dell'Africa occidentale."}
{"id": "2684836", "revid": "486946", "url": "https://it.wikipedia.org/wiki?curid=2684836", "title": "Ynigo Ortiz de Retez", "text": ""}
{"id": "2684839", "revid": "599013", "url": "https://it.wikipedia.org/wiki?curid=2684839", "title": "Riverside (Wyoming)", "text": "Riverside \u00e8 un centro abitato (\"town\") degli Stati Uniti d'America, situato nella Contea di Carbon dello Stato del Wyoming. Nel censimento del 2000 la popolazione era di 59 abitanti.\nGeografia fisica.\nSecondo i rilevamenti dell'United States Census Bureau, la localit\u00e0 di Riverside si estende su una superficie di 0,7 km\u00b2, tutti occupati da terre.\nPopolazione.\nSecondo il censimento del 2000, a Riverside vivevano 59 persone, ed erano presenti 21 gruppi familiari. La densit\u00e0 di popolazione era di 87 ab./km\u00b2. Nel territorio comunale si trovavano 45 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, l'11,9% era al di sotto dei 18, il 3,4% fra i 18 e i 24, il 18,6% fra i 25 e i 44, il 44,1% fra i 45 e i 64, mentre infine il 22,0% era al di sopra dei 65 anni di et\u00e0. L'et\u00e0 media della popolazione era di 50 anni. Per ogni 100 donne residenti vivevano 110,7 maschi."}
{"id": "2684841", "revid": "110157", "url": "https://it.wikipedia.org/wiki?curid=2684841", "title": "Yolteotl", "text": "Yolteotl \u00e8 una parola in lingua nahuatl del Messico che significa \"cuore di dio\" o indica qualcuno che ha una creativit\u00e0 quasi spirituale (\"una mente illuminata\"). \u00c8 una parola composta da \"yollotl\" (cuore) e \"teotl\" (dio, spirito, forza o movimento). Nella spiritualit\u00e0 Yaqui/Chicana, che combina aspetti della religione tradizionale e di quella cattolica, Yolteotl viene associato al concetto cattolico di Sacro Cuore (spagnolo: El Sagrado Corazon).\nDal punto di vista filosofico, Yolteotl \u00e8 uno stato di unione con l'universo da ottenere con sforzi personali, simile al Nirvana del Buddhismo, nonostante il Nirvana sia una forma di illuminazione interiore mentre Yolteotl \u00e8 un'illuminazione esteriore orientata verso la creazione. \nNell'arte e nella cultura di massa.\nIl termine \u00e8 stato usato nell'anime \"RahXephon\" per descrivere uno stato mentale, simile alla sua definizione filosofica, in cui il sistema Xephon poteva essere usato per il suo vero obbiettivo: la ricreazione del mondo."}
{"id": "2684845", "revid": "180559", "url": "https://it.wikipedia.org/wiki?curid=2684845", "title": "Lelord Kordel", "text": "Vita.\nNato a Varsavia, in Polonia, nel 1904, Lelord Kordel emigr\u00f2 con i suoi genitori negli Stati Uniti da bambino ed \u00e8 cresciuto a Chicago, dove suo padre, un panettiere, aveva trovato lavoro. Dopo gli studi all'universit\u00e0 e la scuola a Chicago, Kordel torn\u00f2 in Polonia per continuare i suoi studi all'universit\u00e0 di Cracovia. Dopo aver conseguito il suo dottorato (Ph.D. in biochimica) nel 1930, lavor\u00f2 per due anni come istruttore scientifico e quindi, consegu\u00ec una posizione come assistente di ricerca di un famoso medico britannico di nome Sir William Arbuthnot-Vicolo, le cui teorie gli ispirarono poi la sua carriera come dietista.\nQuando Kordel torn\u00f2 in America agli inizi degli anni trenta, apr\u00ec la California Nutrition Clinic a Beverly Hills. Durante la seconda guerra mondiale inoltre, condusse seminari sulla nutrizione per lo sforzo bellico.\nDopo la guerra, Kordel inizi\u00f2 la sua carriera riuscita di scrittore, scrivendo diversi libri.\nPartendo dalla sua base di origine dentro Detroit, Michigan, Kordel viaggi\u00f2 in tutto il mondo per dare corsi e conferenze pubbliche su una corretta nutrizione e un'adeguata ed equilibrata dieta. I suoi insegnamenti e le sue formulazioni, hanno guadagnato un ampio cerchio di consensi fra i diversi strati della societ\u00e0, comprese anche star di Hollywood come Zsa Zsa G\u00e1bor, Eva Gabor, Gloria Swanson e Raquel Welch."}
{"id": "2684848", "revid": "111200387", "url": "https://it.wikipedia.org/wiki?curid=2684848", "title": "Ettore Luccini", "text": "Biografia.\nNei primi anni quaranta, trascorsi a Treviso, fu vicino agli ambienti del PCI e alla Resistenza. Fond\u00f2 proprio in questi anni il \"Circolo \"Italia-Urss\"\", un luogo d'incontro per i giovani intellettuali e artisti trevigiani, dove si tenevano dibattiti e piccole esposizioni d'arte; tra i pi\u00f9 noti partecipanti si ricordano Giovanni Comisso e Andrea Zanzotto.\nL'esperienza di \"Italia-Urss\" si riproporr\u00e0 in maniera pi\u00f9 matura negli anni cinquanta con il \"Circolo del Pozzetto\", nel quale ebbe particolare rilievo l'esperienza amicale e artistica del pittore Antonio Zancanaro, al quale nel 1937 fu Luccini a organizzare la prima mostra, quando ancora era collaboratore a Padova della rivista \"Il B\u00f2\", con l'amico e collega Eugenio Curiel.\nLa sua sensibilit\u00e0 di organizzatore culturale e le doti di educatore, che mettevano sempre al centro il ruolo dei giovani, sono ricordate come le principali doti che Luccini aveva, facendolo essere figura centrale nel panorama artistico-letterario della Treviso del secondo dopoguerra.\nNegli anni collezion\u00f2 anche un buon numero di opere pittoriche venete del primo Novecento.\nEttore Luccini era sposato con la pianista Vera Fad\u00f2.\nGli \u00e8 stato dedicato il centro studi omonimo presente a Padova."}
{"id": "2684849", "revid": "1543377", "url": "https://it.wikipedia.org/wiki?curid=2684849", "title": "Zia (popolo)", "text": "Gli Zia (pronunciato: ) sono una trib\u00f9 indigena stanziata nel Zia Pueblo, un census-designated place del Nuovo Messico, USA. Gli Zia sono famosi per le loro ceramiche e l'uso del sole come simbolo. Si tratta di una branca della pi\u00f9 ampia comunit\u00e0 Pueblo.\nStoria.\nGli archeologi credono che gli abitanti di lingua keres di Zia siano stati discendenti dei primi puebloani dei Four Corners che migrarono nella Jemez River Valley nel XIII secolo. Antonio de Espejo, esploratore spagnolo, incontr\u00f2 la prima volta gli Zia nel 1583, quando not\u00f2 che il pueblo pi\u00f9 grande era quello dei nativi chiamati Tsiya, poi deformato nello spagnolo Zia.\nI coloni spagnoli ed i loro ordini religiosi presero lentamente il controllo della regione mettendo fuorilegge le tradizionali cerimonie religiose Zia. Il primo missionario fu assegnato agli Zia nel 1598 da Don Juan De Onate, e nel 1613 erano stati costruiti una chiesa ed un convento dai membri della trib\u00f9. Le tensioni tra gli spagnoli e gli Zia continuarono a crescere fino al 1680, quando una rivolta regionale guidata dal capo Tewa Pop\u00e9 rovesci\u00f2 il regime spagnolo. La rivolta riusc\u00ec, e gli spagnoli furono costretti a fuggire a sud. Gli indiani presero i cavalli dagli spagnoli, permettendo il loro diffondersi tra le trib\u00f9 delle pianure.\nCi vollero altri nove anni prima del ritorno spagnolo con l'assedio del Pueblo Zia del 1689. I soldati guidati dal governatore Domingo Jironza Petriz de Cruzate saccheggiarono il pueblo, uccidendo 600 persone e catturando 70 indiani Zia. Tre anni dopo gli spagnoli annichilirono qualsiasi resistenza puebloana convincendo gli Zia ed il loro capo, Antonio Malacate, a tornare alle loro case. Nel 1892 solo 120 persone vivevano ancora a Zia.\nVita e cultura.\nTecniche agricole.\nA causa del clima arido della terra in cui vivevano, gli Zia adattarono il proprio stile di vita al deserto. Non erano un popolo nomade, e l'agricoltura era essenziale per la fornitura del cibo. Una delle pi\u00f9 dure sfide che dovettero affrontare fu la ricerca dell'acqua.\nIn Nuovo Messico le piogge scarseggiavano in alcuni periodi dell'anno, e cos\u00ec si svilupparono nuove tecniche agricole. Gli Zia piantavano le sementi in una zona fertile nei pressi di un fiume o di un corso d'acqua. Scavavano poi lunghi canali dal fiume ai campi in modo da irrigare il raccolto. Mettendo e togliendo sassi lungo il tragitto ne potevano controllare il flusso. A volte salivano sulle colline innevate e facevano rotolare enormi palle di neve fino al villaggio.\nNelle zone pi\u00f9 elevate gli uomini piantavano semi sui pendii. Quando pioveva, l'acqua vi scorreva sopra bagnandoli. Altre volte venivano scavate enormi trincee, simili a cisterne, per raccogliere la pioggia. Parte del lavoro delle donne era quello di andare presso queste cisterne con vasi d'argilla a raccogliere l'acqua, usandola per annaffiare i campi.\nRaccolti.\nLa coltivazione degli Zia produceva vari tipi di raccolto. I pi\u00f9 importanti erano mais, fagioli e squash, soprannominati le \"tre sorelle\". Questi raccolti venivano piantati su terreno comune, che tutti contribuivano a coltivare. Erano la base dell'alimentazione di Zia e Pueblo. Il grano era sicuramente il pi\u00f9 importante di tutti. Mentre una parte veniva mangiata cruda, il resto era immagazzinato in vasi per l'inverno e per i periodi di siccit\u00e0. Quando il grano si essiccava veniva trasformato in farina e pane dalle donne. Si sedevano all'esterno davanti alle macine, cantando canzoni religiose e picchiando le pietre sul grano per produrre la farina. Le canzoni erano necessarie per il fatto che il grano era sacro.\nUna volta prodotta la farina veniva mischiata con acqua per fare la pasta. La pasta veniva poi allargata in forme rotonde e posata su rocce roventi sopra un fuoco. In questo modo si cuoceva una tortilla.\nAltri raccolti minori erano coltivati in giardini privati, e servivano soprattutto per la crescita di peperoncini, cipolle, chili e tabacco. Il Nuovo Messico \u00e8 famoso per il suo chili speziato che deriva dalla cultura delle antiche trib\u00f9.\nFonti di carne.\nNonostante gli Zia fossero principalmente vegetariani, spesso mangiavano carne se ne avevano a disposizione. Piccole battute di caccia di uomini ed adolescenti tentatavano di recuperare conigli e scoiattoli. Cacciavano anche grandi animali quali cervi, antilopi e leoni di montagna. Con l'arrivo della primavera, speciali gruppi di persone si avvicinavano alle Grandi Pianure in cerca di bisonti.\nAbitazioni.\nI nativi che abitavano il sudovest degli Stati Uniti, compresi gli Zia, erano noti per le loro case \"pueblo\" fatte in adobe. Avevano una struttura simile ad un complesso di appartamenti situati su una grande base, con stanze pi\u00f9 piccole sopra, ed altre ancora pi\u00f9 piccole al piano pi\u00f9 alto. In questo modo si avevano vari piani per immagazzinare oggetti diversi o per le famiglie. Non esistevano porte al piano terra (se non in tempi recenti) e quindi l'unico modo per entrare era una scala di tronchi. Un tronco conduceva al patio (secondo piano) ed un altro attraverso un'apertura nel tetto del primo piano, raggiungendo cos\u00ec il piano terra. Altre scale conducevano ai piani superiori. Di notte venivano ritirate le scale per difesa, in modo da impedire agli stranieri di entrare senza permesso.\nQueste case erano costruite con materiali naturali raccolti nel deserto. L'adobe, i blocchi di costruzione, erano fatti principalmente in argilla, sabbia, acqua e materiali organici quali bastoni, paglia e sterco. Questi materiali venivano mischiati in blocchi e lasciati ad essiccare. Nel frattempo si scavava un buco dove sarebbe nato il nuovo edificio per sostenere i pali che avrebbero formato la struttura. Quando i blocchi di adobe si erano seccati ed induriti venivano posati attorno all'edificio e cementati con argilla fresca. Ogni anno veniva aggiunto uno strato di adobe per mantenere solido il muro.\nTradizioni religiose.\nKachinas.\nGli Zia, come gli altri Pueblo, credevano in vari spiriti noti come \"kachinas\". Si credeva fossero spiriti ancestrali che abitavano tra le persone. Gli spiriti si offendevano se non gli si prestava attenzione, ed in questo caso sarebbero fuggiti per andare a vivere in cielo. Occasionalmente potevano portare pioggia e nuvole.\nNel loro culto erano presenti oltre 300 kachinas, e gli Zia avevano feste e cerimonie religiose in cui chiedevano ai kachinas di portare acqua e far crescere i raccolti. Usavano tamburi e sonagli nelle danze cerimoniali. I religiosi vestiti da kachinas sarebbero scesi dalle montagne per danzare tra i cittadini comuni. Dopo tre giorni se ne sarebbero andati. Gli Zia credevano che gli uomini travestiti fossero posseduti dagli spiriti dei kachina per tutta la durata della cerimonia.\nArte.\nCeramica.\nA causa dell'abbondanza di argilla e di sabbia, la costruzione di vasi era una categoria artistica molto diffusa. Si trattava di disegni geometrici di piante ed animali su sfondo bianco. Quando arrivava il tempo per la costruzione dei vasi, argilla e sabbia erano mischiate con acqua, e ne venivano create lunghe strisce. Il passo successivo consisteva nel far prendere alle strisce la forma dei vasi.\nUna volta essiccati, i vasi erano dipinti con i motivi religiosi ornamentali. Venivano poi lasciati a riposo per una settimana prima di inserirli nel kiln, un particolare forno all'aria aperta in cui si usava come combustibile lo sterco delle mucche. I vasi erano poi usati per contenere cibo e acqua.\nIl simbolo del sole.\nGli indiani Zia del Nuovo Messico consideravano il sole un simbolo sacro. Il loro simbolo, un cerchio rosso con alcuni raggi che andavano nelle quattro direzioni, veniva dipinto su vasi cerimoniali, sul terreno attorno ai fuochi da campo, ed usato per presentare i neonati al Sole. Quattro era il numero sacro degli Zia, e lo si pu\u00f2 trovare ripetutamente nei quattro punti che escono dal cerchio. Il numero quattro \u00e8 usato per:\nQuesto simbolo \u00e8 raffigurato sulla bandiera del Nuovo Messico e nello stemma della capitale di stato e di quartiere."}
{"id": "2684850", "revid": "339392", "url": "https://it.wikipedia.org/wiki?curid=2684850", "title": "Lee McDermot", "text": ""}
{"id": "2684851", "revid": "1782831", "url": "https://it.wikipedia.org/wiki?curid=2684851", "title": "Festa del Santissimo Salvatore", "text": ""}
{"id": "2684853", "revid": "262457", "url": "https://it.wikipedia.org/wiki?curid=2684853", "title": "Religione vedica", "text": ""}
{"id": "2684854", "revid": "149587", "url": "https://it.wikipedia.org/wiki?curid=2684854", "title": "Festa del Santissimo Salvatore della Trasfigurazione", "text": ""}
{"id": "2684856", "revid": "115533", "url": "https://it.wikipedia.org/wiki?curid=2684856", "title": "Air Force Research Labs", "text": ""}
{"id": "2684862", "revid": "4239", "url": "https://it.wikipedia.org/wiki?curid=2684862", "title": "Torricella (Fonte Nuova)", "text": "La torricella \u00e8 una torre sita sulla destra del km 19,600 di Via Nomentana presso Tor Lupara, frazione di Fonte Nuova, in provincia di Roma.\nStoria.\nLe prime notizie della torricella risalgono al 1288 quando in un documento che cita i figli di Cinzio Malabranca come proprietari di una tenuta \"cum turricella\" sita nei pressi del Monte Gentile. In seguito, nel 1303 la propriet\u00e0 \u00e8 dei Capocci. A sua volta, nel 1340 Buccio Capocci vendette il casale come afferma un documento \"castrum seu Casale q.v. Turricella cum palatii, turre [...]\" ad una certa Perna Boveschi, la quale, in seguito rivendette tutte le propriet\u00e0 comprate. La torricella non \u00e8 da confondere col \"castrum Turricellae\" cui apparteneva la chiesa di Sant'Angelo \"de Turris\" citata nella piantina del Peperelli.\nDescrizione.\nLa facciata, posta ad ovest, \u00e8 rimaneggiata nella parte inferiore, ospita due ambienti sovrappossti. Il nucleo in cemento presenta dei segni di lastre in marmo che anticamente rivestiva il monumento. Recentemente, per accedere al livello superiore \u00e8 stato aggiunto un ballatoio, ora crollato, poggiante su materiale di riciclo (mattoni, pezzi di tufo, roccia calcarea e pezzi di marmo) tra cui un blocco a forma di parallelepipedo in marmo sito anticamente sulla base rivolta a sud.."}
{"id": "2684867", "revid": "119450364", "url": "https://it.wikipedia.org/wiki?curid=2684867", "title": "Saratoga (Wyoming)", "text": "Saratoga \u00e8 un centro abitato (\"town\") degli Stati Uniti d'America, situato nella Contea di Carbon dello Stato del Wyoming. Nel censimento del 2000 la popolazione era di 1.726 abitanti.\nGeografia fisica.\nSecondo i rilevamenti dell'United States Census Bureau, la localit\u00e0 di Saratoga si estende su una superficie di 9,3 km\u00b2, dei quali 8,8\u00a0km\u00b2 occupati da terre e 0,5\u00a0km\u00b2 da acque.\nPopolazione.\nSecondo il censimento del 2000, a Saratoga vivevano 1.726 persone, ed erano presenti 482 gruppi familiari. La densit\u00e0 di popolazione era di 195 ab./km\u00b2. Nel territorio comunale si trovavano 939 unit\u00e0 edificate. Per quanto riguarda la composizione etnica degli abitanti, il 95,42% era bianco, lo 0,12% era afroamericano, lo 0,81% era nativo, lo 0,70% proveniva dall'Asia, lo 0,06% proveniva dall'Oceano Pacifico, l'1,56% apparteneva ad altre etnie e l'1,33% a due o pi\u00f9. La popolazione di ogni etnia ispanica corrispondeva al 4,11% degli abitanti.\nPer quanto riguarda la suddivisione della popolazione in fasce d'et\u00e0, il 23,1% era al di sotto dei 18, il 5,2% fra i 18 e i 24, il 25,3% fra i 25 e i 44, il 28,9% fra i 45 e i 64, mentre infine il 17,6% era al di sopra dei 65 anni di et\u00e0. L'et\u00e0 media della popolazione era di 43 anni. Per ogni 100 donne residenti vivevano 100,9 maschi."}
{"id": "2684872", "revid": "124947091", "url": "https://it.wikipedia.org/wiki?curid=2684872", "title": "Grande galleria dell'Appennino", "text": "La grande galleria dell'Appennino \u00e8 una galleria ferroviaria lunga , posta lungo la linea ferroviaria Bologna-Firenze, che collega l'Emilia-Romagna con la Toscana. L'aggettivo \"grande\" la differenzia dalla galleria dell'Appennino, sita sulla ferrovia Porrettana e costruita settant'anni prima.\nStoria.\nNel 1882 la Provincia di Bologna e la Camera di Commercio di Firenze chiesero all'ingegner Gian Luigi Protche di definire il tracciato pi\u00f9 breve e conveniente per la realizzazione di una nuova ferrovia tra Bologna e Firenze. Egli mise a punto un progetto di massima che ricalcava un precedente lavoro del professor Antonelli, con una consistente novit\u00e0 costituita da una lunga galleria alla base dell'Appennino che permetteva di ridurre sia la quota di valico che la lunghezza della linea. Nel 1902 il governo, pi\u00f9 volte sollecitato negli anni precedenti, nomin\u00f2 una commissione presieduta dal senatore Colombo, nota con il nome di Commissione Colombo, che scart\u00f2 i vari progetti presentati ad eccezione di quello di Protche, a cui furono apportate varianti non riguardanti la parte comprendente la galleria dell'Appennino.\nRealizzazione.\nI lavori di scavo ebbero un timido inizio nel 1920 e, superate difficolt\u00e0 di vario tipo, ebbero l'impulso definitivo nel 1923. La notevole lunghezza della galleria richiese l'impianto di tre cantieri: due agli imbocchi della galleria e un terzo intermedio in localit\u00e0 Ca' di Landino, dove furono scavati due pozzi inclinati di oltre mezzo chilometro di lunghezza.\nDurante lo scavo si incontrarono infiltrazioni d'acqua talvolta cos\u00ec imponenti che furono incanalate dando vita a nuovi acquedotti destinati alle citt\u00e0 di Bologna e Prato. Un altro pericolo fu rappresentato dall'incontro di accumuli di gas gris\u00f9 che, nonostante le precauzioni adottate, provoc\u00f2 esplosioni e spaventosi incendi, fra cui uno violentissimo che si innesc\u00f2 il 3 agosto 1928 dopo il brillamento di una mina a circa cinque chilometri dall'imbocco lato Bologna e divamp\u00f2 incontenibilmente per quasi sei mesi danneggiando gravemente la galleria gi\u00e0 realizzata. Per proseguire i lavori fu necessario scavare un cunicolo di aggiramento di oltre tre metri di diametro disassato di quindici metri rispetto alla galleria in fiamme.\nIl 23 dicembre 1928 si incontrarono i cunicoli che procedevano da Vernio, sul lato Firenze, e dal pozzo intermedio di Ca' di Landino. Quasi un anno dopo, il 4 dicembre 1929, cadde l'ultimo diaframma di roccia tra le avanzate di Ca' di Landino e di Lagaro, sul lato Bologna, dove si erano incontrate le maggiori difficolt\u00e0.\nDurante la realizzazione della galleria, si sono verificati crolli ed esplosioni per i gas o le mine: sono caduti sul lavoro in tutto 99 persone, ricordati da due lapidi affisse all'ingresso della stazione di Prato Centrale.\nAlcune morirono a causa dello sganciamento di carrelli utilizzati per la costruzione della galleria; questi ultimi, data la loro pericolosit\u00e0, furono successivamente eliminati dalle autorit\u00e0. Altri incidenti erano causati dalla fuoriuscita del gas che, a contatto con una fiamma, causavano violente esplosioni; la pi\u00f9 abbondante fuoriuscita di gas si verific\u00f2 il 3 agosto 1928 in un cunicolo che caus\u00f2 l'incendio del cantiere e la sospensione degli scavi per quasi sei mesi. Anche le violente infiltrazioni d'acqua provocarono danni micidiali, per questo motivo vennero costruite delle saracinesche che sbarravano i cunicoli, impedendo l'avanzata dell'acqua. La pi\u00f9 tragica fuoriuscita d'acqua si verific\u00f2 in data 4 novembre 1927 all'estremit\u00e0 dell'avanzata inferiore, obbligando la sospensione del lavoro.\nIl 4 agosto 1974 venne collocata da terroristi neofascisti una bomba sul treno espresso 1486, soprannominato \"Italicus\", che esplose a 50 metri di distanza dal portale bolognese della galleria, facendo arrestare il convoglio all'adiacente stazione di San Benedetto Val di Sambro. L'ordigno, nelle intenzioni degli attentatori, sarebbe dovuto esplodere mentre il convoglio si trovava nella galleria per aumentarne il potere distruttivo, ma cos\u00ec non fu a causa del ritardo accumulato dal treno. Morirono 12 persone con 48 feriti. Tale fatto \u00e8 passato alla storia come strage dell'Italicus.\nIl 23 dicembre 1984 la galleria \u00e8 stata teatro di un altro attentato, quello noto come strage del rapido 904 o anche \"strage di Natale\" a causa della vicinanza alla festivit\u00e0. L'attentato, ad opera dell'organizzazione criminale Cosa nostra, ebbe esiti pi\u00f9 devastanti del precedente poich\u00e9 l'esplosione ebbe luogo mentre il treno si trovava circa a met\u00e0 del tunnel, provocando 17 morti e 267 feriti.\nCaratteristiche.\nLa galleria ha una lunghezza di 18,507\u00a0km, con quota di valico a 328\u00a0m e pendenza massima del 12 per mille. Le realizzazione della galleria richiese 11 anni di lavoro. Fu inaugurata, assieme all'intera linea ferroviaria \"Direttissima\", il 22 aprile 1934.\nLa grande galleria dell'Appennino \u00e8 stata per 75 anni il tunnel ferroviario pi\u00f9 lungo d'Italia, venendo superata solamente nel 2009 dalla galleria di Vaglia, pi\u00f9 lunga di circa 200 metri, sulla linea ad alta velocit\u00e0 Bologna-Firenze (e che, a sua volta, \u00e8 destinata ad essere superata dalla galleria principale del terzo valico dei Giovi, lunga poco pi\u00f9 di 27 km, attualmente in costruzione e che si prevede di aprire entro il 2025); all'epoca della costruzione era anche la seconda del mondo come lunghezza, misurando solo 1300 metri in meno del traforo ferroviario del Sempione, e la pi\u00f9 lunga a doppio binario. Ad oggi, a seguito della costruzione di trafori che, grazie alle moderne tecnologie, raggiungono lunghezze di diverse decine di chilometri, la grande galleria dell'Appennino occupa il sedicesimo posto nella lista delle gallerie pi\u00f9 lunghe al mondo.\nNel tunnel \u00e8 presente la singolare stazione delle Precedenze, destinata principalmente al sorpasso dei convogli lenti, che disponeva di due binari di precedenza lunghi 450 metri scavati in gallerie parallele al tunnel principale; venne comunque adibita anche al traffico passeggeri locale, collegata con l'esterno da due tunnel paralleli inclinati di 27 gradi sull'orizzonte, attrezzati con 1.863 gradini, che sbucavano in localit\u00e0 Ca' di Landino, borgo sito nel comune di Castiglione dei Pepoli, edificato ad hoc per accogliere gli operai addetti allo scavo. Il servizio passeggeri \u00e8 stato soppresso negli anni sessanta per motivi di sicurezza e scarsit\u00e0 di traffico e attualmente viene usata come Posto di Comunicazione, ovvero solo per permettere ai treni di passare da un binario di corsa all'altro, con la denominazione \"Posto di Comunicazione Precedenze\"."}
{"id": "2684879", "revid": "38120", "url": "https://it.wikipedia.org/wiki?curid=2684879", "title": "Nothing Safe", "text": ""}
{"id": "2684881", "revid": "1305772", "url": "https://it.wikipedia.org/wiki?curid=2684881", "title": "My City of Ruins", "text": "My City of Ruins \u00e8 una canzone di Bruce Springsteen, inclusa nel 2002 nel suo album \"The Rising\".\nStoria.\nLa canzone fu scritta da Springsteen nel novembre del 2000, volto a promuovere la rivitalizzazione di Asbury Park, una citt\u00e0 del New Jersey che non si \u00e8 pi\u00f9 ripresa dai nefasti effetti della Grande depressione. Infatti inizialmente la canzone descrive lo stato di completo abbandono della citt\u00e0. Finisce con una nota ottimistica, un'implorazione alla citt\u00e0 di riprendersi (\"Come on rise up! Come on rise up! Rise up\").\nFu eseguita la prima volta il 17 dicembre 2000, alla Asbury Park Convention Hall.\nL'11 settembre.\nLa canzone ha assunto ben presto un nuovo significato dopo l'11 settembre, offrendo un messaggio di speranza e di rinascita dalle rovine. Il 21 settembre Springsteen esegu\u00ec la canzone durante il concerto benefico per gli attentati \"\"; durante l'esecuzione modific\u00f2 alcune frasi.\nIn seguito, la canzone fu inserita nell'album \"The Rising\", dedicato agli avvenimenti dell'11 settembre, nel luglio del 2002.\nCover.\nEddie Vedder ha eseguito la canzone ai 32esimi annuali Kennedy Center Honors come parte del tributo a Bruce Springsteen. Nel gennaio 2010 pearljam.com ha annunciato che la cover di Eddie Vedder sarebbe stata disponibile su iTunes per raccogliere fondi per aiutare la popolazione di Haiti dopo il disastroso terremoto del 2010."}
{"id": "2684892", "revid": "2056951", "url": "https://it.wikipedia.org/wiki?curid=2684892", "title": "Sinclair", "text": ""}
{"id": "2684896", "revid": "599013", "url": "https://it.wikipedia.org/wiki?curid=2684896", "title": "Pablo Pallante", "text": ""}
{"id": "2684897", "revid": "28312520", "url": "https://it.wikipedia.org/wiki?curid=2684897", "title": "Lombardo-veneto", "text": ""}
{"id": "2684898", "revid": "599013", "url": "https://it.wikipedia.org/wiki?curid=2684898", "title": "Sinclair (Wyoming)", "text": "Sinclair \u00e8 un centro abitato (\"town\") degli Stati Uniti d'America, situato nella Contea di Carbon dello Stato del Wyoming. Nel censimento del 2000 la popolazione era di 423 abitanti.\nGeografia fisica.\nSecondo i rilevamenti dell'United States Census Bureau, la localit\u00e0 di Sinclair si estende su una superficie di 6,3 km\u00b2, tutti occupati da terre.\nPopolazione.\nSecondo il censimento del 2000, a Sinclair vivevano 423 persone, ed erano presenti 115 gruppi familiari. La densit\u00e0 di popolazione era di 67 ab./km\u00b2. Nel territorio comunale si trovavano 211 unit\u00e0 edificate. Per quanto riguarda la composizione etnica degli abitanti, il 96,22% era bianco, lo 0,47% era afroamericano, l'1,42% era nativo, lo 0,95% apparteneva ad altre razze e lo 0,95% a due o pi\u00f9. La popolazione di ogni razza ispanica corrispondeva al 2,60% degli abitanti.\nPer quanto riguarda la suddivisione della popolazione in fasce d'et\u00e0, il 27,2% era al di sotto dei 18, il 6,1% fra i 18 e i 24, il 26,0% fra i 25 e i 44, il 27,9% fra i 45 e i 64, mentre infine il 12,8% era al di sopra dei 65 anni di et\u00e0. L'et\u00e0 media della popolazione era di 41 anni. Per ogni 100 donne residenti vivevano 97,7 maschi."}
{"id": "2684906", "revid": "635893", "url": "https://it.wikipedia.org/wiki?curid=2684906", "title": "Vito Cesare Boccardi", "text": "Fu promotore dello sviluppo industriale della Puglia di fine ottocento.\nBiografia.\nVito Cesare Boccardi nacque a Molfetta in una famiglia di modeste condizioni economiche. Come spesso accadeva all'epoca, comp\u00ec i primi studi presso il locale seminario.\nNel 1858 fu ordinato sacerdote e nello stesso anno si trasfer\u00ec a Napoli per studiare diritto.\nNel 1860 fu insegnante di filosofia in un liceo di Bari e nel 1862 divenne direttore della scuola Tecnico-Classica Municipale di Altamura fino alle sue dimissioni del 1869. In quell'anno pass\u00f2 a dirigere il liceo di Pisa abbandonano la docenza un anno dopo per motivi di salute. Lasci\u00f2 la tonaca tra il 1872 ed il 1873. Fu eletto Consigliere comunale nelle elezioni del 1871 e del 1876 e Consigliere provinciale nel 1877. Sostenne l'assistenza pubblica a favore del proletariato industriale che andava crescendo in quegli anni. Viaggi\u00f2 in Inghilterra ed in Germania dove apprese il modo di utilizzare l'olio al solfuro per la fabbricazione del sapone. La Puglia era e tuttora \u00e8 grande produttrice di olive e olio. Tra i residui della lavorazione delle olive per la produzione di olio vi \u00e8 la sansa che \u00e8 una delle materie dalle quali partire per la produzione di olio al solfuro. Vito Cesare Boccardi intu\u00ec che era il momento propizio per avviare l'attivit\u00e0 di sfruttamento di questa risorsa a scopi industriali fino a fondare uno stabilimento per la produzione del sapone. Reinvest\u00ec nell'azienda quasi tutti i proventi che questa rendeva conducendo un tenore di vita modesto. Con le sue attivit\u00e0 contribu\u00ec allo sviluppo industriale della zona che prosegu\u00ec fino agli inizi del '900. Tale fu lo sviluppo industriale della citt\u00e0 che Re Umberto I passando di l\u00ec rimase tanto impressionato dal numero di ciminiere da esclamare \"Ma questa \u00e8 la Manchester delle Puglie!\" e Gaetano Salvemini la indicava come \"un cantuccio di Lombardia\"."}
{"id": "2684918", "revid": "28312653", "url": "https://it.wikipedia.org/wiki?curid=2684918", "title": "Kordell", "text": ""}
{"id": "2684920", "revid": "838137", "url": "https://it.wikipedia.org/wiki?curid=2684920", "title": "Torre delle Torri", "text": "La Torre delle torri \u00e8 sita su di un colle adiacente Via Nomentana (tra i chilometri 19 e 20) presso Tor Lupara, frazione del comune di Fonte Nuova, in provincia di Roma.\n\u00c8 da identificare con il centro di \"castrum Turricellae\". Non rimane nulla della cinta muraria e dell'adiacente chiesa di Sant'Angelo, quest'ultima menzionata in una visita apostilica della Sabina del 1343. Nella cartina del Peperelli vi sono due torri, di cui la seconda \u00e8 identificata dalla Passigli con dei ruderi in arenaria nella zona. La torre delle torri \u00e8 identificabile con la prima delle due. Tale torre si innalza per dieci metri con murature in scaglie di roccia calcarea e travertino nella zona inferiore e in blocchi di tufo e selce L'ingresso si trovava sul lato est sullo stesso asse di una feritoia sita tra il terzo e quarto ordine di buche pontaie"}
{"id": "2684922", "revid": "28312675", "url": "https://it.wikipedia.org/wiki?curid=2684922", "title": "Lelord Kordell", "text": ""}
{"id": "2684926", "revid": "547034", "url": "https://it.wikipedia.org/wiki?curid=2684926", "title": "Stati andini", "text": "Gli Stati andini sono un gruppo di Paesi che occupano da nord a sud l'America meridionale e che comprende il territorio occupato dal massiccio montuoso della Cordigliera delle Ande, la seconda catena montuosa pi\u00f9 alta al mondo. I Paesi che comunemente sono considerati andini sono: Argentina, Per\u00f9, Bolivia, Cile, Colombia, Venezuela, Ecuador.\nLa morfologia \u00e8 molto aspra soprattutto perch\u00e9 \u00e8 formata da numerosi massicci montuosi vulcanici, le coste sono rocciose e compatte a sud mentre a nord sono basse e lagunari, tanto che in Venezuela formano l'ampia laguna di Maracaibo, il lago interno pi\u00f9 grande dell'America del Sud. Il clima \u00e8 caldo ed umido attorno all'Equatore, ma diventa pi\u00f9 freddo e secco quando si procede verso nord e sud. Le piogge scarseggiano, soprattutto in Cile, dove si trova il vastissimo deserto di Atacama in cui le correnti umide non riescono ad arrivare, a causa della parete rocciosa che \u00e8 situata tra il mare ed esso. L'idrografia non \u00e8 molto alta poich\u00e9 l'asperit\u00e0 del suolo fa s\u00ec che la maggior parte dei fiumi non arrivino al mare ma si fermano prima, creando degli specchi lacustri tra cui il lago Titicaca, in Bolivia, che \u00e8 il lago navigabile pi\u00f9 alto al mondo, trovandosi a 3.812 m s.l.m.\nStoria.\nPrima dell'arrivo degli Spagnoli, queste zone erano abitate dai Chibcha, nelle Ande settentrionali, e dagli incas, nelle Ande meridionali. cunei dei quali molto grandi, altri pi\u00f9 piccoli, ma tutti con qualcosa in comune che li unisce tra loro: la Cordigliera delle Ande."}
{"id": "2684927", "revid": "1543377", "url": "https://it.wikipedia.org/wiki?curid=2684927", "title": "Brossura Bock", "text": "Mackenzie \"Brossura\" Bock (Mackenzie \"Hardback\" Bock) \u00e8 un personaggio dei fumetti creato da Chuck Dixon e Graham Nolan nel 1995 e pubblicato da DC Comics. Bock \u00e8 un poliziotto del dipartimento di Gotham City. Il soprannome brossura (\"Hardback\" in originale) gli \u00e8 stato dato dal collega Harvey Bullock a causa della sua insaziabile abitudine di leggere.\nBiografia del personaggio.\nL'agente Bock viene trasferito al dipartimento di polizia di Gotham City come assistente del tenente Sarah Essen, e presto si trova ad affrontare la KGBestia a fianco di Robin, uno scontro che provoca il ferimento di Harvey Bullock che Bock andr\u00e0 a sostituire, fino a che Sarah Essen, nuovo commissario al posto di James Gordon, non lo promuove a suo assistente.\nQuando Gotham viene dichiarata \"\" in seguito al terremoto che la devasta, Gordon chiede a Bock di restare. In seguito viene promosso capitano, a capo della divisione contro il crimine organizzato. Con il pensionamento del commissario Gordon, Bock viene promosso a capo della polizia.\nCollegamenti esterni.\nCronologia delle apparizioni di Brossura Bock sul sito \"DCguide.com\""}
{"id": "2684932", "revid": "451304", "url": "https://it.wikipedia.org/wiki?curid=2684932", "title": "Lingua hurrita", "text": "La lingua hurrita, detta anche hurrica o urrita, \u00e8 una lingua estinta della famiglia hurro-urartea parlata nell'Anatolia meridionale nel periodo che va dal 2500 a.C. al 1000 a.C. dal popolo dei Hurriti.\nLa lingua hurrita si caratterizza per il fatto di disporre di un sistema di tipo ergativo.\nDa un punto di vista tipologico, la lingua hurrita \u00e8 di tipo ergativo.\nLa forma di scrittura adottata \u00e8 cuneiforme sillabico di derivazione accadica.\nLingue Caucasiche nordorientali.\nUn numero piuttosto consistente di linguisti russi, compreso Sergei Starostin, propone una presunta corrispondenza nelle strutture grammaticali, nella fonologia, nei numerali, tra Etrusco, hurrito e le lingue caucasiche nordorientali."}
{"id": "2684933", "revid": "339392", "url": "https://it.wikipedia.org/wiki?curid=2684933", "title": "Mezzi di prova", "text": ""}
{"id": "2684934", "revid": "4175", "url": "https://it.wikipedia.org/wiki?curid=2684934", "title": "Francesco Stagno D'Alcontres", "text": ""}
{"id": "2684935", "revid": "135224", "url": "https://it.wikipedia.org/wiki?curid=2684935", "title": "Carlo Ripari", "text": "Carriera.\nGiocatore.\nCresciuto nella squadra della sua citt\u00e0, la Civitanovese, con cui disputa da titolare il campionato di Serie C 1961-1962, dopo un anno a farsi le ossa in prestisto all'Elpidiense, in serie D, viene prelevato dal Pisa con cui \u00e8 protagonista delle due promozioni dalla C alla Serie A. Nell'estate 1968 non resta in Toscana per disputare il primo campionato di massima serie dei nerazzurri, ma si trasferisce ad un'altra neopromossa, l'Hellas Verona.\nCoi veneti, dopo un primo periodo fuori dalla squadra titolare, esordisce in massima serie il 9 febbraio 1969 in occasione della sconfitta esterna contro il , per poi disputare complessivamente 32 incontri in due stagioni concluse dagli \"scaligeri\" con la salvezza.\nNel 1970 viene acquistato dal dove, partito come riserva di Luciano Monticolo, riesce ad imporsi come titolare, disputando 21 incontri nella stagione 1970-1971. L'annata successiva le presenze salgono a 25, con l'aggiunta della realizzazione di quella che sar\u00e0 la sua unica rete in A, in occasione della sconfitta esterna con la Fiorentina. Nel corso del calciomercato il Napoli punta, nel ruolo di terzino destro sul giovane Giuseppe Bruscolotti, prelevato dal , e cede Ripari al Lanerossi Vicenza in prestito.\nA Vicenza scende in campo in 10 occasioni, e a fine stagioni fa ritorno a Napoli, dove collezioner\u00e0 9 presenze nell'annata 1973-1974 che vede i partenopei chiudere al terzo posto finale, per poi abbandonare il calcio ad alto livello.\nIn carriera ha totalizzato complessivamente 97 presenze ed una rete in Serie A e 106 presenze ed una rete in Serie B.\nAllenatore.\nCessata l'attivit\u00e0 agonistica ha intrapreso quella di allenatore, da secondo in serie A e B (con mister Agroppi a Pescara e Perugia prima e con mister Vinicio a Pisa e poi a Udine). Quindi ha conseguito il corso da allenatore di prima categoria e ha deciso di iniziare l'avventura in solitaria cominciando con Bisceglie, raggiungendo al massimo la Serie C2 con Vis Pesaro, Frosinone e Maceratese. \nHa allenato la Primavera del Padova, in cui militavano i giovanissimi Alessandro Del Piero, Pippo Maniero e Zancop\u00e8.\nAlla guida della Fermana, in cui giocavano Fabio Brini Mauro Meluso e Stefano Colantuono, vinse il CND (Campionato nazionale dilettanti) nel 93/94, sebbene la promozione in C2 arriv\u00f2 per il ripescaggio il 1\u00ba agosto (sul campo la Fermana arriv\u00f2 seconda, sorpassata dalla Vis Pesaro 8 minuti prima della fine dell'ultima giornata di campionato, dopo essere stata in testa tutta la stagione).\nDopo essere stato osservatore del Milan dal 1998 al 2000, attualmente collabora con Giorgio Veneri come selezionatore nello staff della Nazionale Under-21, Under-20 e Under-19 di Lega Pro."}
{"id": "2684936", "revid": "4175", "url": "https://it.wikipedia.org/wiki?curid=2684936", "title": "Stadio Carlo D'Alcontres", "text": ""}
{"id": "2684941", "revid": "599013", "url": "https://it.wikipedia.org/wiki?curid=2684941", "title": "Zsuzsanna V\u0151r\u0151s", "text": ""}
{"id": "2684945", "revid": "767487", "url": "https://it.wikipedia.org/wiki?curid=2684945", "title": "Triathlon ai Giochi della XXVIII Olimpiade - Gara maschile", "text": "La gara maschile di Triathlon si \u00e8 svolta il 26 agosto al Vouliagmeni Olympic Centre. Hanno partecipato 50 atleti.\nOgni atleta ha iniziato la gara disputando 1500 metri di nuoto, seguiti da 40\u00a0km in bici e gli ultimi 10\u00a0km di corsa."}
{"id": "2684950", "revid": "38120", "url": "https://it.wikipedia.org/wiki?curid=2684950", "title": "Mackenzie Bock", "text": ""}
{"id": "2684958", "revid": "729019", "url": "https://it.wikipedia.org/wiki?curid=2684958", "title": "Battaglia di Laing's Nek", "text": "La battaglia di Laing's Nek \u00e8 uno scontro militare combattuto il 28 gennaio 1881 tra le truppe dell'Impero britannico e i ribelli boeri nell'ambito della prima guerra boera.\nFu il pi\u00f9 grande tra gli scontri del piccolo conflitto sudafricano, vedendo la partecipazione di oltre 4.000 uomini. La battaglia fu vinta nettamente dai ribelli, che riuscirono a prevalere nettamente sulle truppe inglesi.\nAntefatti.\nNel corso degli anni settanta del XIX secolo, il conflitto di interessi tra l'imperialismo britannico e la popolazione boera divenne sempre pi\u00f9 marcato, particolarmente per gli immensi interessi economici che giravano attorno all'industria mineraria. Questi conflitti portarono i boeri a sviluppare una forte identit\u00e0 nazionale, cementata in particolare dall'odio verso i britannici colonizzatori visti come invasori. Le continue manifestazioni anti-britanniche spinsero i governanti della Colonia del Capo ad imporre alcuni provvedimenti, tra i quali l'atto unilaterale con cui nel 1877 il Transvaal fu obbligato ad accettare di essere annesso alla Colonia del Capo e il \"Peace Preservation Act\" dell'anno seguente, con cui i britannici imposero il disarmo forzato di tutte le minoranze.\nLa reazione boera non si fece attendere e nel 1880 essi autoproclamarono il Transvaal come repubblica indipendente. Il governo coloniale britannico invi\u00f2 a Pretoria il 94\u00ba reggimento di fanteria per tenere la situazione sotto controllo, ma nella battaglia di Bronkhorstspruit le forze del colonnello Anstruther vennero annientate. Senza attendere i rinforzi, l'Alto commissario per l'Africa Orientale Britannica, il generale sir George Pomeroy Colley, raccolse tutte le truppe che poteva e si precipit\u00f2 verso il Transvaal, inviando un ultimatum ai boeri che venne respinto.\nLa battaglia.\nLe forze inglesi e quelle boere entrarono in contatto a Laing's Nek, un crinale ai piedi dei Monti dei Draghi sulla strada che univa il Natal e il Transvaal. I britannici potevano contare su 1.216 uomini, di cui 150 cavalieri, e 4 cannoni, i boeri guidati da Piet Joubert disponevano di circa 2.000 uomini.\nLa mattina del 28 gennaio 1881 gli inglesi provarono a forzare il passo ma prima la cavalleria e poi la fanteria del 58\u00ba Reggimento furono duramente respinte dal fuoco boero che proveniva dalle trincee posizionate sulle alture circostanti. Solo l'intervento di due compagnie di fanteria inglese riuscirono ad evitare il peggio e a coprire la ritirata. Gli inglesi persero quasi 200 uomini (84 morti, 113 feriti e 2 prigionieri), le perdite boere furono di 41 unit\u00e0 (14 morti e 27 feriti)."}
{"id": "2684959", "revid": "125983472", "url": "https://it.wikipedia.org/wiki?curid=2684959", "title": "Nwankwo Obiora", "text": "Caratteristiche tecniche.\nIl suo ruolo naturale \u00e8 quello di centrocampista difensivo, ma pu\u00f2 adattarsi anche come difensore centrale.\nCarriera.\nClub.\nObiora ha iniziato la sua carriera nelle giovanili dell'ECO, squadra della citt\u00e0 nigeriana Lagos. Nel 2006 si trasferisce in prestito all'Heartland e nel luglio 2008 passa al Wikki Tourists. L'11 maggio 2009 viene ceduto nuovamente in prestito Real Murcia, militante in Segunda Divisi\u00f3n. Il 30 gennaio 2010 viene acquistato per 800.000 euro dall'Inter che lo ha aggregato nella Primavera di Fulvio Pea.\nIl 25 giugno 2010 con il riscatto di McDonald Mariga e Jonathan Biabiany da parte dell'Inter, il acquisisce met\u00e0 del cartellino di Obiorah lasciandolo alla societ\u00e0 milanese per la stagione successiva. Per il ritiro estivo viene aggregato alla prima squadra guidata dall'allenatore Rafael Ben\u00edtez. Debutta in prima squadra il 2 novembre 2010 nella gara di Champions League contro il Tottenham.\nFa il suo debutto in campionato il 21 novembre nella partita persa 2-1 contro il Chievo, subentrando a Cambiasso al 55'. Il 31 gennaio 2011 passa al , sempre in possesso della met\u00e0 del suo cartellino. Esordisce in gialloblu in -Juventus (1-0) della 37\u00aa giornata. Il 4 gennaio 2012, sempre in compartecipazione tra e , viene ceduto in prestito al Gubbio in Serie B. Debutta il 6 gennaio da titolare nel 2-2 contro il rimediando un'ammonizione e venendo sostituito al minuto 62 da Francesco Lunardini.\nSegna il suo primo gol il 31 marzo all'85\u00ba minuto nella sconfitta per 1-2 contro il Livorno. Conclude la stagione con 18 presenze e 2 gol retrocedendo. Il 22 giugno Inter e si accordano per il rinnovo della compartecipazione. Il 3 luglio viene ceduto in prestito al Padova. Debutta con i biancoscudati il 18 agosto nella sfida contro l'Atalanta persa (2-0) valida per il terzo turno di Coppa Italia. Debutta in campionato il 25 agosto nella sfida contro il Lanciano finita (1-1). Il 31 gennaio 2013 fa ritorno al , e il 6 febbraio passa in prestito alla squadra rumena del Cluj, con la quale disputa 7 partite di campionato. Il 20 giugno il risolve a suo favore la compropriet\u00e0. Il 5 luglio 2013 viene ufficializzato il suo passaggio a titolo definitivo al Cluj, squadra in cui aveva militato in prestito la stagione precedente. Il 27 gennaio 2014 viene ceduto in prestito al C\u00f3rdoba, squadra di Segunda Divisi\u00f3n del campionato spagnolo sino al termine della stagione.\nNazionale.\nHa giocato nella Nazionale Under-20, con cui ha partecipato nel 2009 ai Mondiali Under-20 in Egitto. Nel giugno 2012 debutta con la Nazionale maggiore giocando due partite contro Namibia e Malawi valide per la Qualificazioni al campionato mondiale di calcio 2014. Partecipa inoltre alla Coppa d'Africa 2013 svoltasi in Sudafrica, vinta proprio dalla Nazionale Nigeriana.\nStatistiche.\nPresenze e reti nei club.\n\"Statistiche aggiornate al 6 dicembre 2019\""}
{"id": "2684962", "revid": "775372", "url": "https://it.wikipedia.org/wiki?curid=2684962", "title": "Calogero Pumilia", "text": "Biografia.\n\u00c8 stato presidente dell\"'Organismo Universitario Palermitano\", dirigente nazionale dei giovani della Democrazia Cristiana. Giornalista pubblicista, \u00e8 stato redattore del periodico \"Sicilia Domani\" e direttore del periodico \"Sicilia Oggi\".\nCarriera politica.\nDal 1972 \u00e8 stato Deputato della Democrazia Cristiana, eletto nella circoscrizione Sicilia occidentale, dalla VI alla X legislatura fino al 1992.\n\u00c8 stato Sottosegretario di Stato nei Governi Andreotti IV e Andreotti V, Cossiga I e Cossiga II.\nSindaco di Caltabellotta.\n\u00c8 stato Sindaco di Caltabellotta dal 30 ottobre 1974 al 16 gennaio 1977, dal 28 maggio 2003\nall'11 dicembre 2003, quando \u00e8 decaduto a seguito di un ricorso per ineleggibilit\u00e0. Si ricandida alle successive elezioni amministrative del 2004 e viene rieletto. Nel 2009 si ripresenta e diviene nuovamente sindaco di Caltabellotta.\nDopo la DC.\nDopo la fine della DC, ha militato nella Margherita e successivamente nel Partito Democratico, nel quale ricopre l'incarico di componente della commissione regionale di garanzia. \n\u00c8 stato consigliere di amministrazione di Poste Italiane e presidente di Poste.com dal 1999 al 2000. Dal 2015 \u00e8 presidente della \"Fondazione Orestiadi\" Istituto di Alta Cultura, di Gibellina."}
{"id": "2684963", "revid": "287204", "url": "https://it.wikipedia.org/wiki?curid=2684963", "title": "Episodi di Black Jack", "text": "Questa \u00e8 una lista degli episodi delle serie anime derivate dal manga \"Black Jack\".\nBlack Jack (ONA).\nNel 2001 sono stati creati 12 episodi ONA basati sul manga.\nBlack Jack (OAV).\nDal manga, nel 1993 furono tratti 10 OAV, diretti da Osamu Dezaki. In Italia, questi OAV sono stati editati su videocassetta da Yamato Video, che successivamente li ha raccolti in 5 dvd con il titolo generale \"Black Jack - Dieci indagini nel buio\". L'edizione non presenta censure ed \u00e8 stata doppiata a Milano. In Giappone sono stati pubblicati solo su dvd, mentre in Italia sono stati trasmessi in prima TV sul canale Hiro in versione integrale, ma dividendo in due ogni puntata, e poi sul canale satellitare Man-ga per intero e non pi\u00f9 divise.\nIl character design di questi OAV, curato da Akio Sugino, differisce molto da quello del manga, risultando molto pi\u00f9 dettagliato e realistico rispetto al tratto originale di Tezuka.\nBlack Jack TV.\nSerie di 62 episodi (61 + un episodio speciale all'inizio della serie), inedita in Italia. Gli episodi di questa serie sono tratti dal manga e presentano lo stesso stile di disegno.\nBlack Jack 21.\nSerie di 17 episodi, inedita in Italia.\nBlack Jack Special.\nGli episodi di questo special sono tratti fedelmente dal manga e presentano lo stesso stile di disegno."}
{"id": "2684966", "revid": "767487", "url": "https://it.wikipedia.org/wiki?curid=2684966", "title": "Tony Sun", "text": "Parla fluentemente cinese, dialetto taiwanese minnan e giapponese.\nBiografia.\nPrima di entrare nei 5566 nel 2002, Tony Sun ha fatto gavetta negli anni '90 pubblicando una serie di album solisti, le cui canzoni erano cantate nel dialetto taiwanese minnan. Sun \u00e8 poi sparito dalla scena per affrontare il servizio militare, ma ha avuto la possibilit\u00e0 di tornare nel mondo dello spettacolo poich\u00e9 \u00e8 sempre rimasto sotto la stessa compagnia manageriale, la Jungiery, il cui manager Sun De Rong gli propose la partecipazione alla boy band."}
{"id": "2684968", "revid": "386562", "url": "https://it.wikipedia.org/wiki?curid=2684968", "title": "Hebe Tian", "text": ""}
{"id": "2684972", "revid": "386562", "url": "https://it.wikipedia.org/wiki?curid=2684972", "title": "Selina Jen", "text": ""}
{"id": "2684974", "revid": "729019", "url": "https://it.wikipedia.org/wiki?curid=2684974", "title": "Battaglia di Majuba Hill", "text": "La battaglia di Majuba Hill \u00e8 uno scontro militare combattuto il 27 febbraio 1881 tra le truppe dell'Impero britannico e i ribelli boeri nel corso della prima guerra boera.\nFu l'atto conclusivo del piccolo conflitto sudafricano e fu vinto dai boeri, che inflissero agli inglesi una sconfitta sorprendentemente netta vista la teorica superiorit\u00e0 di addestramento ed equipaggiamento dell'esercito britannico. In seguito a questa grave sconfitta il governo britannico fu costretto a scendere a patti con i boeri e nella Convenzione di Pretoria, il primo ministro William Ewart Gladstone concesse ai boeri l'autogoverno sul Transvaal e sullo Stato Libero d'Orange."}
{"id": "2684978", "revid": "640277", "url": "https://it.wikipedia.org/wiki?curid=2684978", "title": "Luca Parmitano", "text": "\u00c8 stato il primo italiano ad effettuare un'attivit\u00e0 extraveicolare (EVA) il 9 luglio 2013, con 6 ore e 7 minuti di passeggiata spaziale. \u00c8 il primo italiano (e il terzo europeo) al comando della Stazione Spaziale Internazionale (ISS) durante la Expedition 61.\nBiografia.\nParmitano si \u00e8 diplomato al liceo scientifico \"Galileo Galilei\" di Catania nel 1995, ha frequentato il quarto anno all'estero negli Stati Uniti, in California, grazie a una borsa di studio offerta da Intercultura. \u00c8 entrato in Aeronautica Militare nel '95 con il corso Sparviero IV frequentato presso l'Accademia Aeronautica di Pozzuoli. Si \u00e8 laureato in Scienze politiche all'Universit\u00e0 degli Studi di Napoli Federico II nel 1999.\nHa quindi portato a termine l'addestramento base con la U.S. Air Force alla \"Euro-Nato Joint Jet Pilot Training\" presso la Sheppard Air Force Base in Texas nel 2001. Al termine dell'addestramento di base come pilota, Parmitano viene assegnato agli AMX con il 13\u00ba Gruppo, 32\u00ba Stormo, ad Amendola dal 2001 al 2007. Durante questo periodo, ha ottenuto tutte le qualificazioni con tale velivolo, comprese \"Combat Ready\", \"Four Ship Leader\" e \"Mission Commander/Package Leader\".\nHa completato il corso JCO/CAS con la USAFE a Sembach in Germania nel 2002. Nel 2003 si \u00e8 qualificato come Ufficiale di Guerra Elettronica al Re.S.T.O.G.E. di Pratica di Mare. Come membro del 13\u00ba Gruppo ha ricoperto il ruolo di Capo Sezione Addestramento e di Comandante della 76\u00aa Squadriglia volo. \u00c8 stato EWO (Electronic Warfare Officer) del 32\u00ba Stormo. Ha completato il Programma di Leadership Tattica (TLP) a Florennes in Belgio nel 2005.\n\u00c8 sposato e ha due figlie.\nNel 2017 gli \u00e8 stato dedicato l'asteroide 37627 Lucaparmitano.\nL'incidente dell'11 maggio 2005.\nProprio durante il corso in Belgio, l'allora capitano Parmitano impatt\u00f2 con il suo AMX l'11 maggio 2005 contro un grosso volatile mentre volava sulla Manica. Attraverso lo studio delle piume rimaste incastrate nell'aereo si scopr\u00ec che il capitano si scontr\u00f2 con una cicogna. Pur con l'abitacolo quasi distrutto dall'urto, senza ausilio della radio, colpito dal flusso aerodinamico e tra grosse difficolt\u00e0, riusc\u00ec comunque a riportare il velivolo a terra, rinunciando a eiettarsi e colpendo con la sua impresa la comunit\u00e0 aviatoria. Per l'episodio venne decorato con la Medaglia d'Argento al Valore Aeronautico.\nLa carriera come sperimentatore.\nNel 2007 \u00e8 stato assegnato al Reparto Sperimentale di Volo e selezionato dall'Aeronautica Militare per diventare pilota collaudatore sperimentatore. Si \u00e8 diplomato come \"Pilote d'Essai Exp\u00e9rimental\" alla EPNER, la scuola piloti sperimentatori francese a Istres.\nNel luglio del 2009 Parmitano ha conseguito un master in \"Ingegneria del Volo Sperimentale\" presso l'Istituto Superiore dell'Aeronautica e dello Spazio di Tolosa in Francia.\nParmitano \u00e8 colonnello dell'Aeronautica Italiana. Ha accumulato pi\u00f9 di 2.000 ore di volo, si \u00e8 qualificato su oltre 20 tipi tra aerei ed elicotteri militari e ha volato su oltre 40 tipi diversi di velivoli.\nLa carriera come astronauta.\n\u00c8 stato selezionato come astronauta ESA nel maggio 2009. Viene incluso nell'equipaggio di riserva della missione Expedition 34, e infine selezionato come ingegnere di volo per le missioni Expedition 36 ed Expedition 37. Il 28 maggio 2013 \u00e8 partito con la Sojuz TMA-09M dal Cosmodromo di Bajkonur, Kazakistan, in direzione della Stazione Spaziale Internazionale. \u00c8 il suo primo viaggio nello spazio ed \u00e8 rimasto fino a novembre dello stesso anno insieme ai suoi compagni F\u00ebdor Nikolaevi\u010d Jur\u010dichin e Karen Nyberg. La missione prevedeva la partecipazione di Parmitano ad almeno due passeggiate spaziali, la prima delle quali ha avuto luogo il 9 luglio 2013 ed ha avuto una durata di 6 ore e 7 minuti: Parmitano \u00e8 diventato cos\u00ec il primo astronauta italiano a svolgere attivit\u00e0 extraveicolari.\nLa seconda attivit\u00e0 extraveicolare ha avuto luogo il 16 luglio 2013, ma si \u00e8 interrotta anzitempo a causa di un problema tecnico: poco dopo l'inizio della sessione Parmitano ha riportato di avere dell'acqua all'interno del casco della tuta Extravehicular Mobility Unit. Dato che l'acqua continuava ad aumentare ed aderiva al volto di Parmitano causandogli difficolt\u00e0 di visione e di respirazione (si stima che nel casco si fosse accumulato circa un litro e mezzo d'acqua), il direttore di volo David Korth ha ordinato ad entrambi gli astronauti di rientrare nel Joint Airlock. Nel complesso la seconda EVA ha avuto una durata di 92 minuti. Un'inchiesta \u00e8 stata aperta per investigare le possibili cause del problema e la NASA ha dichiarato che non saranno programmate ulteriori attivit\u00e0 extraveicolari finch\u00e9 l'origine del problema non sar\u00e0 stata chiarita. L'indagine ha permesso di appurare che l'allagamento del casco era dovuto ad un malfunzionamento della centrifuga che separa il flusso d'aria che circola verso il casco dall'acqua. Successivamente le tute da EVA sono state dotate di apposito boccaglio per consentire la respirazione dell'astronauta anche in caso di casco allagato.\nA maggio del 2018 l'ESA ha selezionato Parmitano per le missioni Expedition 60 (seconda parte) ed Expedition 61. Il lancio di Parmitano verso la ISS \u00e8 avvenuto il 20 luglio del 2019 a bordo della navicella Soyuz Ms-13, insieme all'americano Andrew Morgan (primo volo spaziale) ed al russo Alexander Skvortsov (terza missione spaziale). Nella seconda parte della missione, Parmitano ha ricoperto il ruolo di comandante della Stazione Spaziale Internazionale, per la prima volta assegnato ad un italiano e solo per la terza volta ad un astronauta dell'ESA in 18 anni di operazioni della stazione orbitante. Il nome della missione (\"Beyond\", in italiano \"Oltre\"), \u00e8 stato annunciato dallo stesso Parmitano il 27 settembre 2018 nel giorno del suo 42\u00ba compleanno durante un incontro organizzato dall'ESA a Frascati.\nIl 15 novembre 2019 ha condotto la prima delle quattro attivit\u00e0 extraveicolari programmate per la riparazione e modifica dell'Alpha Magnetic Spectrometer. La preparazione dell'area di lavoro sullo spettrometro \u00e8 proseguita il 22 novembre durante la seconda passeggiata spaziale, mentre con la terza, condotta con successo il 2 dicembre, si \u00e8 provveduto alla sostituzione delle pompe in avaria dello strumento con l'innesto di un nuovo impianto di refrigerazione. Il 25 gennaio 2020, durante un delicato intervento atto a riparare lo Spettrometro magnetico Alfa, ha superato il record europeo di permanenza extraveicolare (EVA) cumulativa precedentemente detenuto dal collega svedese Christer Fuglesang con 31 ore e 54 minuti.\nIl 6 febbraio 2020 \u00e8 ritornato sulla Terra regolarmente."}
{"id": "2684979", "revid": "298229", "url": "https://it.wikipedia.org/wiki?curid=2684979", "title": "Triathlon ai Giochi della XXVIII Olimpiade - Gara femminile", "text": "La gara femminile di Triathlon si \u00e8 svolta il 25 agosto al Vouliagmeni Olympic Centre. Hanno partecipato 50 atlete.\nOgni atleta ha iniziato la gara disputando 1500 metri di nuoto, seguiti da 40\u00a0km in bici e gli ultimi 10\u00a0km di corsa."}
{"id": "2684982", "revid": "767487", "url": "https://it.wikipedia.org/wiki?curid=2684982", "title": "Pace Wu", "text": ""}
{"id": "2684985", "revid": "1345932", "url": "https://it.wikipedia.org/wiki?curid=2684985", "title": "Vanguard (vettore)", "text": "Il razzo Vanguard fu usato nell'ambito del progetto Vanguard dal 1957 al 1959. Doveva mettere in orbita il primo satellite artificiale USA ma il lancio (effettuato il 6 dicembre 1957) fall\u00ec e cos\u00ec il primo satellite statunitense divenne l'Explorer 1, lanciato il 31 gennaio 1958. Con il razzo Vanguard venne invece messo in orbita il secondo satellite americano, il Vanguard 1, lanciato il 17 marzo 1958. Il razzo Vanguard venne progettato dal Naval Research Laboratory (NRL). Era un razzo a tre stadi, con una lunghezza di 23 metri e un diametro di 1,14 metri, capace di lanciare in orbita un carico di 9\u00a0kg. I primi due stadi erano alimentati da propellente liquido, il terzo da propellente solido. In particolare, il primo stadio usava ossigeno liquido e cherosene, il secondo stadio acido nitrico e dimetilidrazina asimmetrica (UDMH). Con il razzo Vanguard vennero effettuati 12 lanci, ma solo tre ebbero successo e misero in orbita i satelliti Vanguard 1, Vanguard 2 e Vanguard 3."}
{"id": "2684989", "revid": "125348244", "url": "https://it.wikipedia.org/wiki?curid=2684989", "title": "Talia al Ghul", "text": "Talia al Ghul \u00e8 un personaggio immaginario dei fumetti creato da Dennis O'Neil nel 1971 e pubblicato da DC Comics. Figlia dell'ecoterrorista Ra's al Ghul, la donna \u00e8 stata innamorata di Batman, dal quale ha avuto un figlio, Damian.\nNegli albi \u00e8 spesso chiamata Talia Head (\"testa\"), in riferimento al nome del padre, che in arabo significa \"testa del demone\". In una classifica sui migliori \"villain\" dei fumetti stilata dal sito IGN, Talia \u00e8 stata posizionata al 42\u00ba posto. A volte \u00e8 stata dipinta come antieroina e alleata di Batman.\nBiografia.\nTalia, figlia dell'ecoterrorista Ra's al Ghul, si innamora di Batman, che il padre, nonostante le differenti posizioni, designa come suo erede. Ma Batman nonostante l'attrazione per Talia la rifiuta, continuando ad ostacolare i loro piani criminali.\nQuando Ra's si allea con Bane, l'uomo confida in lui come proprio possibile erede e compagno per Talia, ma quest'ultima lo rifiuta.\nTalia fa parte della Societ\u00e0 segreta dei supercriminali e, delusa dai piani del padre, lascia la lega degli assassini per supportare Lex Luthor, sia nella LexCorp che per la sua campagna elettorale per la carica di Presidente degli Stati Uniti; dietro le quinte per\u00f2 la donna rema contro di lui, arrivando a dare in pasto alla stampa le malefatte delle sue societ\u00e0.\nQuando Talia viene rapita dalla sorella Nyssa, che voleva vendicarsi del padre, viene torturata e uccisa pi\u00f9 volte, ma riesce sempre a risorgere grazie ai pozzi di Lazzaro. Comprese le ragioni della sorella, non si oppone all'uccisione di Ra's, e arriva a rinnegare l'amore che desiderava da Batman.\nQuando l'immortale padre cerca di ritornare in vita attraverso Damian, figlio di Talia e Batman tenuto nascosto, la donna non esita ad opporvisi, riuscendo infine a salvare il giovane.\nPoteri e abilit\u00e0.\nTalia ha un quoziente d'intelligenza alto e ha studiato scienze artistiche, conseguendo una laurea specialistica in biologia, ingegneria e commercio come MBA, il che la rende una eccellente donna d'affari. Maestra della manipolazione, Talia \u00e8 in grado di controllare alcune vittime per i suoi propositi ed \u00e8 abbastanza convincente e persuasiva.\nOltre ad essere una delle donne pi\u00f9 attraenti della DC Comics, \u00e8 un atleta al culmine del condizionamento fisico. Spesso sottovalutata, Talia eccelle nel combattimento corpo a corpo, in quanto addestrata in molte arti marziali. \u00c8 anche esperta nell'uso di diverse armi bianche (specialmente la spada) e molto abile anche con le armi da fuoco.\nIn tempi recenti, come il padre, anche Talia ha acquisito poteri soprannaturali grazie al Pozzo di Lazzaro come la longevit\u00e0, l'invecchiamento rallentato e capacit\u00e0 di resuscitare.\nAltri media.\nCinema.\nAl cinema \u00e8 comparsa nella trilogia diretta da Christopher Nolan, interpretata dall'attrice francese Marion Cotillard: non \u00e8 presente nel primo capitolo, \"Batman Begins\" (2005), ma \u00e8 citata nel profilo di Ra's al Ghul nell'edizione in DVD e nell'adattamento di Dennis O'Neil. Appare invece nella conclusione della saga, \"Il cavaliere oscuro - Il ritorno\" (2012), come complice di Bane e sotto le mentite spoglie di Miranda Tate, membro del consiglio di amministrazione della Wayne Enterprises. In questa versione il personaggio diverge da quello originale per via della sua personalit\u00e0 e del suo rapporto con Bruce Wayne: se nei fumetti \u00e8 legata a Bruce/Batman da un amore profondo e da esso nasce addirittura un figlio, nel film Talia \u00e8 una spietata e vendicativa assassina al pari del padre, e la fugace relazione tra lei e Bruce \u00e8 orchestrata al solo fine di avere accesso ad un reattore costruito dalla sua azienda per distruggere Gotham, e Batman insieme alla citt\u00e0. Talia \u00e8 una dei due antagonisti principali del film, assieme con Bane, con cui ha un rapporto molto diverso: disgustata da quest'ultimo nei fumetti, nel film ne \u00e8 invece legata teneramente.\nVideogiochi.\nTalia al Ghul appare nei seguenti videogiochi:"}
{"id": "2684990", "revid": "1209126", "url": "https://it.wikipedia.org/wiki?curid=2684990", "title": "Michelle Saram", "text": "\u00c8 nota per essere \"cindiana\", ossia con padre indiano e madre cinese.\nCarriera.\nMichelle \u00e8 entrata nel mondo dello spettacolo grazie ad uno spot pubblicitario per un prodotto chiamato \"One2Free\", nel quale ha recitato insieme alla star Aaron Kwok."}
{"id": "2684991", "revid": "1305772", "url": "https://it.wikipedia.org/wiki?curid=2684991", "title": "Hard (Rihanna)", "text": "Hard \u00e8 un brano musicale interpretato da Rihanna e dal rapper statunitense Young Jeezy, accreditato come Jeezy sulla copertina del singolo. \u00c8 il secondo singolo ufficiale di Rihanna estratto dal suo quarto album, \"Rated R\". Scritto da The-Dream, \u00e8 stato prodotto da quest'ultimo insieme a Tricky Stewart. \u00c8 stato pubblicato solo negli Stati Uniti.\nDescrizione.\nIn un'intervista ad MTV News, il produttore Mikkel S. Eriksen degli Stargate ha annunciato che \"Wait Your Turn\" sarebbe stato il secondo singolo estratto da \"Rated R\"; ma in realt\u00e0 la scelta \u00e8 poi ricaduta su \"Hard\".\nIl brano si protrae per quattro minuti e dieci secondi e sperimenta una sonorit\u00e0 molto eterogenea, dotata di cori militari e note al pianoforte.\nAccoglienza.\n\"Hard\" ha ricevuto molti consensi da parte dei critici musicali. Greg Kot del \"Chicago Tribune\" ha detto che Rihanna inveisce nel brano, con \"il sostegno del pi\u00f9 che mai schietto Young Jeezy\". Alexis Petridis dal \"The Guardian\" ha affermato che \"Hard\" e \"Rude Boy\" siano il capolavoro di \"Rated R\", e ha scritto, \"entrambi i quali delineano lo stile vocale pi\u00f9 avvenente di Rihanna, un po' scontroso, freddo e monotono\".\nPromozione.\nIl 31 dicembre 2009, Rihanna ha cantato \"Hard\" per la prima volta durante un concerto di Jay-Z, tenutosi nel Pauley Pavilion. L'8 gennaio 2010 ha interpretato dal vivo la canzone nella cerimonia degli American Music Awards 2009 assieme ai brani \"Wait Your Turn\" e \"Mad House\"; per l'Europa \u00e8 stato scelto come secondo singolo \"Rude Boy\".\nVideo musicale.\nIl videoclip \u00e8 stato girato all'inizio di dicembre 2009, diretto da Melina, e in anteprima su MTV il 17 dicembre. Prima del video, Rihanna ha detto in un'intervista a MTV News, \"\u00e8 couture militare. Il tutto \u00e8 circondato dall'idea di qualcosa di militare. Abbiamo carri armati, abbiamo truppe, elicotteri, esplosioni, un sacco di vestiti carini, un sacco di proiettili. \" Il video \u00e8 caratterizzato da Rihanna e Young Jeezy, in un mix di deserto e di scene militari. Alcune delle immagini ritratte nel video vedono Rihanna nel deserto con camuffamento di guerra e la spalla che esce da essi. Kyle Anderson per MTV News, ha sostenuto \"Mi ricorda la clip classica di 2Pac's California Love\".\nNel video musicale di \"Hard\" appaiono soldati con armi militari.\nIl video inizia con Rihanna che impartisce ordini ad alcune truppe, atteggiandosi come un ufficiale militare nonostante l'abbigliamento eccentrico. Lei prosegue a piedi scalzi nel deserto con un vestito nero con spalline a spillo, circondata da mine che esplodono. Successivamente lei ed alcuni soldati si rotolano nel fango. In una scena Rihanna gioca a poker e vince. La cantante appare anche brevemente nella parte superiore di un carrarmato di rosa con un casco con le orecchie da mickey mouse. Young Jeezy viene mostrato con una pistola e la scena viene alternata con un'altra dove lui \u00e8 sopra a una cisterna. Alla fine del video Rihanna sventola una bandiera in mezzo al deserto. Lo stemma \u00e8 la \"R\" con cui la cantante si firma.\nPedro Gaston, Spin Magazine, ha detto che il video richiama Janet Jackson \"Rhythm Nation\" e Christina Aguilera \"sic fase Dirrty\". Gaston ha inoltre ritenuto che il \"vampiro Rihanna, debolmente illuminata mentre schiva le esplosioni nel deserto, \u00e8 molto allettante, fa desiderare di prendere una pausa dal campo di addestramento e soffocare nel fango. Una spinta morale, senza dubbio!\" Bill Agnello di About.com ha valutato il video negativamente, dicendo che la guerra \u00e8 banalizzata dal glamour, definendolo \"uno dei video pi\u00f9 insipidi, una mossa offensiva da parte di un artista pop importante nella storia recente, cosa che non riesco a capire ... Rihanna decide di giocare nella torretta di un carro armato colorato di rosa con un abito con le orecchie di Topolino, e la stella dello show appuntata mentre \u00e8 in biancheria intima e mostra seni nudi con nastro isolante nero sopra i capezzoli e altrove, come se considerasse un carro armato un giocattolo sessuale. \""}
{"id": "2684999", "revid": "767487", "url": "https://it.wikipedia.org/wiki?curid=2684999", "title": "Baby Come On", "text": "Baby Come On \u00e8 il secondo singolo ad esser stato pubblicato in America dalla band punk +44 il 19 febbraio 2007.\nIn seguito \u00e8 stato pubblicato un disco promozionale che pu\u00f2 essere trovato su siti web come ad esempio eBay.\nPer questo singolo non \u00e8 stato fatto alcun video, a differenza del precedente, e probabilmente \u00e8 stata questa la causa della sua scarsa trasmissione via radio e della sua mancata progressione in classifica.\nEsiste anche una versione acustica di questo brano nell'album When Your Heart Stops Beating (come traccia bonus) e nell'album \"Punk Goes Acoustic 2\"."}
{"id": "2685000", "revid": "1784492", "url": "https://it.wikipedia.org/wiki?curid=2685000", "title": "Pallone da pallanuoto", "text": "Il pallone da pallanuoto \u00e8 un pallone di forma sferica utilizzato principalmente nella pallanuoto e negli sport da essa derivata, come la canoa polo, il surf polo, la beach waterpolo e l'inner tube water polo. Il pallone durante la sua evoluzione \u00e8 variato in materiale, dimensione e colori. I palloni moderni sono caratterizzati dal tipico colore giallo e dalla ruvidit\u00e0 della superficie che permette una presa salda (\"grip\") con un'unica mano, nonostante le sue grandi dimensioni.\nAd esso \u00e8 legato l'origine del termine \"water polo\" della lingua inglese, il quale deriva dalla pronuncia inglese della parola palla in lingua balti, \"pulu\".\nStoria.\nLa pallanuoto originaria, risalente alla fine del diciannovesimo secolo, utilizzava una piccola palla di gomma, solitamente della dimensione di circa dieci centimetri. Questa fu poi sostituita da un pallone da calcio, che permetteva, grazie alla sua propriet\u00e0 di galleggiamento, di nuotare con la palla. Ma anche quest'ultimo fu cambiato a causa dell'eccessivo peso raggiunto quando il cuoio assorbiva l'acqua, e fu sostituito nel 1936 da un pallone progettato da James R. Smith, allenatore di pallanuoto e autore di diversi libri sulla meccanica della pallanuoto. Il pallone, originariamente di color rosso, aveva una camera d'aria gonfiabile e un rivestimento in tessuto di gomma. Successivamente, nel 1948, il colore pass\u00f2 da rosso a giallo, in quanto ritenuto pi\u00f9 visibile per gli spettatori. Divent\u00f2 il pallone ufficiale FINA e pallone olimpico nel 1956.\nNella prima met\u00e0 del 2005 la FINA ha permesso un cambiamento del design standard dei palloni, consentendo di inserire una striscia colorata (blu, verde, rossa, nera o gialla) tra le due tipiche fasce gialle.\nLa norma attuale prevede che il pallone da pallanuoto debba essere giallo con le fasce nere, ma la nuova formulazione consentir\u00e0 di inserire pannelli colorati. \nPer i Campionati mondiali di Roma 2009 la Mikasa produce un nuovo pallone, il Mikasa W6000W, con un design particolare ed innovativo. Oltre al classico colore giallo sono presenti delle fasce non regolari, identificate come \"design ad onde\", blu e rosa. I materiali utilizzati sono la gomma ed il nylon. Ma, pur dovendo rappresentare un'evoluzione del pallone di pallanuoto, il nuovo pallone della Mikasa viene fortemente criticato da alcuni giocatori. Tra questi Samir Bara\u0107, pallanuotista della nazionale croata, che lo paragona all'Adidas Jabulani, pallone da calcio che venne criticato per le strane traiettorie che assumeva. Il pallanuotista croato parlando del Mikasa W6000W afferma:\nCaratteristiche.\nIl pallone da pallanuoto pesa 400-450 grammi ed \u00e8 gonfiato a una pressione relativa di 90-97 kPa (13-14 psi) per gli uomini e 83-90 kPa (12-13 psi) per le donne. La circonferenza dei palloni \u00e8 di 68-71 cm per gli uomini e di 65\u201367\u00a0cm per le donne."}
{"id": "2685004", "revid": "287204", "url": "https://it.wikipedia.org/wiki?curid=2685004", "title": "Stratigrafia isotopica", "text": "La stratigrafia isotopica \u00e8 una disciplina della geochimica che si occupa dello studio delle variazioni tra i rapporti isotopici di alcuni elementi \"significativi\", che si verificano nel corso del tempo geologico.\nLegame tra isotopi stabili ed ambiente.\nIn natura, gli elementi chimici possono essere rappresentati da pi\u00f9 isotopi, ovvero atomi di uno stesso elemento, caratterizzati da un diverso numero di neutroni nel nucleo.\nQuando il rapporto protoni/neutroni non supera quel valore tale da compromettere l'equilibrio dell'atomo, generando il fenomeno di stabilizzazione noto come decadimento radioattivo, l'isotopo viene detto stabile. Ovvero, nel tempo, non tender\u00e0 ad emettere energia e particelle subnucleari per conquistare la stabilit\u00e0 energetica, dando origine, al termine del processo, al nucleo figlio (un elemento differente, caratterizzato da stabilit\u00e0 energetica).\nIn natura esistono complessivamente 270 isotopi stabili, appartenenti a svariati elementi chimici, il cui tasso di diffusione relativa (ovvero tra diversi isotopi di un medesimo elemento) risulta strettamente legato a fattori di natura climatico-ambientale e, indirettamente, biologici.\nInfatti, ad una variazione climatica corrisponde, attraverso una serie di fenomeni di natura biochimica, una variazione del rapporto isotopico tra gli isotopi stabili di un determinato elemento, poich\u00e9 tali isotopi interagiscono con la biosfera direttamente, entrando nel ciclo biologico e risultandone, quindi influenzati.\nStudiando la variazione, nel corso delle ere geologiche, dei rapporti di diffusione isotopica, si \u00e8 osservato che spesso queste risultano sincrone su scala mondiale (limitatamente al Pleistocene).\nCi\u00f2 ha permesso di comprendere come, su scala mondiale, fattori climatico-ambientali e biologici, si siano verificati contemporaneamente, provocando una sensibile variazione della diffusione relativa di alcuni isotopi.\nOvviamente per\u00f2, la sola stratigrafia isotopica, non ha valore assoluto, poich\u00e9 spesso semplicemente riferibile a variazioni climatiche o ambientali su scala regionale. \nTuttavia tale tecnica, affiancata a studi biostratigrafici, radiometrici o paleomagnetici, permette di ottenere informazioni dettagliate anche su scala globale.\nTra gli elementi pi\u00f9 significativi per lo studio stratigrafico, troviamo il carbonio e l'ossigeno, che sono elementi strettamente legati ai processi biochimici (animali e vegetali) caratteristici della biosfera.\nImportanza stratigrafica del Carbonio.\nIl carbonio costituisce l'elemento alla base della chimica organica, quindi presente in tutte le molecole dei composti organici, e possiede tre isotopi: 12C, 13C, 14C.\nIl 12C costituisce l'isotopo rappresentativo dell'elemento, poich\u00e9 \u00e8 il pi\u00f9 diffuso in natura (98,89%), ed \u00e8 stabile. \nIl 13C, anch'esso stabile, costituisce all'incirca l'1,1% del carbonio totale, mentre il 14C \u00e8 l'unico isotpo instabile, quindi radioattivo, dei tre. \u00c8 anche quello meno diffuso, poich\u00e9 il suo tasso di diffusione naturale \u00e8 pari a circa un nuclide di 14C ogni 400 miliardi di atomi di carbonio stabile (quindi, sia 12C che 13C).\nIl 12C rappresenta l'elemento alla base del fenomeno della fotosintesi, ovvero il processo biochimico che permette alle piante verdi, fissatori primari, di produrre energia immettendo nell'ambiente, come sottoprodotto della reazione, molecole di ossigeno.\nL'isotopo 12C, il pi\u00f9 leggero e diffuso, viene dunque assorbito dai fissatori primari, originando il cosiddetto frazionamento fotosintetico: questo fenomeno comporta un impoverimento nell'atmosfera di carbonio-12, con conseguente aumento del tasso di 13C.\nIl 12C assorbito dai fissatori primari, alla loro morte, verr\u00e0 liberato all'interno dei sedimenti o dei suoli, attraverso i quali si verificher\u00e0 il ritorno in circolazione dell'isotopo.\nStudiando la concentrazione relativa di 13C/12C, in relazione all'attivit\u00e0 fotosintetica dei fissatori primari, risulter\u00e0 possibile ricostruire con ottima approssimazione l'andamento biologico.\nUn aumento relativo del 12C ai danni del 13C (escursione negativa del rapporto) indica un periodo di bassa attivit\u00e0 fotosintetica, conseguente ad una crisi biologica, spesso legata ad un abbassamento della temperatura (su scala globale o regionale). Se il clima \u00e8 freddo, diminuisce l'attivit\u00e0 fotosintetica dei fissatori primari, comportando un aumento relativo di 12C, che non viene pi\u00f9 assorbito in quantit\u00e0 considerevoli.\nViceversa, se il 13C aumenta in relazione al 12C, significa che ci si trova di fronte ad un periodo di proliferazione biologica, indicato dalla considerevole attivit\u00e0 fotosintetica vegetale.\nNei periodi corrispondenti a consistenti estinzioni di massa come nel passaggio Permiano-Triassico o Cretaceo-Paleogene, sono state riscontrate oscillazioni negative del rapporto isotopico 13C/12C, indice appunto di una scarsa attivit\u00e0 fotosintetica.\nL'importanza degli isotopi dell'Ossigeno nello studio delle variazioni climatiche.\nAnche l'ossigeno costituisce un elemento fondamentale nella stratigrafia isotopica. Indispensabile alla vita, sia animale che vegetale, permette di trarre importantissime indicazioni circa l'andamento climatico su scala sia regionale che globale.\nCome il carbonio, anche l'ossigeno \u00e8 presente in natura sotto una triplice forma isotopica: vi sono infatti l'16O (99,762%), l'17O (0,038%) e l'18O (0,2%). \nSono tutti isotopi stabili.\nLo studio del rapporto tra gli isotopi 18O ed 16O, che \u00e8 presente nel CaCO3 dei gusci di alcuni organismi marini come, ad esempio, i foraminiferi, rappresenta uno strumento assai efficace per studiare l'andamento della temperatura delle acque oceaniche. Il rapporto tra 18O ed 16O dipende strettamente dalla temperatura delle acque oceaniche.\nL'16O \u00e8 pi\u00f9 leggero rispetto all'isotopo 18 del medesimo elemento. Pertanto le molecole di acqua costituite da idrogeno ed 16O, evaporeranno pi\u00f9 facilmente rispetto a quelle in cui \u00e8 contenuto l'18O.\nIn questo modo, l'acqua contenente l'isotopo 16O tender\u00e0 ad essere intrappolata nelle calotte polari, aumentando cos\u00ec la diffusione relativa dell'18O nelle acque oceaniche.\nNei periodi caldi, il bilancio idrologico \u00e8 tale da mantenere invariato il rapporto 18O/16O.\nAl contrario, nei periodi freddi il congelamento dell'acqua contenente 16O provoca un impoverimento di tale isotopo delle acque oceaniche, ed un relativo incremento dell'18O.\nOrganismi come i foraminiferi si servono dell'ossigeno presente nelle acque oceaniche per produrre il carbonato di calcio (CaCO3), indispensabile alla formazione del guscio. In questo modo, verificando il rapporto isotopico 18O/16O presente nei gusci degli organismi marini, sar\u00e0 possibile ottenere utili informazioni circa l'andamento climatico e la temperatura delle acque oceaniche.\nUn aumento del tasso di 18O indica una diminuzione della temperatura, con conseguente passaggio allo stato solido delle molecole di acqua contenenti 16O.\nQuando \u00e8 invece il tasso di 16O a subire un aumento relativo, ci si trover\u00e0 di fronte ad un chiaro indizio dell'aumento della temperatura media delle acque oceaniche, dovuta ad una minore produzione di ghiaccio.\nAttualmente lo standard di riferimento, in relazione all'attuale andamento climatico su scala planetaria, \u00e8 lo SMOW (acronimo di Standard Mean Ocean Water), cui si affianca il PDB, ovvero il rapporto isotopico misurato nella \"Belemnitella americana\", in particolare in un esemplare rinvenuto in Carolina del Nord, nella \"Pee Dee Formation\" del Cretacico.\nBisogna considerare che, mentre nei periodi glaciali, le oscillazioni del rapporto isotopico 18O/16O hanno rilevanza planetaria, in quanto dovute al cambiamento di volume delle masse glaciali, nei periodi che intercorrono tra una glaciazione ed un'altra, rivestono un significato esclusivamente regionale, poich\u00e9 influenzate da fattori che non agiscono su scala globale.\nValore attuale dello S.M.O.W..\nLo standard S.M.O.W. fu definito a Vienna nel 1968 dall'Agenzia internazionale per l'energia atomica (per questo definito anche \"V.S.M.O.W.\"), come il rapporto tra la concentrazione molare dell'isotopo pi\u00f9 raro rispetto all'isotopo di maggior diffusione, e viene espressa in parti per milione. Attualmente, lo standard S.M.O.W. viene definito ricorrendo, oltre al rapporto 18O/16O, anche al rapporto tra gli isotopi dell'idrogeno, ed \u00e8 definito come segue:\nLimiti nell'applicazione della stratigrafia isotopica dell'ossigeno.\nSebbene sia considerata molto utile per la ricostruzione paleoclimatica, in realt\u00e0 la stratificazione isotopica dell'ossigeno presenta una serie di limiti:"}
{"id": "2685005", "revid": "1873126", "url": "https://it.wikipedia.org/wiki?curid=2685005", "title": "Standing ovation (singolo)", "text": "Standing ovation \u00e8 una canzone di Vasco Rossi, presente nell'album \"Stupido hotel\" del 2002. \u00c8 il quarto singolo pubblicato dall'album \"Stupido hotel\"."}
{"id": "2685007", "revid": "110157", "url": "https://it.wikipedia.org/wiki?curid=2685007", "title": "Museo di arte contemporanea (Fonte Nuova)", "text": "Il Museo di arte contemporanea era sito in Via 4 novembre 5 a Tor Lupara, frazione del comune di Fonte Nuova, in provincia di Roma.\nOriginariamente (2003) era suddivisa in due sedi, una in Via IV Novembre 5, l'altra, era sita in Via Machiavelli 20.\n\"Lo scopo del museo \u00e8 acquisire, conservare, ricercare ed esporre opere di artisti emergenti.\" Il museo disponeva anche di una biblioteca che raccoglie 2000 volumi.\nNella sua unica sala espositiva venivano allestite mostre ed esposizioni temporanee a tema unico o di un singolo artista.\nIl Museo d'Arte Contemporanea dal gennaio 2012 ottiene una collezione di opere di arte moderna unica al mondo di Pablo Picasso, Georges Braque, Marc Chagall, Juan Mir\u00f2, Amedeo Modigliani, Giorgio De Chirico e altri artisti moderni di fama universale. Tuttavia nel 2013 chiude per mancanza di fondi pubblici."}
{"id": "2685009", "revid": "767487", "url": "https://it.wikipedia.org/wiki?curid=2685009", "title": "Traviata '53", "text": "Traviata '53 \u00e8 un film del 1953 diretto da Vittorio Cottafavi.\nTrama.\nRita, una donna dell'alta societ\u00e0, si innamora di Carlo Rivelli, un ingegnere biellese appena arrivato a Milano. Il loro amore, per\u00f2, \u00e8 osteggiato dal Commendator Cesati, che in passato aveva avuto una relazione con Rita. Questi ricatta la donna, minacciando di indurre le banche a bloccare i crediti a Carlo nel caso in cui ella continui a frequentarlo. Rita cede al ricatto e lascia andare Carlo, che non sospetta il sacrificio della sua amante, ritorna a Biella e sposa una ex fidanzata che aveva ripreso a frequentare. Dopo qualche anno, Carlo riceve un telegramma in cui viene invitato a recarsi d'urgenza presso un sanatorio, al capezzale di Rita gravemente ammalata. Quando arriva in ospedale, Rita \u00e8 morta: dopo aver rinunciato alla sua relazione con Carlo, aveva abbandonato anche il Commendatore, rimanendo nella pi\u00f9 squallida miseria fino ad ammalarsi.\nProduzione.\nAscrivibile al filone dei melodrammi sentimentali, comunemente detto \"strappalacrime\" (in seguito ribattezzato dalla critica con il termine \"neorealismo d'appendice\"), molto in voga in quegli anni tra il pubblico italiano, il film si svolge a Milano e riprende la trama de \"La signora delle camelie\" di Alexandre Dumas figlio e, di riflesso, quella della derivata opera lirica \"La traviata\" di Giuseppe Verdi.\nDistribuzione.\nIl film venne distribuito nel circuito cinematografico italiano il 7 ottobre del 1953.\nVenne in seguito distribuito anche in Francia (15 novembre 1953), Germania Ovest (4 gennaio 1954), Portogallo (31 marzo 1955) e Finlandia (27 maggio 1955)."}
{"id": "2685010", "revid": "38120", "url": "https://it.wikipedia.org/wiki?curid=2685010", "title": "Talia Al Ghul", "text": ""}
{"id": "2685012", "revid": "123483458", "url": "https://it.wikipedia.org/wiki?curid=2685012", "title": "Short Dick Man", "text": "Short Dick Man (in italiano: uomo dal pene piccolo) \u00e8 una canzone del gruppo musicale 20 Fingers registrata insieme alla cantante statunitense Gilette nel 1994 e pubblicata il 31 agosto dello stesso anno come primo singolo estratto dall'album di debutto del gruppo, l'eponimo \"20 Fingers\".\nIl singolo.\nIl singolo, pubblicato dall'etichetta ZYX, ha riscosso molto successo in tutto il mondo, raggiungendo alte posizioni nelle classifiche dei paesi nei quali \u00e8 stato pubblicato; \u00e8 stato un brano molto ballato anche nelle discoteche, sia nella sua versione originale che nei suoi remix.\nIl successo \u00e8 stato tuttavia accompagnato da alcune critiche mosse per il contenuto esplicito del brano, evincibile fin dal titolo; per questo motivo, ne fu incisa anche una versione censurata intitolata \"Short Short Man\". In Italia la canzone attir\u00f2 l'attenzione della stampa poich\u00e9 veniva usata all'interno del programma pomeridiano di Italia 1 \"Non \u00e8 la Rai\", durante il quale un gruppo composto da circa cento ragazze adolescenti ballava sulle note di questa canzone, causando forti contestazioni.\nLa canzone \u00e8 stata ripresa nel 2007 dal produttore di musica house Laurent Wolf che ne ha realizzato una cover insieme a Marilyn David.\nClassifiche.\n1 \"Short, Short Man\""}
{"id": "2685016", "revid": "729019", "url": "https://it.wikipedia.org/wiki?curid=2685016", "title": "Cherubismo", "text": "Il cherubismo (anche cherubinismo o malattia di Jones) \u00e8 una malattia fibro-ossea (displasia) benigna dell'infanzia, che colpisce la met\u00e0 inferiore del volto, le ossa mascellari e in particolare la mandibola, deformando il viso.\nEziologia.\nEredit\u00e0 autosomica dominante. Si manifesta prima dei 10 anni di et\u00e0.\nTrattamento.\nLa terapia chirurgica ottiene buoni effetti perch\u00e9 la patologia manifesta natura benigna e autolimitante.\nCuriosit\u00e0.\nL'attore Robert Z'Dar era affetto da questa patologia."}
{"id": "2685017", "revid": "28314585", "url": "https://it.wikipedia.org/wiki?curid=2685017", "title": "Repubblica Autonoma della Cecenia", "text": ""}
{"id": "2685021", "revid": "28314782", "url": "https://it.wikipedia.org/wiki?curid=2685021", "title": "Vedenskij", "text": ""}
{"id": "2685022", "revid": "159341", "url": "https://it.wikipedia.org/wiki?curid=2685022", "title": "Cultura Star\u010devo-K\u00f6r\u00f6s-Cri\u015f", "text": ""}
{"id": "2685026", "revid": "110157", "url": "https://it.wikipedia.org/wiki?curid=2685026", "title": "Vedenskij rajon", "text": "Il Vedenskij rajon () \u00e8 un municipal'nyj rajon della Repubblica Autonoma della Cecenia, in Russia; il capoluogo \u00e8 Vedeno. Istituito nel 1923, ricopre una superficie di 956 chilometri quadrati e nel 2010 ospitava una popolazione di circa 40.000 abitanti."}
{"id": "2685027", "revid": "465169", "url": "https://it.wikipedia.org/wiki?curid=2685027", "title": "Trebigne", "text": "Trebigne (in serbo Trebinje, \u0422\u0440\u0435\u0431\u0438\u045a\u0435) \u00e8 un comune della Repubblica Serba di Bosnia ed Erzegovina situato al confine con la Croazia non lontano da Ragusa con 31.433 abitanti al censimento 2013.\nGeografia fisica.\nTrebigne sorge nell'estremo sud-est della Bosnia-Erzegovina, a circa 30 km dalla citt\u00e0 croata di Ragusa. \u00c8 situata all'interno di una regione carsica ed \u00e8 attraversata dal fiume Trebi\u0161njica.\nStoria.\nFu conquistata dagli Ottomani assieme a tutto il resto dell'Erzegovina nel 1482.\nNel corso della guerra di Bosnia fu stabilmente nelle mani delle truppe federali jugoslave che impiegarono la citt\u00e0 come basi per le operazioni militari contro il porto croato di Ragusa. Nel 1992 fu proclamata capitale della Regione autonoma serba dell'Erzegovina.\nGeografia antropica.\nLocalit\u00e0.\nIl territorio comunale comprende, oltre al capoluogo, i 177 centri abitati di Aran\u0111elovo, Arbana\u0161ka, Arslanagi\u0107a Most, Begovi\u0107 Kula, Bihovo, Bijela\u010d, Bijograd, Bioci, Bodiroge, Bogojevi\u0107 Selo, Borilovi\u0107i, Brani Do, Brova, Budo\u0161i, Bugovina, Cerovac, Cicina, Cicrina, \u010cvari\u0107i, \u0110edi\u0107i, Desin Selo, Dikli\u0107i, Do, Dobromani, Dodanovi\u0107i, Dolovi, Doma\u0161evo, Donja Ko\u010dela, Donje \u010ci\u010devo, Donje Gran\u010darevo, Donje Vrbno, Donji Orovac, Dra\u010devo, Dra\u017ein Do, Drijenjani, Dubljani, Dubo\u010dani, Du\u017ei, Glavini\u0107i, Goj\u0161ina, Gola Glavica, Gomiljani, Gornja Ko\u010dela, Gornje \u010ci\u010devo, Gornje Gran\u010darevo, Gornje Vrbno, Gornji Orovac, Grab, Grbe\u0161i, Grbi\u0107i, Grkavci, Grmljani, Hum, Janja\u010d, Jasen, Jasenica Lug, Jazina, Ju\u0161i\u0107i, Klikovi\u0107i, Klobuk, Konjsko, Korlati, Kotezi, Kova\u010dina, Kraj, Krajkovi\u0107i, Kremeni Do, Krnjevi\u0107i, Ku\u010di\u0107i, Kunja Glavica, Lapja, Lastva, Lokvice, Loma\u010di, Lug, Lu\u0161nica, Ljekova, Ljubovo, Mari\u0107 Me\u0111ine, Mesari, Mioni\u0107i, Mor\u010de, Mosko, Mrkonji\u0107i, Mrnji\u0107i, Necvije\u0107e, Nikontovi\u0107i, Ograde, Orah, Ora\u0161je Povr\u0161, Ora\u0161je Zubci, Parojska Njiva, Petrovi\u0107i, Pijavice, Podstra\u0161ivica, Pod\u0161tirovnik, Podvori, Poljice \u010ci\u010devo, Poljice Popovo, Prhinje, Pridvorci, Rapti Zupci, Rasovac, Sedlari, Sko\u010digrm, Staro Slano, Struji\u0107i, \u0160arani, \u0160\u0107enica Ljubomir, Tale\u017ea, Todori\u0107i, Trebijovi, Tuli, Tulje, Turani, Turica, Turmenti, Tvrdo\u0161, Ubla, Ugarci, Uk\u0161i\u0107i, Uvje\u0107a, Veli\u010dani, Velja Gora, Vladu\u0161i\u0107i, Vlasa\u010de, Vla\u0161ka, Volujac, Vrpolje Ljubomir, Vrpolje Zagora, Vu\u010dija, Zagora, Zgonjevo, \u017dakovo, \u017ddrijelovi\u0107i, \u017deljevo e \u017dupa, e parte dei centri abitati di Baonine, Ora\u0161je Popovo e Rapti Bobani.\nSociet\u00e0.\nEtnie e minoranze straniere.\nSecondo il censimento tenuto in Bosnia ed Erzegovina nel 1991, la composizione etnica della popolazione era la seguente:\nIntero comune:\nCitt\u00e0:\nSport.\nCalcio.\nLa squadra principale della citt\u00e0 \u00e8 il Fudbalski Klub Leotar."}
{"id": "2685028", "revid": "112022885", "url": "https://it.wikipedia.org/wiki?curid=2685028", "title": "Riserva naturale Bus della Genziana", "text": "La riserva naturale Bus della Genziana \u00e8 un'area naturale protetta speleologica della regione Veneto nella provincia di Treviso; \u00e8 stata istituita nel 1987.\nSi estende a profondit\u00e0 582 m circa ed ha uno sviluppo di 6\u00a0km circa."}
{"id": "2685030", "revid": "1305772", "url": "https://it.wikipedia.org/wiki?curid=2685030", "title": "La traviata (disambigua)", "text": ""}
{"id": "2685034", "revid": "196390", "url": "https://it.wikipedia.org/wiki?curid=2685034", "title": "Forze speciali russe", "text": ""}
{"id": "2685035", "revid": "643494", "url": "https://it.wikipedia.org/wiki?curid=2685035", "title": "Mike Hill (montatore)", "text": "Vincitore dell'Oscar per il miglior montaggio nel 1996 per \"Apollo 13\", \u00e8 uno dei pi\u00f9 fedeli collaboratori del regista Ron Howard, con cui collabora fin dal 1982 (\"Night Shift - Turno di notte\") assieme all'altro montatore Daniel P. Hanley, co-vincitore dell'Oscar.\nHill ed Hanley sono stati candidati all'Oscar anche nel 2002 (\"A Beautiful Mind\"), 2006 (\"Cinderella Man\") e 2009 (\"Frost/Nixon - Il duello\"): per quest'ultimo film, entrambi hanno vinto anche il Las Vegas Film Critics Society Award per il miglior montaggio nel 2008."}
{"id": "2685037", "revid": "51323", "url": "https://it.wikipedia.org/wiki?curid=2685037", "title": "Paral\u00b7lel", "text": "Con Paral\u00b7lel si pu\u00f2 indicare:"}
{"id": "2685044", "revid": "767487", "url": "https://it.wikipedia.org/wiki?curid=2685044", "title": "Convalida (diritto amministrativo)", "text": "La convalida \u00e8 un atto amministrativo di 2\u00ba grado tramite il quale il soggetto al quale spetta l'azione di annullamento sana un precedente atto invalido da vizi che ne determinano l'annullabilit\u00e0.\nCaratteri.\nPerch\u00e9 l'atto possa essere convalidato occorre che l'atto invalido non sia gi\u00e0 stato annullato e che il soggetto sia comunque nella posizione per provvedere sulla materia su cui l'atto dispiega i suoi effetti.\nSecondo la dottrina e la giurisprudenza l'atto di convalida deve:\nInoltre a seguito delle modifiche della legge 241/1990 apportate dalla legge 15/2005, l'art 21-nonies al secondo comma prevede la possibilit\u00e0 di convalida di un provvedimento annullabile sussistendo i requisiti di:"}
{"id": "2685045", "revid": "96758", "url": "https://it.wikipedia.org/wiki?curid=2685045", "title": "Major League Soccer 1998", "text": "La Major League Soccer 1998 \u00e8 stata la terza edizione del campionato di calcio statunitense.\nIl regolamento prevedeva che in caso di pareggio al termine dei novanta minuti regolamentari la partita venisse decisa agli shootout.\nHanno partecipato per la prima volta al campionato i Chicago Fire ed i Miami Fusion."}
{"id": "2685046", "revid": "179980", "url": "https://it.wikipedia.org/wiki?curid=2685046", "title": "San Jos\u00e9 Clash", "text": ""}
{"id": "2685048", "revid": "339392", "url": "https://it.wikipedia.org/wiki?curid=2685048", "title": "Ambrogio di Milano", "text": ""}
{"id": "2685049", "revid": "119102307", "url": "https://it.wikipedia.org/wiki?curid=2685049", "title": "Armand-Pierre Caussin de Perceval", "text": "Nel 1814 si rec\u00f2 a Costantinopoli in veste di allievo dragomanno, poi viaggi\u00f2 in Turchia e in Libano, dove pass\u00f2 un anno tra i maroniti prima di diventare interprete ad Aleppo. Di ritorno a Parigi, fu nominato professore di arabo moderno all'Institut National des Langues et Civilisations Orientales, nel 1820, poi professore di arabo nel Coll\u00e8ge de France, nel 1833. Fu eletto all'Acad\u00e9mie des inscriptions et belles-lettres nel 1849.\nLa sua principale opera, intitolata \"Essai sur l'histoire des Arabes avant l'islamisme\", s'ispira in gran parte al \"Kit\u0101b al-Agh\u0101n\u012b (Libro dei canti)\" d'Abu al-Faraj al-Isfahani, vera miniera d'informazioni sulla vita e i costumi degli Arabi nel periodo della J\u0101hiliyya ma fu pubblicata solo 40 anni pi\u00f9 tardi, in Egitto.\nSuo padre, Jean Jacques Antoine Caussin de Perceval (1759\u20131835), era stato professore di arabo al Coll\u00e8ge de France prima di lui.\nIl 5 dicembre 1839 divenne socio dell'Accademia delle scienze di Torino."}
{"id": "2685050", "revid": "124171229", "url": "https://it.wikipedia.org/wiki?curid=2685050", "title": "Lettera Internazionale", "text": "Lettera Internazionale \u00e8 una rivista italiana intedisciplinare fondata a Roma nel 1984 da Antonin Jaroslav Liehm e Federico Coen e dedicata a temi di attualit\u00e0 nel dibattito culturale contemporaneo.\nVengono trattati e approfonditi argomenti di letteratura, storia, filosofia, musica, arti figurative, scienze, politica, economia, identit\u00e0 religiosa ed etnica e molti altri. La maggior parte dei testi pubblicati sono tradotti in quanto inediti in lingua italiana. Dal 2009 la pubblicazione \u00e8 diretta da Biancamaria Bruno.\n\"Lettera Internazionale\" \u00e8 considerata un mook in quanto ha il formato della rivista, ma i contenuti di un libro.\nStoria editoriale.\nNell'estate del 1984 ha preso vita il progetto di un gruppo di riviste culturali autonome, pubblicate in diversi paesi europei nelle rispettive lingue e unite nell'obiettivo di favorire il dialogo tra le diverse culture del mondo attraverso la diffusione di una letteratura e di una saggistica di alto livello. Animatore del progetto \u00e8 stato Antonin Liehm, intellettuale e critico cinematografico cecoslovacco, protagonista della Primavera di Praga nel 1968 e poi esule negli Stati Uniti e a Parigi, dove ha insegnato alla Sorbona. \u00c8 quindi tornato a Praga dove \u00e8 scomparso nel dicembre 2020.\nIl progetto di \"Lettera Internazionale\", nato in un'Europa ancora divisa dalla cortina di ferro, si poneva l'obiettivo di combattere \u00abil provincialismo delle grandi culture europee\u00bb, cio\u00e8 la tendenza delle varie culture nazionali a chiudersi nei rispettivi confini, perdendo di vista tradizioni e valori comuni e di contribuire alla formazione di un'autentica cultura europea.\nCiascun numero della rivista \u00e8 composto da tre o quattro dossier e una rubrica fissa dedicata alle recensioni di libri ed eventi. L'immagine di copertina e le illustrazioni interne propongono le opere e il lavoro di artisti contemporanei sia italiani che stranieri. \nAltre edizioni europee della testata.\nLa natura multinazionale del progetto ha portato alla nascita di diverse edizioni nazionali della stessa testata autonome ma coordinate tra loro.\nIl progetto ha preso vita nell'estate del 1984, con l'uscita contemporanea del primo numero dell'edizione francese \u2013 diretta da Antonin Liehm insieme a Paul Noirot, gi\u00e0 direttore del mensile \"Politique aujourd'hui\" \u2013 e del primo numero dell'edizione italiana \u2013 diretta dallo stesso Liehm insieme a Federico Coen, gi\u00e0 direttore del mensile socialista \"Mondoperaio\".\nNella primavera del 1986 \u00e8 uscita l'edizione spagnola \u2013 direttori Antonin Liehm e Salvador Clotas. Nel maggio del 1988 \u00e8 stata pubblicata l'edizione tedesca \u2013 direttori Antonin Liehm e Frank Berberich. Dopo il 1989, in seguito alla caduta del Muro di Berlino, sono state pubblicate le seguenti edizioni:\nNel corso degli anni \u00e8 cessata la pubblicazione di alcune edizioni nonostante la vitalit\u00e0 e l'attualit\u00e0 del progetto; nel 2010 le edizioni ancora attive sono quelle italiana, tedesca, spagnola, rumena, ungherese e danese (quest'ultima ha acquisito periodicit\u00e0 annuale).\nTutte le edizioni della rivista sono di natura interdisciplinare, ma ognuna conserva una propria autonomia che deriva dalla natura del pubblico a cui si rivolge nei vari paesi europei, nonch\u00e9 dalla formazione e dalla vocazione dei direttori. La periodicit\u00e0 trimestrale, pur non consentendo di inseguire gli argomenti di stretta attualit\u00e0, consente comunque di trattare i grandi temi del dibattito contemporaneo internazionale, facendo della rivista un valido strumento di riflessione, di approfondimento e di ricerca storica.\nAutori.\nNel corso degli anni \"Lettera internazionale\" ha pubblicato i testi di numerosi autori italiani e stranieri.\nFra gli italiani: Daniele Archibugi, Renato Barilli, Norberto Bobbio, Massimo Cacciari, Italo Calvino, Andrea Camilleri, Luciano Canfora, Vincenzo Consolo, Massimo Don\u00e0, Umberto Eco, Roberto Esposito, Franco Ferrarotti, Carlo Galli, Luciano Gallino, Giulio Giorello, Claudio Magris, Luigi Malerba, Giacomo Marramao, Walter Pedull\u00e0, Giorgio Ruffolo, Massimo L. Salvadori, Leonardo Sciascia, Antonio Tabucchi, Gianni Vattimo, Salvatore Veca, Bruno Zevi.\nFra gli stranieri: \u00c9tienne Balibar, Josif Brodskij, Anthony Burgess, Albert Camus, Cornelius Castoriadis, Noam Chomsky, Ralf Dahrendorf, Guy Debord, Jacques Derrida, Hans Magnus Enzensberger, Paul K. Feyerabend, Alain Finkielkraut, Michel Foucault, Max Frisch, Sigmund Freud, Fran\u00e7ois Furet, John Galbraith, Michail Gorba\u010d\u00ebv, Nadine Gordimer, Juan Goytisolo, G\u00fcnter Grass, J\u00fcrgen Habermas, V\u00e1clav Havel, \u00c1gnes Heller, Ryszard Kapu\u015bci\u0144ski, Milan Kundera, Emmanuel L\u00e9vinas, Niklas Luhmann, Czes\u0142aw Mi\u0142osz, Edgar Morin, P\u00e9ter N\u00e1das, Michel Onfray, George Orwell, Amos Oz, Octavio Paz, Ilya Prigogine, Paul Ric\u0153ur, Richard Rorty, Jos\u00e9 Saramago, John Searle, Peter Sloterdijk, Aleksandr Sol\u017eenicyn, Susan Sontag, Jean Starobinski, George Steiner, Cvetan Todorov, Mario Vargas Llosa, Vercors, Jean-Pierre Vernant, Pierre Vidal-Naquet, Slavoj \u017di\u017eek.\nRiconoscimenti.\nNel 1996 il Ministero per i Beni e le Attivit\u00e0 Culturali ha riconosciuto al periodico il titolo di \"Rivista di elevato valore culturale\". Nel 1997, lo stesso Ministero le ha conferito lo speciale Premio Nazionale per la Traduzione come riconoscimento per l'attivit\u00e0 svolta allo scopo di creare uno strumento permanente di dialogo e di confronto culturale al di sopra delle barriere geografiche, linguistiche e politiche.\nPresenze e partecipazioni.\nL'edizione italiana di \"Lettera Internazionale\" \u00e8 presente in numerose biblioteche italiane ed estere, negli Istituti di Cultura Italiana all'estero e nella Gallery of Literary &amp; Cultural Journals della Alte Schmiede di Vienna. Ogni anno la rivista \u00e8 ospite del Salon de la Revue di Parigi, partecipa alla Fiera Internazionale del Libro di Torino e alla Fiera della Piccola e Media Editoria di Roma.\n\"Lettera Internazionale\" \u00e8 partner di Eurozine ed \u00e8 socio del CRIC \u2013 Coordinamento delle Riviste Italiane di Cultura."}
{"id": "2685055", "revid": "648716", "url": "https://it.wikipedia.org/wiki?curid=2685055", "title": "Diamant (lanciatore)", "text": "Il razzo Diamant fu il primo razzo vettore di costruzione francese e il primo lanciatore di satelliti artificiali costruito al di fuori di Unione Sovietica e Stati Uniti.\nIl Diamant deriv\u00f2 dal programma militare \"Pietre Preziose\", con cui erano stati sviluppati diversi tipi di razzi (\"Agathe\", \"Topaze\", \"\u00c9meraude\", \"Rubis\" e \"Saphir\") che tra il 1961 e il 1965 erano serviti a collaudare i motori, i propellenti e i sistemi di volo che sarebbero stati impiegati sul primo lanciatore nazionale. Il Diamant fu costruito in tre successive versioni denominate A, B e BP4. Tutte avevano tre stadi e la capacit\u00e0 di porre un carico di 160 kg in orbita bassa terrestre a 200 km di altezza.\nCon il suo primo lancio, nel 1965, pose in orbita con successo il primo satellite francese, Ast\u00e9rix.\nDiamant A.\nFu la prima versione del razzo Diamant. Rest\u00f2 in servizio dal 1965 al 1967 e tutti i lanci vennero effettuati dalla base di Hammaguir in Algeria. Il Diamant A era composto da tre stadi; aveva una lunghezza di 18,95 metri, un diametro di 1,34 metri e pesava 18,4 tonnellate. Il primo usavano un bipropellente liquido, con dimetildrazina asimmetrica come combustibile e tetraossido di diazoto come comburente, mentre il secondo e il terzo stadio erano alimentati da propellente solido.\nSu quattro lanci effettuati con il Diamant A tre ebbero successo e riguardarono i satelliti \"Ast\u00e9rix\", \"Diapason\" e \"Diademe\".\nDiamant B.\nFu una versione migliorata del Diamant A e aveva un primo stadio pi\u00f9 potente. Rest\u00f2 in servizio dal 1970 al 1972 e i lanci vennero effettuati dalla base di Kourou nella Guyana francese. Venne usato per effettuare cinque lanci, di cui tre ebbero successo. Il Diamant B era composto da tre stadi, aveva una lunghezza complessiva di 3,50 metri, un diametro di 1,50 metri e un peso di circa 27 tonnellate.\nDiamant BP4.\nQuesta versione aveva un secondo stadio nuovo e usava il primo e terzo stadio della versione precedente. Il Diamant BP4 aveva una lunghezza complessiva di 21,60 metri, un diametro di 1,40 metri e pesava complessivamente 26,3 tonnellate. Con questa versione vennero effettuati tre lanci nel 1975 che ebbero successo pieno e riguardarono i satelliti \"Starlette\", \"Castor e Pollux\" e \"Aura\"."}
{"id": "2685056", "revid": "643494", "url": "https://it.wikipedia.org/wiki?curid=2685056", "title": "Daniel P. Hanley", "text": "Vincitore dell'Oscar per il miglior montaggio nel 1996 per \"Apollo 13\", collabora con il regista Ron Howard fin dal 1982 (\"Night Shift - Turno di notte\", seconda regia di Howard) assieme a Mike Hill.\nHanley ed Hill lavorano in coppia da quasi 30 anni: sono stati candidati all'Oscar anche nel 2002 (\"A Beautiful Mind\"), 2006 (\"Cinderella Man\") e 2009 (\"Frost/Nixon - Il duello\"): per quest'ultimo film, entrambi hanno vinto anche il Las Vegas Film Critics Society Award per il miglior montaggio nel 2008.\nViene spesso accreditato come Dan Hanley."}
{"id": "2685059", "revid": "116381771", "url": "https://it.wikipedia.org/wiki?curid=2685059", "title": "Fantasma per amore (film 1996)", "text": "Fantasma per amore (\"The Canterville Ghost\") \u00e8 un adattamento televisivo del racconto \"Il fantasma di Canterville\" di Oscar Wilde, trasmesso nel 1996.\nTrama.\nIl fisico americano Hiram Otis si reca in Inghilterra, a Canterville Hall, per una sua ricerca, con la moglie, la figlia Virginia e due ragazzi pi\u00f9 giovani, Adam e Washington.\nIl castello di Canterville \u00e8 infestato dal fantasma di sir Simon: il fantasma vaga la notte per spaventare e scacciare gli abitanti del castello, a causa di un incantesimo di una strega, che volle punirlo di essere stato la causa della morte della sua moglie Eleonore, con la sua folle gelosia.\nLa famiglia Otis, visitando il grande castello nella biblioteca trova una macchia che la leggenda diceva essere il sangue di lady Eleonora. La signora Otis con uno smacchiatore americano fa scomparire la macchia, ma questa misteriosamente ricompare, anche se la porta della biblioteca rimane chiusa. La nuova macchia per\u00f2 \u00e8 colorata con colori ad olio. Visto che Virginia dipinge, viene accusata dal padre di aver dipinto la macchia sul pavimento.\nI ragazzi, non troppo spaventati dal fantasma, ne costruiscono uno finto che addirittura spaventa quello vero: Sir Simon adirato per la burla fa cadere a terra con grande fracasso il fantoccio del fantasma, lo scompiglio che segue accorrono tutti gli ospiti, che anche questa volta credono sia opera di Virgina, e padre decide come punizione di rispedirla in America. Virgina per\u00f2 nel frattempo aveva stretto una tenera amicizia con il giovane vicino Francis e desiderava restare a Canterville. \nPer questo, dopo aver scoperto il luogo dove era confinato il fantasma, e aver fatto amicizia con lui, chiede aiuto per vincere l'incredulit\u00e0 del padre.\nI due organizzano una recita in cui il fantasma compare nel ruolo del fantasma del padre di Amleto, in modo tale da convincere il padre dell'esistenza dei fantasmi, ma a met\u00e0 della recita il fantasma vinto dall'emozione si blocca e scompare. Anche stavolta il padre rimane incredulo. A questo punto sir Simon rivela la profezia dell'incantesimo e chiede l'aiuto di Virginia: la ragazza dovr\u00e0 pregare per lui e chiedere all'angelo della morte di spezzare l'incantesimo e concedere all'anima di sir Simon l'eterno riposo.\nVirginia accetta e si inoltra nel regno delle tenebre con sir Simon. Tutti, quando si accorgono della sua scomparsa, la cercano, ma ella riuscir\u00e0 a ritornare dal regno della morte con l'aiuto della famiglia dopo aver svolto il suo compito. Alla fine la pace ritorna a Canterville, il giardino rifiorisce e la profezia si compie. Virginia sposer\u00e0 il giovane duca Francis. "}
{"id": "2685062", "revid": "28315443", "url": "https://it.wikipedia.org/wiki?curid=2685062", "title": "Enakievo", "text": ""}
{"id": "2685063", "revid": "92723", "url": "https://it.wikipedia.org/wiki?curid=2685063", "title": "Episodi de La signora del West (prima stagione)", "text": "La prima stagione della serie televisiva statunitense La signora del West \u00e8 stata trasmessa negli Stati Uniti dal 1\u00ba gennaio al 22 maggio 1993.\nDonna medicina.\nTrama.\nMichaela Anne Quinn \u00e8 un'affascinante medico di Boston nata il 15 febbraio 1833. In una societ\u00e0 che ancora non contempla l'emancipazione femminile, Michaela riesce a praticare la sua professione solo nello studio medico paterno. Alla morte del padre per\u00f2, nessuno dei suoi pazienti si rivolge pi\u00f9 a lei e decide quindi di dare una svolta alla sua vita rispondendo a un annuncio di una piccola cittadina del West che richiede la presenza fissa di un medico per i suoi abitanti. Purtroppo la piccola realt\u00e0 cittadina di Colorado Springs \u00e8 ancora pi\u00f9 ottusa di quella di citt\u00e0: l'unica figura medica \u00e8 sempre stata quella del barbiere e quindi nessuno crede che una donna possa essere un medico. Nonostante la freddezza della maggior parte della popolazione, il Dr. Mike riesce comunque ad avere appoggio da due persone molto particolari: Charlotte e Sully. La prima, proprietaria dell'unica pensione delle vicinanze e ostetrica della citt\u00e0, cerca con il suo aiuto di ambientarla nella realt\u00e0 locale e aiutarla a cavarsela da sola, mentre Sully le offre in affitto la sua vecchia casa, abbandonata dopo la morte della moglie per andare a vivere fra gli indiani Cheyenne, per i quali da molto tempo cerca di negoziare la pace con la cavalleria. Quando Charlotte muore per il morso di un serpente, sul letto di morte fa promettere al Dr. Mike di prendersi cura dei suoi 3 figli: Matthew, Colleen e Brian, che hanno rispettivamente 16, 11 e 8 anni.\nIl loro iniziale rapporto con la mamma adottiva \u00e8 molto conflittuale: la dottoressa Quinn \u00e8 single e inesperta in fatto di bambini e cerca di fare del suo meglio per farli sentire a casa. Quando Brian fugge, lei va a cercarlo e si ritrova in un campo indiano, dove trova Sully. Incontra il capo Cheyenne Pentola nera che le offre l'aiuto di alcuni uomini per cercare Brian. Riescono a trovarlo, nonostante l'esercito cerchi di catturare gli indiani che la stanno aiutando. Dopo che essi vengono attaccati dall'esercito a Sandcreek, Michaela estrae un proiettile dal collo di Pentola Nera e lui le d\u00e0 il nome di \u201cDonna Medicina\u201d.\nGrazie all'enorme volont\u00e0 e impegno della donna, i ragazzi capiscono che sar\u00e0 un'ottima madre e che li amer\u00e0 molto. Nell'ambito lavorativo, nonostante sia riuscita a salvare Emily, una giovane ragazza che sarebbe probabilmente morta di parto, gli abitanti di Colorado Springs continuano ad essere molto freddi con il nuovo medico e quando la moglie di Loren Bray muore a causa di un attacco di cuore, l'uomo, che era stato avvisato delle precarie condizioni di salute della moglie proprio dal Dr. Quinn, la incolpa direttamente della sua perdita. Alla fine grazie all'aiuto e al supporto dei ragazzi e di Sully, Michaela, anche se con ancora un po' di riluttanza, viene definitivamente accettata come medico della citt\u00e0.\nEpidemia.\nTrama.\nUna terribile influenza colpisce la citt\u00e0 di Colorado Springs e il dottor Mike deve stare a contatto con i malati per curarli, ma non ha una clinica per i suoi pazienti. Quella che prima era una pensione tenuta da Charlotte, viene trasformata temporaneamente in una clinica. I cittadini si chiedono per\u00f2 se una donna sia in grado di gestire una situazione simile.\nDopo un po' anche Michaela si ammala di influenza e Sully, preoccupato, manda a chiamare uno dei suoi pi\u00f9 cari amici indiani: Nube Che Corre. Grazie alle medicine di quest'ultimo Michaela e gli ammalati del paese riescono a guarire.\nUn ospite di riguardo.\nTrama.\nA Colorado Springs arriva Elizabeth Quinn, madre del Dr. Mike che, molto preoccupata dopo aver ricevuto una lettera da Matthew in cui veniva informata delle gravi condizioni della figlia durante l'epidemia di influenza, decide di andarsi a sincerare della situazione. Appena arrivata, l'arcigna signora non fa segreto della sua profonda disapprovazione nei riguardi della scelta di vita della figlia e critica molto la sua scelta di volersi fare carico di una famiglia non sua, intimandole ripetutamente di riportare i piedi a terra e tornare alla sua realt\u00e0: Boston. In citt\u00e0 un grave incidente provoca a Robert E. gravissime ustioni; Michaela lo assiste, ma non avendo nessun posto dove poterlo ricoverare, decide di portarlo a casa sua in modo da poterlo seguire costantemente e nel migliore dei modi. L'incidente fa capire al Dr. Mike che ha bisogno di un posto dove poter assistere e ricoverare i suoi malati e pensa quindi di rivolgersi alla banca di Denver per ottenere un prestito e comprare la vecchia pensione di Charlotte; la banca le rifiuta il prestito perch\u00e9 secondo la politica dell'istituto finanziario, una donna sola, anche se medico, non pu\u00f2 offrire nessuna garanzia. Inaspettatamente l'intransigente madre, che nel frattempo ha avuto modo di trovarsi faccia a faccia con la nuova vita della figlia, si rivolge alla banca in qualit\u00e0 di ricca vedova di un importante medico di Boston riuscendo ad acquistare la pensione, regalandola alla figlia.\nLa legge della terra.\nTrama.\nMatthew si invaghisce di Ingrid, giovane e bella ragazza svedese ospite del campo immigranti di Colorado Springs. Le condizioni di vita all'interno del campo sono di assoluta fame e povert\u00e0 e cos\u00ec Matthew e Jon, il fratello di Ingrid, decidono di rubare e macellare una delle mucche della mandria della signora Olive. La donna denuncia il fatto e l'intera citt\u00e0 imprigiona Jon condannandolo all'impiccagione. Il Dr. Mike allora si mette alla ricerca di uno sceriffo che garantisca l'incolumit\u00e0 del giovane sino all'inizio del processo. La sua ricerca termina quando Kid Cole, un vecchio e ammalato pistolero desideroso di un posto tranquillo dove poter trascorrere la convalescenza dalla tubercolosi, arriva in citt\u00e0 e accetta la proposta di assumere temporaneamente la carica di sceriffo.\nNel frattempo la coscienza di Matthew \u00e8 presa in un gravoso dilemma: da una parte \u00e8 consapevole di essere colpevole quanto Jon del furto, ma dall'altra sa di essere legato alla promessa di prendersi cura della numerosa famiglia del ragazzo quando verr\u00e0 emessa la sua condanna a morte. Il peso grava troppo sull'anima del giovane che decide di confessarlo alla madre. Quando Michaela viene a sapere del coinvolgimento del figlio cerca di muovere a compassione Olive che all'inizio \u00e8 irremovibile, ma quando viene a conoscenza della complicit\u00e0 di Matthew, figlio della sua pi\u00f9 grande amica Charlotte, decide di ritirare la denuncia obbligando per\u00f2 i due ragazzi a lavorare onestamente per lei. Intanto Brian e Sully in escursione nei boschi, si imbattono in un cervo malato che il piccolo decide di tenere e curare. Il bambino si affeziona molto alla bestiola e gli d\u00e0 anche un nome: \"Byron\", nome di battesimo del suo eroe Sully, che in realt\u00e0 odia profondamente quel nome.\nGuarigione.\nTrama.\nIl signor Bray scopre con enorme piacere che la terra in cui Sully e sua figlia avevano costruito la loro casa e che era stata donata loro dalla moglie, \u00e8 ancora di sua propriet\u00e0. Loren decide di vendicarsi e di riprendersi la sua terra, sulla quale ora vive il Dr. Mike con i ragazzi. Mentre Michaela cerca di convincerlo a lasciarle la terra, l'uomo inizia ad accusare fortissimi dolori che crescono giorno per giorno e non intende affatto farsi vedere dal Dr. Mike, ripromettendosi di sopportare silenziosamente. La sua testardaggine lo porta al limite: quando sviene dal dolore proprio in presenza di Michaela, lei lo visita e diagnostica una pericolosa ernia inguinale strozzata che deve essere operata se si vuole evitare che diventi una mortale peritonite. In citt\u00e0 si inizia a scommettere sulla sopravvivenza di Loren, ma l'operazione si svolge con assoluto successo e Sully e Colleen fanno da assistenti dando modo alla ragazza di ammirare sempre di pi\u00f9 la madre. Nonostante il successo dell'operazione, le condizioni del paziente sono cos\u00ec deboli da richiedere una trasfusione di sangue. Sully si offre volontario, \u00e8 il suo gesto cos\u00ec spontaneo e disinteressato fa risolvere tutte le vecchie ostilit\u00e0 fra lui e Loren, avvicinandoli in una cosa che li accomuna pi\u00f9 di quanto pensino: il dolore per la perdita di Abigail di cui cade l'anniversario proprio in quei giorni.\nIl ritorno di pap\u00e0.\nTrama.\nEthan Cooper, ex marito di Charlotte e padre dei suoi figli, ritorna in citt\u00e0 dopo aver abbandonato per diversi anni la sua famiglia. La sua intenzione apparente \u00e8 di riprenderseli con s\u00e9 e cos\u00ec il Dr. Mike \u00e8 costretta ad affrontare l'inevitabile e inaspettata separazione dai bambini appena adottati. L'inaspettata riapparizione di Ethan in citt\u00e0 fa nascere in Sully molti dubbi sulle reali intenzioni dell'uomo. I suoi dubbi si concretizzano quando lo stesso Sully coglie Ethan in flagrante a rubare tutti i soldi ottenuti dall'asta e l'intenzione di sparire con il \u201cbottino\u201d senza neanche salutare i suoi figli. Consapevoli della gravit\u00e0 delle colpe dell'uomo e del dolore che Colleen e Brian proverebbero nel saperlo, Sully e Michaela decidono di scrivere e leggere una falsa lettera in cui Ethan spiega ai suoi figli che inderogabili affari lo richiedono altrove, costringendolo a lasciarli di nuovo a Colorado Springs. In citt\u00e0 intanto fervono i preparativi per l'organizzazione della festa del giorno dei fondatori, per la quale \u00e8 stata anche indetta un'asta i cui fondi saranno destinati alla costruzione della nuova scuola cittadina. Anche il Dr. Mike decide di donare qualcosa di suo, ponendo all'asta delle sue scorte di vaccino contro il vaiolo. La sua decisione diventa motivo di scontro al circolo di cucito dove un'infuriata Olive spiega a Michaela l'inadeguatezza di una tale donazione.\nVeleno.\nTrama.\nMolti abitanti di Colorado Springs si presentano alla clinica con gravi sintomi di avvelenamento da mercurio. La cosa induce Michaela a persuadere Sully ad accompagnarla al ruscello di montagna dove, secondo il medico, risiede la causa di tutti i problemi della popolazione. Per averne una prova devono riuscire ad avere un campione d'acqua che venga dalla prossimit\u00e0 degli scarichi e per farlo devono affrontare un percorso pericoloso, soprattutto per l'inesperta Michaela. La donna diventa quasi un peso per Sully, che al contrario ha molta esperienza della vita di montagna. Nonostante Michaela si rompa anche un polso, riesce a guadagnarsi il rispetto di Sully, salvandolo da un letale morso di serpente. Dopo molte vicissitudini i due riescono ad avvicinarsi quanto basta per prelevare il campione, ma proprio in quel momento gli uomini del proprietario della miniera li catturano e li fanno prigionieri. Ma il Dr. Mike riesce a convincerlo a chiudere la miniera quando salva suo figlio, gravemente intossicato dall'acqua. In citt\u00e0 inizia a diffondersi la preoccupazione per la sorte del dottore e di Sully e viene organizzata una squadra di ricerca composta da Jake, Loren, Hank e Matthew; ben presto per\u00f2 la scombinata compagnia riesce a perdersi, costringendo Matthew a continuare le ricerche da solo. Nel frattempo l'amicizia tra Grace e Robert E. sta diventando molto importante.\nIl ciarlatano.\nTrama.\nNella piccola cittadina arriva il grande show del Dr. Eli, ex chirurgo di guerra che ora viaggia per i territori con il suo compagno e intrattenitore indiano, vendendo un miracoloso elisir di salute creato dalla medicina degli inesistenti indiani \u201cKickapoo\u201d. Il Dr. Mike non si fida affatto di questo intruglio che si rivela essere niente altro che alcool, e cerca di convincere il riluttante medico esibizionista a tornare alla vera professione medica; l'uomo \u00e8 stato irrimediabilmente scioccato dagli agghiaccianti spettacoli a cui ha dovuto assistere durante la guerra e non intende assolutamente darle il minimo ascolto. Nel frattempo Myra viene colta da un malore e viene ricoverata alla clinica: il Dr. Mike le diagnostica una pericolosa ciste ovarica. Lei non ha la sufficiente esperienza per fare un'operazione cos\u00ec complicata e richiede quindi l'assistenza del Dr. Eli, riuscendo a convincerlo a prestarsi ad assisterla e guidarla durante il difficile e pericoloso intervento. Horace, che durante la malattia di Myra le \u00e8 sempre stato a fianco, si decide a chiederle la mano e a sorpresa i due ragazzi si fidanzano. Nel frattempo anche Sully sta cercando di far ritrovare la strada perduta a qualcuno: l'indiano Franklin, compagno del Dr. Eli nello show, \u00e8 infatti in realt\u00e0 un indiano Cheyenne, che sopravvissuto non ha pi\u00f9 nessuna fiducia nel suo futuro da indiano n\u00e9 per lui n\u00e9 per il suo bambino. Grazie a Sully per\u00f2 capisce che il suo vero posto e le sue vere origini stanno nelle sue radici di Cheyenne e decide di riunirsi alla sua gente.\nLa ninna nanna del cowboy.\nTrama.\nMichaela trova a sorpresa nella sua stalla un uomo e un neonato e dopo l'iniziale spavento lui le chiarisce che non intende farle del male, ma solo prendere un po' di latte per suo figlio che \u00e8 rimasto senza mamma ed \u00e8 molto affamato. Il Dr. Mike decide di dare ospitalit\u00e0 all'uomo, Red McCall, il quale dice di essere in cerca di fortuna per poter dare al figlio un futuro dignitoso visto che sar\u00e0 sempre guardato con pregiudizio dato che la madre era una donna indiana.\nNonostante i suoi buoni propositi, il cowboy una mattina decide di rapinare la drogheria e lasciare il bimbo al Dr. Mike, che si trova cos\u00ec a dover affrontare il difficile compito di cercare una famiglia disposta ad accogliere il piccolo.\nNel frattempo il dottore si deve recare da un paziente di cui non si sa pi\u00f9 niente da molto tempo e che abita in una zona molto isolata; l'uomo \u00e8 stato assalito da un orso e Michaela si trova in pericolo perch\u00e9 l'orso \u00e8 ancora nei paraggi della capanna. Quando il suo cavallo spaventato fugge, non le rimane altra scelta se non quella di rinchiudersi in casa sperando che la bestia inferocita prima o poi se ne vada. Fortunatamente le viene in aiuto Sully che riesce a rinchiudere nella capanna l'orso e a fuggire con il Dr. Mike. Al suo ritorno in citt\u00e0 Michaela decide di tenersi il bimbo, ma Sully riesce ad intercettare McCall, confessandogli che anche lui ha perso la donna che amava e sua figlia appena nata e riesce cos\u00ec a convincerlo di quanto sia fortunato a poter avere almeno ancora il suo bambino. L'uomo ritorna da Michaela per riprendersi il piccolo.\nLa leggenda del bisonte bianco.\nTrama.\nLa citt\u00e0 \u00e8 in subbuglio perch\u00e9 nei piani della ferrovia c'\u00e8 la possibilit\u00e0 di creare una stazione anche a Colorado Springs. Il primo a subire le conseguenze di tale decisione \u00e8 Sully, che imbattutosi in cacciatori di professione assunti per abbattere tutti i bisonti rimasti in zona, costringendo cos\u00ec gli indiani ad andarsene, viene brutalmente picchiato nel tentativo di fermarli. Le sue condizioni sono gravi e subisce una paralisi degli arti inferiori contro la quale il Dr. Mike e Nube Che Corre cercano di fare del loro meglio. Nel frattempo in citt\u00e0 si presenta un impostore che, spacciandosi come rappresentante sul campo della compagnia ferroviaria, intima ai proprietari cittadini di cedere le loro propriet\u00e0 in modo da implementare il passaggio ferroviario; ovviamente le sue intenzioni sono tutt'altro che oneste. Anche Horace viene preso di mira da lui, ma resiste alle sue lusinghe, provocando le ire di Hank, che lo minaccia di allungare il contratto di Myra se non si decide a vendere. Fortunatamente la scaltrezza del Dr. Mike riesce a smascherare la truffa in cui tutti i suoi concittadini stavano per cascare. La sua ostinazione riesce anche a dare ottimi risultati nella terapia di Sully che riprende a camminare e, una volta recuperate le energie, intende vendicarsi di Ranking, l'uomo che ha ingaggiato i cacciatori. Il Dr. Mike riesce a fermarlo, giurandogli che se porter\u00e0 a termine la sua vendetta lei non intender\u00e0 pi\u00f9 avere niente a che fare con lui.\nIl prigioniero.\nTrama.\nIl generale Custer compie una terribile imboscata al campo indiano, ritornando in citt\u00e0 con numerosi feriti e con Nube Che Corre come prigioniero. Custer conferma la sua indole violenta imponendo al Dr. Quinn di curare prima i suoi uomini e solo dopo gli indiani, indipendentemente dalla gravit\u00e0 dei casi. Nube Che Corre viene rinchiuso e incatenato nell'ufficio del telegrafo dopo essere stato interrogato. L'uomo fortunatamente, nonostante i lividi delle violente percosse ricevute, non \u00e8 in pericolo di vita. L'unico problema per lei e Sully \u00e8 riuscire a liberarlo dalla sua assurda e immotivata prigionia. L'occasione per\u00f2 arriva quando Custer, distratto a una finta sparatoria in citt\u00e0, lascia la prigione del prigioniero indiano presidiata da un solo soldato di guardia che viene facilmente sopraffatto da Sully. Il piano ben architettato ha successo e Nube Che Corre scappa. Dato che il clima in citt\u00e0 \u00e8 molto teso per la presenza delle truppe di Custer, Olive pensa di rallegrare un po' gli animi organizzando un ballo Hurdy Gurdy, ingaggiando le ragazze del campo degli immigranti come ballerine. Matthew, sempre pi\u00f9 infatuato di Ingrid, compra tutti i suoi biglietti; tuttavia durante la serata non riesce a chiederle nessun ballo, lasciando la poverina in lacrime ai bordi della pista da ballo, convinta di non piacere a nessuno; solo allora il giovane riesce a prendere coraggio e a confessarle di avere comprato lui tutti i suoi biglietti, nonostante non sappia ballare, perch\u00e9 gli piace. Al ballo anche un'altra coppia sembra acquistare sempre pi\u00f9 sintonia:si tratta di Robert E. e Grace che per tutta la durata del ballo si scambiano sguardi molto profondi.\nIl compleanno.\nTrama.\nIl compleanno di Michaela si avvicina portando con s\u00e9 molta tristezza per la festeggiata, molto amareggiata per la sua solitudine e la speranza sempre pi\u00f9 fioca di trovare qualcuno che la ami.\nA complicare il suo stato d'animo ci si mette anche la perdita di un paziente per una grave infezione del sangue causata da un taglio. Secondo il Dr. Mike il barbiere Jake, che non ha l'abitudine di sterilizzare i suoi rasoi dopo il loro utilizzo, ne sarebbe colpevole. Jake cerca di annegare i suoi sensi di colpa nell'alcool, prendendo una sonora sbornia. Da buon medico il Dr. Mike cerca di far capire al barbiere che deve abbandonare il vizio del bere, ma \u00e8 consapevole del fatto che deve farcela da solo. La citt\u00e0 intanto sembra molto interessata al compleanno della dottoressa: tutti spettegolano sulla sua condizione di single. Michaela non gradisce assolutamente che degli estranei si occupino di faccende cos\u00ec private. I suoi ragazzi cercano di rimediare alla sua solitudine cercandole un accompagnatore per la festa a sorpresa che le \u00e8 stata organizzata in citt\u00e0 e chiaramente pensano a Sully, soprattutto Brian che gli suggerisce l'idea di poter diventare il loro nuovo pap\u00e0. Alla sua festa, con immensa sorpresa, gli abitanti di Colorado Springs dimostrano al Dr. Mike quanto lei sia importante in citt\u00e0 e le regalano una nuova insegna per la clinica. Sully le dona una sacca di cuoio per la sella dove poter riporre tutti i suoi strumenti nelle sempre pi\u00f9 frequenti visite a domicilio. Ma la sacca di cuoio non \u00e8 l'unico regalo che le riserva Sully, che con enorme emozione la bacia aprendo una nuova finestra nel futuro del loro legame.\nRiti di passaggio.\nTrama.\nMatthew annuncia a sorpresa di volere sposare Ingrid, causando non poco malcontento nel Dr. Mike che non la reputa una saggia decisione per lui. Cos\u00ec, per provare che \u00e8 \u201cuomo\u201d, Matthew chiede a Sully e a Nube Che Corre di poter partecipare a un rito indiano di quattro giorni, in cui in balia della natura e di s\u00e9 stesso dovr\u00e0 trovare la sua visione dimostrando cos\u00ec di essere diventato un uomo. Per il Dr. Mike questa decisione \u00e8 la goccia che fa traboccare il vaso e dopo aver discusso aspramente con Sully, si reca sul luogo del rito decisa ad interromperlo e a far tornare a casa il figlio; la sua determinazione per\u00f2 crolla quando, arrivata al campo, trova Matthew completamente tranquillo e in pace con s\u00e9 stesso. Intanto la povera Ingrid, gi\u00e0 sofferente di asma, si aggrava quando si accorge che il Dr. Mike non intende approvare il matrimonio. In seguito madre e figlio avranno modo di appianare le proprie divergenze: quando Matthew capisce che \u00e8 meglio rimandare le nozze, Michaela gli dona l'anello che a sua volta ricevette dal suo fidanzato come pegno d'amore prima di andare in guerra.\nEroi.\nTrama.\nColleen prende una sonora cotta per Sully dopo che l'uomo la salva da una carrozza in corsa che sta per investirla; in preda a splendidi sogni romantici, inizia a vedersi come l'eroina del suo romanzo preferito. Per ripetere l'emozione del salvataggio e avere conferma dell'amore di Sully, Colleen si nasconde di proposito nei boschi nell'attesa che l'amato venga a salvarla di nuovo. Purtroppo cala la notte gelida e alla ragazza non rimane altro che cercare un minimo riparo in una miniera abbandonata. Quando viene ritrovata, Colleen \u00e8 in gravi condizioni di ipotermia e il Dr. Mike deve lavorare per salvarle le mani. Una volta scampato completamente il pericolo, Colleen deve affrontare l'amara realt\u00e0: Sully non \u00e8 affatto innamorato di lei, il suo era solo un dolce sogno romantico. Nel frattempo in citt\u00e0 le tensioni razziali giungono al limite quando Hank, che ha forti dolori allo stomaco, incolpa Grace di averlo avvelenato col suo cibo;a causa di ci\u00f2, il ristorante gestito da quest'ultima si spopola. Ci penser\u00e0 il Dr. Mike a chiarire ogni dubbio, scoprendo che la causa del disturbo di Hank va attribuita alla carne cruda che l'uomo ha ingerito senza sapere che conteneva dei batteri. Il ristorante di Grace pu\u00f2 cos\u00ec tornare a essere pieno come prima.\nSalto nel vuoto.\nTrama.\nBrian e Sully si trovano in escursione nei boschi quando improvvisamente, senza che Sully possa fermarlo, Brian sale su un albero e cade urtando violentemente il capo. In citt\u00e0 Michaela \u00e8 infuriata con Sully, colpevole secondo lei di non essere stato in grado di prendersi cura del bambino; ma apparentemente Brian non mostra segni di gravi complicazioni. Gli abitanti di Colorado Springs nel frattempo discutono su chi debba essere incaricato di costruire la nuova scuola. Improvvisamente Brian inizia a mostrare sintomi di quella che il Dr. Mike ritiene essere una compressione al cervello, che lo fa peggiorare facendogli perdere la vista e successivamente cadere in coma. Per il Dr. Mike l'unica soluzione \u00e8 un'operazione molto complicata e difficile, ma nessun specialista \u00e8 disponibile per farla, portandola cos\u00ec a doverla affrontare lei stessa con l'aiuto di Jake e Grace. L'intera cittadina \u00e8 unita nella preoccupazioni per la sorte del piccolo Brian e con spirito di collaborazione tutti insieme iniziano a costruire l'edificio scolastico. L'operazione ha successo e la scuola viene costruita in tempo perch\u00e9 Brian possa vederla appena sveglio.\nIl segreto.\nTrama.\nIl Dr. Mike e Sully decidono di andare a sincerarsi delle condizioni della vecchia signora Johnson, ma scoprono che la donna \u00e8 morta. Nascosto in un armadio della casa, i due trovano un ragazzino che sembra non riuscire a parlare. Michaela decide di riportarlo con s\u00e9 in citt\u00e0, dove \u00e8 decisa a interrogare la gente per scoprire chi sia quel bambino. All'inizio sono tutti reticenti nel parlarne, ma man mano Michaela scopre che in realt\u00e0 tutti erano consapevoli della sua esistenza e si tratta di Zack, figlio di una delle ragazze di Hank. Alla morte della madre era stato mandato a vivere con l'anziana signora per poterlo nascondere, visto che non sembrava essere \u201cnormale\u201d. L'ostinazione del Dr. Mike la spinge ad indagare pi\u00f9 a fondo, portando a galla la verit\u00e0: Zack \u00e8 in realt\u00e0 figlio di Hank, il quale secondo lei dovrebbe definitivamente affrontare le sue responsabilit\u00e0 di padre.\nMichaela cerca in ogni modo di curare Zack, ma l'unico che sembra capace di comunicare con lui \u00e8 Brian, il quale scopre che il bambino ha forti potenzialit\u00e0 artistiche. Quando involontariamente Brian mostra uno dei disegni del povero orfano, tutti pensano che sia suo nonostante si affanni a cercare di fare capire a tutti che il lavoro \u00e8 in realt\u00e0 di Zack. In seguito sar\u00e0 proprio Hank a dimostrare che \u00e8 suo figlio l'autore dei disegni provandolo con un ritratto della madre donatogli dallo stesso Zack. Alla\nfine l'uomo tanto burbero accetta la paternit\u00e0 e con molto orgoglio decide di iscrivere il figlio ad un importante scuola d'arte a Denver.\nIl ritratto.\nTrama.\nDaniel Watkins, un famoso fotografo di guerra, arriva a Colorado Springs. Molto presto Michaela scopre che l'uomo \u00e8 affetto da una grave forma di diabete che lo sta facendo diventare cieco. Il Dr. Mike gli suggerisce di iniziare subito una cura, ma l'uomo non ne vuole sapere. Tuttavia Il fotografo propone agli abitanti della citt\u00e0 di farsi ritrarre prima che la sua vista lo abbandoni del tutto e questo scatena un dibattito molto aspro su chi debba essere ritratto nella fotografia.\nNella clinica del Dr. Mike viene ricoverata la madre di Horace, gravemente malata; Horace le comunica di essere fidanzato ma quando la donna scopre che la sua futura nuora \u00e8 una ragazza del saloon nega decisamente la sua benedizione. In seguito Myra riesce a convincerla che l'amore che prova per Horace \u00e8 onesto e pulito, convincendola cos\u00ec ad acconsentire alla loro relazione."}
{"id": "2685069", "revid": "486946", "url": "https://it.wikipedia.org/wiki?curid=2685069", "title": "Re dell'Impero Babilonese", "text": ""}
{"id": "2685070", "revid": "219110", "url": "https://it.wikipedia.org/wiki?curid=2685070", "title": "DX-cluster", "text": "Un Dx Cluster \u00e8 una rete di computer atto a raccogliere ed elencare le attivit\u00e0 svolte dai radioamatori nell'arco di un breve periodo. Utilizzato per i DX (collegamenti a lunga distanza) permette di conoscere, nel momento in cui viene consultato, chi sta operando, su quale banda e in quale modalit\u00e0.\nI cluster possono essere consultati tramite software che raccolgono le informazioni su server internet oppure via reti packet radio. \nAlcune ricetrasmittenti come il Kenwood TS-2000 possono mostrare i cosiddetti \"spot\" dei cluster direttamente sul display."}
{"id": "2685071", "revid": "183666", "url": "https://it.wikipedia.org/wiki?curid=2685071", "title": "Dan Hanley", "text": ""}
{"id": "2685072", "revid": "647919", "url": "https://it.wikipedia.org/wiki?curid=2685072", "title": "Enciclopedia universale", "text": ""}
{"id": "2685076", "revid": "122622493", "url": "https://it.wikipedia.org/wiki?curid=2685076", "title": "Riserva naturale regionale orientata di Ripa Bianca", "text": "La riserva naturale regionale orientata di Ripa Bianca \u00e8 un'area naturale protetta situata nel comune di Jesi, in provincia di Ancona. La riserva occupa una superficie di 318,50 ettari ed \u00e8 stata istituita nel 2003.\nStrutture ricettive.\nAll'interno dell'oasi \u00e8 presente il Centro Educativo Ambientale Sergio Romagnoli, che offre proposte educative basate sull'apprendimento dall'esperienza per coinvolgere direttamente in un percorso didattico ed educativo - comprendente fiume, lago, aree umide ed ambiente agricolo - in grado di valorizzare la diversit\u00e0 delle intelligenze, affiancando la dimensione emotivo - affettiva a quella cognitiva. "}
{"id": "2685082", "revid": "107004342", "url": "https://it.wikipedia.org/wiki?curid=2685082", "title": "Sindaci di Caggiano", "text": "I sindaci.\nFino al 1910 il comune di Caggiano \u00e8 stato amministrato con il sistema del decurionato, un consiglio costituito da un numero ristretto di persone elette per sorteggio e sottoposto ad un rigoroso controllo dell'intendente, che rappresentava il potere regio. Nel 1932-1933 e 1943-1946 l'amministrazione \u00e8 stata affidata a commissari prefettizi mentre tra il 1934 ed il 1943 a podest\u00e0.\nElenco dei sindaci di Caggiano:\nIn quest'anno il \"casale di Pertosa\" si stacca da Caggiano e d\u00e0 origine ad un nuovo comune.\nFine del sistema del decurionato."}
{"id": "2685084", "revid": "599013", "url": "https://it.wikipedia.org/wiki?curid=2685084", "title": "Guy Bertin", "text": "Carriera.\nPer quanto riguarda le competizioni del motomondiale ha vinto 6 gran premi e nel 1980 si \u00e8 laureato vicecampione del mondo nella classe 125 alle spalle di Pier Paolo Bianchi.\nIl suo esordio risale alla motomondiale 1977 della classe 250, in occasione del Gran Premio motociclistico di Francia ed in sella ad una Yamaha; da quel momento cominceranno le sue presenze nelle gare iridate per 12 anni, fino al motomondiale 1988.\nHa gareggiato perlopi\u00f9 in classe 250 ma ha annoverato anche varie presenze in quella inferiore della 125 (dove peraltro raccolse tutte le sue 6 affermazioni singole e i suoi 12 podi) e in quella superiore delle 350. Nella classe regina delle 500 fece un'unica apparizione nel 1982 ma senza raccogliere un buon risultato.\nDurante la sua carriera \u00e8 stato pilota ufficiale di varie case motociclistiche, in particolare di Yamaha, Motob\u00e9cane, MBA e Sanvenero.\nOltre che nel campionato mondiale, la sua attivit\u00e0 \u00e8 stata per molto tempo rivolta alle gare di durata in motocicletta e nel suo palmar\u00e8s vi sono molte partecipazioni al Bol d'Or con la vittoria nel 1983 e diverse presenze nel Campionato mondiale Endurance."}
{"id": "2685086", "revid": "287204", "url": "https://it.wikipedia.org/wiki?curid=2685086", "title": "Claudio S\u00e1nchez-Albornoz", "text": "Biografia.\nLaureato in Filosofia e Lettere nel 1913, con menzione straordinaria. Addottoratosi nel 1914 nell'Universit\u00e0 Complutense di Madrid con una tesi su \"\u00abLa Monarchia nelle Asturie, Le\u00f3n e Castiglia durante i secoli VIII al XIII. Il potere regio e le signorie\u00bb\". Numero uno nel concorso per il Cuerpo Facultativo de Archivos, Bibliotecas y Museos, divenne cattedratico numerario di Storia della Spagna nelle universit\u00e0 di Barcellona, Valencia, Valladolid e Madrid, succedendo al suo antico relatore, Eduardo de Hinojosa.\nNel 1926 entr\u00f2 nella Real Academia de la Historia, diventando il pi\u00f9 giovane membro mai entrato in quell'alto consesso, e fu Rettore della Universidad Central nel 1932-34. Deputato di \u00c1vila tra il 1931 e il 1936, ministro di Stato nel 1933, vicepresidente delle Cortes nel 1936, consigliere della Pubblica Istruzione tra il 1931 e il 1933 e ambasciatore di Spagna a Lisbona.\nA causa dell'esito della guerra civile spagnola part\u00ec in esilio in Argentina, diventando professore di Storia nelle universit\u00e0 di Universidad Nacional de Cuyo (Mendoza) e di Buenos Aires, fondando in Argentina l\"'Instituto de Historia de Espa\u00f1a\" e la rivista \"\u00abCuadernos de Historia de Espa\u00f1a\u00bb\". Ebbe vasta eco la sua polemica con Am\u00e9rico Castro sul tema della natura della Spagna attraverso i secoli. Dal marzo del 1962 fino a febbraio del 1971 fu presidente del Governo della Repubblica spagnola in esilio.\nNel 1976 torn\u00f2 in Spagna per due mesi, stabilendosi ad Avila definitivamente nel 1983.\nRiconoscimenti.\nNel 1970 l'Accademia dei Lincei gli ha conferito il Premio Feltrinelli Internazionale per Storia, Geografia Storica e Antropica."}
{"id": "2685090", "revid": "339392", "url": "https://it.wikipedia.org/wiki?curid=2685090", "title": "Minori Osservanti", "text": ""}
{"id": "2685092", "revid": "1934238", "url": "https://it.wikipedia.org/wiki?curid=2685092", "title": "Riserva naturale regionale di Rio Torsero", "text": "La riserva naturale regionale di Rio Torsero \u00e8 un'area naturale protetta della regione Liguria istituita nel 1985. \nEstesa per circa 4 ettari, preserva un deposito fossilifero risalente al Pliocene. Nelle sue rocce si trovano fossili, una significativa collezione dei quali \u00e8 conservata nel museo paleontologico Silvio Lai, che ha sede a Peagna di Ceriale. Il territorio si presenta roccioso e calcareo."}
{"id": "2685100", "revid": "66320522", "url": "https://it.wikipedia.org/wiki?curid=2685100", "title": "QOL", "text": ""}
{"id": "2685101", "revid": "339392", "url": "https://it.wikipedia.org/wiki?curid=2685101", "title": "Qol", "text": ""}
{"id": "2685107", "revid": "104458", "url": "https://it.wikipedia.org/wiki?curid=2685107", "title": "Arbitrariet\u00e0 del segno linguistico", "text": ""}
{"id": "2685114", "revid": "1318658", "url": "https://it.wikipedia.org/wiki?curid=2685114", "title": "Riserva naturale Collemeluccio", "text": "La riserva naturale MAB (Man And Biosphere) di Collemeluccio-Montedimezzo \u00e8 un'area naturale protetta situata nel comune di Pescolanciano, in provincia di Isernia. La riserva occupa una superficie di 347 ettari.\n\u00c8 stata istituita nel 1971 ed \u00e8 una Riserva della biosfera UNESCO, insignita della qualifica internazionale assegnata dall'UNESCO per la conservazione e la protezione dell'ambiente, all'interno del programma sull\"'Uomo e la biosfera\" - MAB (\"Man and Biosphere\").\nStoria.\nDi propriet\u00e0 del duca D'Alessandro di Pescolanciano ed esteso circa 500 ha, |il bosco di Collemeluccio fu portato in dote a questi dalla nobildonna Desiderata Mellucci, dalla quale sembra derivi il nome e che lo avrebbe acquistato nel 1628 dall'Universit\u00e0 di Pietrabbondante. Rimase di propriet\u00e0 dei D'Alessandro fino al 1895, anno in cui il Banco di Napoli lo vendette a famiglie del luogo. Negli anni che seguirono fu frazionato pi\u00f9 volte per successioni ereditarie finch\u00e9, a partire dal 1968, l\u2019ex Azienda di Stato per le Foreste Demaniali ha iniziato un\u2019intensa attivit\u00e0 di ricomposizione fondiaria che ha portato fino al 1977 (anno di soppressione dell\u2019A.S.F.D.) alla formazione di un consistente nucleo di 363 ettari a fronte dei circa 500 ettari dell\u2019abetina originaria.\nNel 1971 parte del bosco (187 ha) divenne Riserva Naturale Orientata. Nel 1977 ulteriori 160 ha furono dichiarati Bosco da Seme-Riserva Biogenetica.\nInfine, con D.M. 23/12/1977 tutti i 363 ettari furono inseriti, insieme con il nucleo di Montedimezzo, in un'unica Riserva della Biosfera.\nNella 26\u00aa Sessione dell\u2019\"International Co-ordinating Council\" (ICC) del Programma MAB UNESCO, tenutasi a J\u00f6nk\u00f6ping, in Svezia, dal 10 al 13 Giugno 2014, \u00e8 stata approvata la proposta di ampliamento e di ridenominazione della Riserva MAB di Collemeluccio-Montedimezzo Alto Molise, in quanto la Riserva ampliata soddisfa i requisiti del Programma MAB ed entra a far parte a pieno titolo del Network Mondiale delle Riserve della Biosfera (\"World Network of Biosphere Reserves\" - WNBR). A differenza della quasi totalit\u00e0 delle altre aree UNESCO italiane, grazie al processo volontario delle comunit\u00e0 locali si \u00e8 riusciti a costruire la prima Riserva della Biosfera italiana completamente autonoma da enti parco sia regionali sia nazionali.\nGeografia.\nI terreni derivano da un'unica formazione miocenica costituita da arenarie scistose e calcari marnosi e sono posti a quote comprese tra 790 e 1065 m s.l.m.\nL'area della foresta \u00e8 caratterizzata da formazioni argillose che danno vita ad una morfologia morbida e ondulata, quasi priva di affioramenti rocciosi. Non si rilevano situazioni di marcata instabilit\u00e0 data la modesta pendenza dei versanti, se si esclude la fascia al confine con il fiume Trigno.\nIl reticolo idrografico \u00e8 costituito dal \"vallone Salcitaro\" e da alcuni valloncelli i cui alvei hanno uno sviluppo di poche centinaia di metri, tutti confluenti nel Trigno. \nNella zona Nord della riserva \u00e8 presente l'antica sorgente \"Fonte Cupa\", captata per il centro visitatori.\nFlora.\nIl soprassuolo forestale \u00e8 caratterizzato per pi\u00f9 dell'80% dall'abete bianco, presente a Collemeluccio con formazioni spontanee quali relitto delle antiche abetine che nei secoli e millenni addietro ricoprivano la dorsale appenninica e che oggi, oltre che in Molise, si ritrovano con piccoli nuclei in Abruzzo, in Toscana e in Calabria. In questa particolare realt\u00e0, infatti, le gestioni passate, basate su una moderazione dei tagli e sulla loro distribuzione su tutta la superficie del bosco, hanno determinato un'ottima conservazione dell'abete bianco. \nL'altra specie che partecipa alla formazione del consorzio forestale, \u00e8 il cerro che caratterizza maggiormente le aree a margine della Riserva. Nelle esposizioni pi\u00f9 fresche all'abete si associa il faggio. A queste specie si aggiungono il carpino bianco, l'acero campestre, l'olmo campestre, il ciavardello ed il frassino maggiore.\nParticolarmente abbondante e vigorosa, soprattutto laddove l'abete bianco si mescola con il cerro, \u00e8 la rinnovazione naturale. \nNel sottobosco rigoglioso si trovano il biancospino, l'agrifoglio, il prugnolo e il nocciolo.\nNelle radure e lungo i margini sono frequenti i meli, i peri selvatici, i sorbi e fra i cespugli la rosa canina e il pruno selvatico.\nFauna.\nNumerose sono le specie animali presenti: caprioli, lepri, tassi, martore, donnole, faine, volpi, scoiattoli, e gatti selvatici. Numericamente abbondante \u00e8 il cinghiale la cui presenza \u00e8 messa in evidenza anche dagli insogli rinvenibili in alcune aree della foresta e dai numerosi fusti scortecciati di abete bianco sui quali l'animale va a grattarsi. Lo stato di conservazione delle cenosi forestali ha consentito che specie come il lupo frequentassero questi luoghi come parte del loro home range.\nLe specie che maggiormente caratterizzano l'avifauna sono il falco pellegrino, l'ortolano, il falco pecchiaiolo, il nibbio reale, la balia dal collare, il biancone, la tottavilla, l'averla piccola e la poiana.\nTra gli invertebrati meritano di essere segnalati \"Cerambix cerdo, Rosalia alpina, Callimorpha quadripunctata e l'Eriogaster catax.\" \nNegli ambienti umidi \u00e8 da segnalare la presenza della salamandrina terdigitata. \nNel fiume Trigno vive il gambero di fiume.\nAttivit\u00e0.\nLa presenza di sentieri segnalati, percorribili a piedi o in mountain bike, rendono il bosco di Collemeluccio un'area facilmente accessibile e la morfologia morbida e ondulata consente al visitatore di muoversi agevolmente.\nTra le mete da segnalare \u00e8 il punto di belvedere \"Colle Gendarme\", da cui si pu\u00f2 godere di un paesaggio di particolare fascino, i ruderi dell'antico mulino ad acqua sul fiume Trigno e l'antica sorgente \"Fonte Cupa\".\nCompletano l'offerta il museo, che ospita i legni e gli animali pi\u00f9 rappresentativi della foresta, e l'area attrezzata per la sosta."}
{"id": "2685118", "revid": "287204", "url": "https://it.wikipedia.org/wiki?curid=2685118", "title": "Dadri", "text": " \nDadri \u00e8 una suddivisione dell'India, classificata come \"municipal board\", di 57.457 abitanti, situata nel distretto di Gautam Buddha Nagar, nello stato federato dell'Uttar Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 28\u00b0 34' 0 N e 77\u00b0 32' 60 E e ha un'altitudine di 200 .\nSociet\u00e0.\nEvoluzione demografica.\nAl censimento del 2001 la popolazione di Dadri assommava a 57.457 persone, delle quali 31.014 maschi e 26.443 femmine. I bambini di et\u00e0 inferiore o uguale ai sei anni assommavano a 10.594, dei quali 5.743 maschi e 4.851 femmine. Infine, coloro che erano in grado di saper almeno leggere e scrivere erano 31.314, dei quali 19.255 maschi e 12.059 femmine."}
{"id": "2685124", "revid": "287204", "url": "https://it.wikipedia.org/wiki?curid=2685124", "title": "Dalmau", "text": "Dalmau \u00e8 una suddivisione dell'India, classificata come \"nagar panchayat\", di 8.968 abitanti, situata nel distretto di Raebareli, nello stato federato dell'Uttar Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 26\u00b0 4' 0 N e 81\u00b0 1' 60 E e ha un'altitudine di 114 .\nSociet\u00e0.\nEvoluzione demografica.\nAl censimento del 2001 la popolazione di Dalmau assommava a 8.968 persone, delle quali 4.680 maschi e 4.288 femmine. I bambini di et\u00e0 inferiore o uguale ai sei anni assommavano a 1.271, dei quali 664 maschi e 607 femmine. Infine, coloro che erano in grado di saper almeno leggere e scrivere erano 5.660, dei quali 3.389 maschi e 2.271 femmine."}
{"id": "2685125", "revid": "287204", "url": "https://it.wikipedia.org/wiki?curid=2685125", "title": "Ak Yum", "text": "Ak Yum (in lingua khmer:\u1794\u17d2\u179a\u17b6\u179f\u17b6\u1791\u17a2\u1780\u1799\u17c6, \"), traslitterato anche come Ak Yom e spesso preceduto da \"prasat\" (\"torre\", apposizione utilizzata nei templi khmer che hanno una torre o santuario centrale), \u00e8 un tempio di Angkor, in Cambogia.\nSi trova sul bordo meridionale del Baray occidentale, circa 8\u00a0km a ovest del Phnom Bakheng. L'interesse che pu\u00f2 suscitare da un punto di vista meramente turistico \u00e8 pressoch\u00e9 nullo, visto che rimane ben poco di visibile, ma la sua importanza storica \u00e8 rilevante: si tratta con ogni probabilit\u00e0 del primo \"tempio-montagna\" vero e proprio, quantomeno nella zona di Angkor. Si ipotizza che abbia potuto costituire il tempio di Stato di Amarendrapura, una delle capitali stabilite da Jayavarman II nelle sue peregrinazioni, citate nella famosa iscrizione K.235 di Sdok Kok Thom.\nStoria.\nLa sua prima fondazione sembra risalire ai primi anni del VII secolo ed era un sito importante e riportato nelle iscrizioni gi\u00e0 ai tempi di Jayavarman I. Probabilmente fu modificato pi\u00f9 volte, come dimostra il riutilizzo di un blocco di arenaria con un'iscrizione del 704 (K.753) nell'architrave del santuario centrale. L'iscrizione pi\u00f9 tarda \u00e8 stata ritrovata su una scultura vicino ad una delle torri d'angolo, \u00e8 datata 1001 e riporta una donazione all'ascetico \"Gambhire\u015bvara\", Shiva come dio degli abissi e delle montagne, molto popolare nel VII secolo. Si presume sia stato quindi centro di culto per almeno due secoli. Nello stesso X secolo il tempio fu semisepolto dalla diga sud del Baray occidentale, costruito su iniziativa di Suryavarman I. Fu riscoperto e parzialmente disgaggiato solo nel 1932 da Georges Trouv\u00e9, per un breve periodo sovrintendente di Angkor. Vi sono state ritrovate diverse statuette in bronzo, sia brahmaniche che buddhiste.\nDescrizione del sito.\nAk Yum segna il passaggio dal santuario a torre singola in mattoni al tempio-montagna piramidale. La base era costituita da una piramide a tre livelli. Il primo era in terra, largo 100\u00a0m ed alto 2,6\u00a0, mentre il secondo e terzo erano in mattoni. In cima vi erano cinque torri, quattro secondarie ed il santuario principale di dimensioni maggiori, disposte a quinconce. Sono state ritrovate le tracce di altre sei torri minori, disposte a coppie tra le torri d'angolo in ogni direzione tranne l'est. I frammenti di architrave sono decorati con medaglioni e motivi floreali ed appaiono databili al tardo VIII secolo, epoca precedente l'ultima edificazione. Con difficolt\u00e0 si scorgono tra la vegetazione e i sedimenti tracce di nicchie e decorazioni scolpite nei mattoni. Sul livello superiore \u00e8 stato rinvenuto un blocco con un foro che porta a una camera sotterranea a 12,5\u00a0m di profondit\u00e0 sotto il pavimento della torre centrale. Vi sono state rinvenute due foglie d'oro decorate con elefanti e una statua di un uomo alta 1,25\u00a0, forse ai tempi conteneva le offerte votive.\nAmarendrapura.\nAk Yum fa parte di una serie di templi antecedenti a quelli angkoriani pi\u00f9 conosciuti, le cui rovine costellano la parte ovest del Baray occidentale. Uno di essi \u00e8 il \"Prasat K\u00f4k P\u00f4\", circa 4,5\u00a0km a nord di Ak Yum, pressoch\u00e9 in asse perfetto. Comprende i resti di quattro torri di mattoni, una contemporanea ad Ak Yum e le altre poco pi\u00f9 tarde. Altri templi simili sono \"Prei Kmeng\" e \"Phnom Rung\". Sono state ritrovate tracce di un'ampissima recinzione, larga fino a 2\u00a0km di lato e denominata \"Banteay Choeu\". La zona fu investigata gi\u00e0 negli anni Trenta da studiosi francesi (tra i quali Victor Goloubew), nella ricerca delle prime capitali dell'Impero Khmer.\nLa prima ipotesi sulla collocazione di Amarendrapura fu avanzata da George Groslier, secondo il quale si trovava in corrispondenza del tempio di Banteay Chhmar, ma ben presto si scopr\u00ec che tale tempio fu eretto ben pi\u00f9 tardi, all'epoca di Jayavarman VII. Che la citt\u00e0 abbia avuto come centro o come uno dei templi principali Ak Yum \u00e8 una delle ipotesi attuali. In ogni caso l'esistenza di questi templi prova che l'area di Angkor fosse densamente popolata almeno dagli inizi dell'VIII secolo, in epoca precedente alla fondazione della prima Yasodharapura attorno al Phnom Bakheng, alla fine del IX/inizio del X secolo."}
{"id": "2685126", "revid": "287204", "url": "https://it.wikipedia.org/wiki?curid=2685126", "title": "Dankaur", "text": " \nDankaur \u00e8 una suddivisione dell'India, classificata come \"nagar panchayat\", di 11.982 abitanti, situata nel distretto di Gautam Buddha Nagar, nello stato federato dell'Uttar Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 28\u00b0 21' 0 N e 77\u00b0 32' 60 E e ha un'altitudine di 193 .\nSociet\u00e0.\nEvoluzione demografica.\nAl censimento del 2001 la popolazione di Dankaur assommava a 11.982 persone, delle quali 6.440 maschi e 5.542 femmine. I bambini di et\u00e0 inferiore o uguale ai sei anni assommavano a 1.884, dei quali 1.014 maschi e 870 femmine. Infine, coloro che erano in grado di saper almeno leggere e scrivere erano 6.868, dei quali 4.287 maschi e 2.581 femmine."}
{"id": "2685127", "revid": "355597", "url": "https://it.wikipedia.org/wiki?curid=2685127", "title": "Coppa d'Irlanda", "text": ""}
{"id": "2685128", "revid": "287204", "url": "https://it.wikipedia.org/wiki?curid=2685128", "title": "Dariyabad", "text": " \nDariyabad \u00e8 una suddivisione dell'India, classificata come \"nagar panchayat\", di 15.661 abitanti, situata nel distretto di Barabanki, nello stato federato dell'Uttar Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 26\u00b0 53' 32 N e 81\u00b0 33' 20 E.\nSociet\u00e0.\nEvoluzione demografica.\nAl censimento del 2001 la popolazione di Dariyabad assommava a 15.661 persone, delle quali 8.133 maschi e 7.528 femmine. I bambini di et\u00e0 inferiore o uguale ai sei anni assommavano a 2.684, dei quali 1.419 maschi e 1.265 femmine. Infine, coloro che erano in grado di saper almeno leggere e scrivere erano 7.408, dei quali 4.357 maschi e 3.051 femmine."}
{"id": "2685136", "revid": "287204", "url": "https://it.wikipedia.org/wiki?curid=2685136", "title": "Dasna", "text": " \nDasna \u00e8 una suddivisione dell'India, classificata come \"nagar panchayat\", di 24.428 abitanti, situata nel distretto di Ghaziabad, nello stato federato dell'Uttar Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 28\u00b0 40' 60 N e 77\u00b0 31' 60 E e ha un'altitudine di 206 .\nSociet\u00e0.\nEvoluzione demografica.\nAl censimento del 2001 la popolazione di Dasna assommava a 24.428 persone, delle quali 13.085 maschi e 11.343 femmine. I bambini di et\u00e0 inferiore o uguale ai sei anni assommavano a 5.334, dei quali 2.815 maschi e 2.519 femmine. Infine, coloro che erano in grado di saper almeno leggere e scrivere erano 11.059, dei quali 7.378 maschi e 3.681 femmine."}
{"id": "2685137", "revid": "287204", "url": "https://it.wikipedia.org/wiki?curid=2685137", "title": "Dataganj", "text": " \nDataganj \u00e8 una suddivisione dell'India, classificata come \"nagar panchayat\", di 21.672 abitanti, situata nel distretto di Budaun, nello stato federato dell'Uttar Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 28\u00b0 02' 15 N e 79\u00b0 24' 10 E.\nSociet\u00e0.\nEvoluzione demografica.\nAl censimento del 2001 la popolazione di Dataganj assommava a 21.672 persone, delle quali 11.584 maschi e 10.088 femmine. I bambini di et\u00e0 inferiore o uguale ai sei anni assommavano a 4.336, dei quali 2.312 maschi e 2.024 femmine. Infine, coloro che erano in grado di saper almeno leggere e scrivere erano 10.740, dei quali 6.602 maschi e 4.138 femmine."}
{"id": "2685139", "revid": "1543377", "url": "https://it.wikipedia.org/wiki?curid=2685139", "title": "Huants\u00e1n", "text": "Lo Huants\u00e1n, chiamato anche Nevado Huants\u00e1n, \u00e8 una montagna della Cordillera Blanca, sulle Ande, alta 6.395\u00a0m. \u00c8 situato in Per\u00f9, nella regione di Ancash. Con lo Huandoy \u00e8 la seconda montagna per altezza della Cordillera Blanca, dietro lo Huascar\u00e1n.\nDescrizione.\nLo Huantsan presenta quattro cime distinte, tre delle quali superano i 6.000\u00a0m:\nAlpinismo.\nLa prima salita alla cima principale risale al 7 luglio 1952, quando la guida francese Lionel Terray giunse in cima aprendo una via sulla cresta nord-nordovest con due clienti olandesi. La stessa cordata franco-olandese ha compiuto la prima ascensione dello Huants\u00e1n Nord, risalendone la cresta nord-ovest. Una numerosa cordata italiana, guidata da Casimiro Ferrari ha toccato per prima, il 20 giugno 1976, la sommit\u00e0 dello Huants\u00e1n Ovest, risalendo lo scivolo sud-ovest; lo Huants\u00e1n Sud, invece, \u00e8 stato conquistato il 23 giugno 1967 dalla cordata dei giapponesi Kobayashi, Miyashita, Hayashi, Homatsu e Nishigori.\nIn generale lo Huants\u00e1n \u00e8 considerato una montagna tecnicamente difficile da salire e conta ancora uno scarso numero di ascensioni."}
{"id": "2685140", "revid": "287204", "url": "https://it.wikipedia.org/wiki?curid=2685140", "title": "Daurala", "text": " \nDaurala \u00e8 una suddivisione dell'India, classificata come \"nagar panchayat\", di 10.684 abitanti, situata nel distretto di Meerut, nello stato federato dell'Uttar Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 29\u00b0 7' 0 N e 77\u00b0 40' 60 E e ha un'altitudine di 222 .\nSociet\u00e0.\nEvoluzione demografica.\nAl censimento del 2001 la popolazione di Daurala assommava a 10.684 persone, delle quali 5.729 maschi e 4.955 femmine. I bambini di et\u00e0 inferiore o uguale ai sei anni assommavano a 1.763, dei quali 1.050 maschi e 713 femmine. Infine, coloro che erano in grado di saper almeno leggere e scrivere erano 5.945, dei quali 3.738 maschi e 2.207 femmine."}
{"id": "2685143", "revid": "287204", "url": "https://it.wikipedia.org/wiki?curid=2685143", "title": "Dayalbagh", "text": " \nDayalbagh (o Dayal Bagh) \u00e8 una suddivisione dell'India, classificata come \"nagar panchayat\", di 3.324 abitanti, situata nel distretto di Agra, nello stato federato dell'Uttar Pradesh. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 27\u00b0 13' 0 N e 78\u00b0 1' 0 E e ha un'altitudine di 168 \nSociet\u00e0.\nEvoluzione demografica.\nAl censimento del 2001 la popolazione di Dayalbagh assommava a 3.324 persone, delle quali 1.684 maschi e 1.640 femmine. I bambini di et\u00e0 inferiore o uguale ai sei anni assommavano a 254, dei quali 132 maschi e 122 femmine. Infine, coloro che erano in grado di saper almeno leggere e scrivere erano 2.542, dei quali 1.435 maschi e 1.107 femmine."}
{"id": "2685144", "revid": "287204", "url": "https://it.wikipedia.org/wiki?curid=2685144", "title": "Deoband", "text": " \nDeoband \u00e8 una suddivisione dell'India, classificata come \"municipal board\", di 81.706 abitanti, situata nel distretto di Saharanpur, nello stato federato dell'Uttar Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 29\u00b0 41' 60 N e 77\u00b0 40' 60 E e ha un'altitudine di 247 .\nSociet\u00e0.\nEvoluzione demografica.\nAl censimento del 2001 la popolazione di Deoband assommava a 81.706 persone, delle quali 45.416 maschi e 36.290 femmine. I bambini di et\u00e0 inferiore o uguale ai sei anni assommavano a 12.170, dei quali 6.575 maschi e 5.595 femmine. Infine, coloro che erano in grado di saper almeno leggere e scrivere erano 46.191, dei quali 28.247 maschi e 17.944 femmine.\nCultura.\nLa citt\u00e0 \u00e8 assai nota nel mondo islamico per ospitare l'importante centro d'insegnamento religioso, la \"Dar al-\u02bfUlum\" (\"Casa delle scienze\"), fondata tra gli altri da Hajji Muhammad \u02bf\u0100bid Husayn."}
{"id": "2685146", "revid": "287204", "url": "https://it.wikipedia.org/wiki?curid=2685146", "title": "Deoranian", "text": " \nDeoranian (o Deorania) \u00e8 una suddivisione dell'India, classificata come \"nagar panchayat\", di 17.463 abitanti, situata nel distretto di Bareilly, nello stato federato dell'Uttar Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 28\u00b0 37' 60 N e 79\u00b0 28' 60 E e ha un'altitudine di 176 .\nSociet\u00e0.\nEvoluzione demografica.\nAl censimento del 2001 la popolazione di Deoranian assommava a 17.463 persone, delle quali 9.154 maschi e 8.309 femmine. I bambini di et\u00e0 inferiore o uguale ai sei anni assommavano a 3.403, dei quali 1.755 maschi e 1.648 femmine. Infine, coloro che erano in grado di saper almeno leggere e scrivere erano 6.839, dei quali 4.583 maschi e 2.256 femmine."}
{"id": "2685150", "revid": "287204", "url": "https://it.wikipedia.org/wiki?curid=2685150", "title": "Dewa", "text": " \nDewa \u00e8 una suddivisione dell'India, classificata come \"nagar panchayat\", di 12.819 abitanti, situata nel distretto di Barabanki, nello stato federato dell'Uttar Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 27\u00b0 1' 60 N e 81\u00b0 10' 0 E e ha un'altitudine di 136 .\nSociet\u00e0.\nEvoluzione demografica.\nAl censimento del 2001 la popolazione di Dewa assommava a 12.819 persone, delle quali 6.749 maschi e 6.070 femmine. I bambini di et\u00e0 inferiore o uguale ai sei anni assommavano a 2.202, dei quali 1.125 maschi e 1.077 femmine. Infine, coloro che erano in grado di saper almeno leggere e scrivere erano 5.746, dei quali 3.420 maschi e 2.326 femmine."}
{"id": "2685151", "revid": "287204", "url": "https://it.wikipedia.org/wiki?curid=2685151", "title": "Dhampur", "text": " \nDhampur \u00e8 una suddivisione dell'India, classificata come \"municipal board\", di 46.855 abitanti, situata nel distretto di Bijnor, nello stato federato dell'Uttar Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 29\u00b0 19' 0 N e 78\u00b0 31' 0 E e ha un'altitudine di 215 .\nSociet\u00e0.\nEvoluzione demografica.\nAl censimento del 2001 la popolazione di Dhampur assommava a 46.855 persone, delle quali 24.620 maschi e 22.235 femmine. I bambini di et\u00e0 inferiore o uguale ai sei anni assommavano a 6.888, dei quali 3.601 maschi e 3.287 femmine. Infine, coloro che erano in grado di saper almeno leggere e scrivere erano 30.271, dei quali 16.849 maschi e 13.422 femmine."}
{"id": "2685152", "revid": "1543377", "url": "https://it.wikipedia.org/wiki?curid=2685152", "title": "Athletic Club 1966-1967", "text": "La pagina racchiude la rosa dell'Athletic Club nella stagione 1966-67\nRosa.\n \n \n \n \n \n \n \n \n \nStaff tecnico.\n\"Come da politica societaria la squadra \u00e8 composta interamente da giocatori nati in una delle sette province di Euskal Herria o cresciuti calcisticamente nel vivaio di societ\u00e0 basche.\""}
{"id": "2685155", "revid": "287204", "url": "https://it.wikipedia.org/wiki?curid=2685155", "title": "Dhanauha", "text": " \nDhanauha \u00e8 una suddivisione dell'India, classificata come \"census town\", di 6.213 abitanti, situata nel distretto di Jaunpur, nello stato federato dell'Uttar Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 25\u00b0 28' 08 N e 82\u00b0 34' 14 E.\nSociet\u00e0.\nEvoluzione demografica.\nAl censimento del 2001 la popolazione di Dhanauha assommava a 6.213 persone, delle quali 3.280 maschi e 2.933 femmine. I bambini di et\u00e0 inferiore o uguale ai sei anni assommavano a 1.060, dei quali 546 maschi e 514 femmine. Infine, coloro che erano in grado di saper almeno leggere e scrivere erano 3.612, dei quali 2.276 maschi e 1.336 femmine."}
{"id": "2685158", "revid": "287204", "url": "https://it.wikipedia.org/wiki?curid=2685158", "title": "Dhanauli", "text": " \nDhanauli \u00e8 una suddivisione dell'India, classificata come \"census town\", di 23.475 abitanti, situata nel distretto di Agra, nello stato federato dell'Uttar Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 27\u00b0 08' 30 N e 77\u00b0 57' 48 E.\nSociet\u00e0.\nEvoluzione demografica.\nAl censimento del 2001 la popolazione di Dhanauli assommava a 23.475 persone, delle quali 12.592 maschi e 10.883 femmine. I bambini di et\u00e0 inferiore o uguale ai sei anni assommavano a 4.503, dei quali 2.392 maschi e 2.111 femmine. Infine, coloro che erano in grado di saper almeno leggere e scrivere erano 11.256, dei quali 7.445 maschi e 3.811 femmine."}
{"id": "2685160", "revid": "767487", "url": "https://it.wikipedia.org/wiki?curid=2685160", "title": "La fabbrica dei mostri (album)", "text": "La fabbrica dei mostri \u00e8 il terzo album studio dei Duracel."}
{"id": "2685164", "revid": "767487", "url": "https://it.wikipedia.org/wiki?curid=2685164", "title": "Un alibi perfetto", "text": "Un alibi perfetto (\"Beyond a Reasonable Doubt\") \u00e8 un film del 2009 diretto da Peter Hyams.\nIl film \u00e8 un remake del film \"L'alibi era perfetto\", diretto nel 1956 da Fritz Lang, ed \u00e8 stato distribuito in Italia da Medusa a partire dal 13 novembre 2009.\nTrama.\nC.J. Nicholas \u00e8 un giornalista che, per non perdere il posto, vuole fare un servizio che possa risollevargli la carriera. A questo scopo decide di dimostrare che gli ultimi processi vinti dal procuratore distrettuale Mark Hunter sono frutto di corruzione e falsificazione di prove. Per dimostrare la sua tesi decide, assieme al suo assistente Corey, di farsi arrestare per l'omicidio di una prostituta. Dalla lettura del rapporto della polizia sul caso, scoprono alcuni particolari rilevanti: l'assassino indossava pantaloni sportivi e un cane Jack Russel che gli aveva morso una gamba. Inoltre erano state trovate le impronte di una scarpa da tennis Montalvo e l'arma del delitto era un coltello a serramanico.\nC.J. e Corey comprano perci\u00f2 un coltello in un negozio di armi, un paio di scarpe Montalvo, una tuta e maschera da sci e un Jack-Russell. Messi assieme vari indizi apparentemente contro C.J. (il tutto documentato da Corey con una videocamera), il giornalista si fa arrestare per guida in stato di ebbrezza, attirando le attenzioni della polizia. Il detective Nickerson, notate le scarpe Montalto in possesso di Nicholas, ottiene un mandato di perquisizione per la casa di C.J. e, trovate le apparenti prove, lo arresta.\nDurante il processo si scopre che l'accusa ha ritrovato DNA di C.J. sul luogo del delitto; C.J. affronta cos\u00ec Hunter e lo accusa di aver falsificato le prove, ma non viene creduto. Corey, come da accordo con il collega, recupera il DVD con il filmato che prova l'innocenza di C.J., ma viene ucciso da Merchant, un detective corrotto al soldo di Hunter.\nC.J. a questo punto \u00e8 incapace di portare le prove della sua innocenza e viene condannato a morte.\nElla Crystal, fidanzata di C.J e che lavora per Hunter, va a trovarlo in carcere e apprende la verit\u00e0. Cos\u00ec accetta di aiutarlo e inizia a indagare, scoprendo altre manomissioni delle prove fatte da Hunter. Mentre Ella si trova in un garage, \u00e8 inseguita da Merchant che tenta di investirla con la macchina, ma il detective Nickerson riesce a salvarla, uccidendo Merchant a colpi di pistola. Hunter viene arrestato e C.J. liberato. Giorni dopo, tuttavia, Ella vede in televisione la foto della prostituta assassinata. Nota che sulle mani si vedono dei tatuaggi uguali a quelli di una donna su cui C.J. aveva costruito un servizio televisivo basato su una storia inventata. Scopre cos\u00ec che la donna aveva poi iniziato a ricattarlo e perci\u00f2 lui l'aveva uccisa, montando il caso contro Hunter per assicurarsi l'assoluzione."}
{"id": "2685165", "revid": "1543377", "url": "https://it.wikipedia.org/wiki?curid=2685165", "title": "Frisbee", "text": "Il frisbee \u00e8 un oggetto di forma rotonda con l'orlo ricurvo, utilizzato negli sport all'aria aperta, atto ad essere lanciato a lunga distanza (il \"record\" attuale \u00e8 di 338 metri); \u00e8 utilizzato per scopi ricreativi e sportivi a livello agonistico.\n\"Frisbee\" \u00e8 in realt\u00e0 il marchio registrato della ditta di giocattoli Wham-O che \u00e8 poi divenuto il termine usato in forma generica per riferirsi allo sport e ai \"dischi volanti\" che si lanciano con la mano. In inglese, dove sia lo sport sia l'oggetto sono ufficialmente chiamati \"Flying Disc\", la federazione internazionale si chiama \"World Flying Disc Federation\".\nStoria.\nOggetti piani circolari, simili al frisbee, si ritrovano in documenti antichi, ne sono un esempio quelli usati dai lanciatori del disco della Grecia antica. Piatti di legno e in seguito di latta e di plastica rigida, ancor meglio i recenti coperchi di fustini per detersivi, hanno sempre fatto parte del divertimento dei giovanissimi.\nL'origine del termine risale alla seconda met\u00e0 dell'Ottocento, dal nome della pasticceria \"Frisbie Pie Co.\", una ditta statunitense del Connecticut fornitrice di crostate per mense scolastiche, le cui teglie circolari di latta venivano riutilizzate per lo svago degli studenti del New England.\nNato dalla fantasia di due veterani della seconda guerra mondiale, Warren Franscioni e Walter Morrison, il famoso \"disco volante\" fu il frutto di ripetuti tentativi di ottenere un disco di plastica perfettamente aerodinamico.\nLavorando nel garage di Franscioni, i due soci riuscirono a mettere a punto un bordo arrotondato che avrebbe garantito la massima elevazione nel volo e una facile presa. Franscioni e Morrison chiamarono la loro creazione del 1948 \"Flying Disc\" (\"Disco volante\") o disco di Plutone per via della contemporanea scoperta del pianeta nano.\nI primi frisbee in plastica furono prodotti nel secondo dopoguerra e la prima produzione industriale di un disco risale al 23 gennaio 1957 denominato \"Pluto Platter;\" solo successivamente fu dato il nome Frisbee, ripreso da quello della ditta menzionata.\nNegli anni sessanta divenne uno sport popolare con campionati ufficiali. Il primo record di lancio del frisbee \u00e8 attribuito a Simon Lizotte con una distanza di lancio di 263,2 metri.\nDavid Leiwant, un ex studente della Columbia University, si trovava nel parcheggio della scuola guardando i giocatori pi\u00f9 giovani lanciarsi, ricorrendo e prendendo il disco (frisbee) sotto le stelle di una notte d'estate. \" Se strizzo gli occhi, \u00e8 quasi come 25 anni fa\", ha detto il quarantaduenne Leiwant, un ex allievo del 1973, \"Eravamo solo un gruppo di ragazzi in giro con un frisbee\". Gli studenti scrissero le regole del Frisbee prendendo spunto dagli altri sport e infine hanno creato il pi\u00f9 rapido movimento sport di squadra che conosciamo oggi. \nUso del disco.\nIl fondamentale di base in ogni gioco o sport che utilizza il frisbee \u00e8 il lancio. Esso pu\u00f2 essere eseguito sfruttando tecniche diverse, ma in ogni caso al frisbee deve essere imposta una rotazione. \nLa rotazione del disco induce un vortice nel volume d'aria sottostante allo stesso che effettua una pressione dal centro verso i bordi; essendo questi ultimi ricurvi, convogliano il flusso verso il basso, creando un \"cuscino d'aria\" su cui il disco galleggia durante il volo.\nDiscipline.\nLe discipline del frisbee sono 10:\nEsiste anche un'undicesima disciplina del frisbee con molteplici Campionati Internazionali attivi, fra cui AWI Ashley Whippet Invitational nato nel 1975: il frisbee dog.\nIn Italia.\nIl frisbee ebbe diffusione in Italia nei primi anni settanta per emulazione, assieme molti altri aspetti della cultura giovanile americana \"alternativa\". Nel 1972 un viaggio in California ispira Valentino De Chiara che al suo rientro in Italia inizia a divulgare questa disciplina attraverso tourn\u00e9e nazionali che toccano le principali citt\u00e0 e luoghi di mare.\nNel 1977 nasce l'A.I.F (Associazione Italiana Frisbee), organo deputato a favorire la crescita di questo sport in Italia.\nIn quegli anni anche il giovane fiorentino Francesco Ruocco, che tent\u00f2 senza grande successo la via della produzione del disco di plastica, fond\u00f2 il Frisbee Club Scandicci. Una decina di anni dopo, quando nacque la Nazionale italiana, Ruocco ne fu il primo medico sportivo, essendo appunto medico specialista in anestesia, riabilitazione e medicina subacquea e sportiva.\nNegli anni ottanta, mentre negli USA si \u00e8 all'apice della popolarit\u00e0 di questa disciplina, in Italia iniziano a nascere piccole realt\u00e0 che saranno la base per il movimento degli anni successivi. Su tutte, Rimini inizia ad organizzare il torneo Paganello che nel giro di pochi anni vede migliaia di sportivi del frisbee arrivati da ogni parte del mondo.\nNel 2007 una collaborazione tra l'A.I.F. e un piccolo gruppo di giovani ha organizzato tornei locali per divulgare la disciplina. Per la prima volta nella storia del Frisbee, con Antonio Cusm\u00e0 e Andrea Meola di Milano e Fabio Sanna di Trieste un mondiale di Freestyle Frisbee nella categoria co-op \u00e8 stato vinto da una squadra italiana. Lo stesso \u00e8 accaduto alla squadra femminile composta da Silvia Caruso di Milano ed Eleonora Imazio di Novara che si sono aggiudicate il primo posto della categoria \"women\".\nSia l'A.I.F. sia i Club sparsi nel territorio italiano sono riuniti nella Federazione Italiana Flying Disc, con sede a Bologna, che coordina le iniziative sportive in Italia.\nLa Federazione Italiana Flying Disc organizza ogni anno i Campionati Italiani di Ultimate Frisbee nelle categorie Maschile (serie A, B e C) Femminile (serie A e B), Mixed (serie A e B), i Campionati Junior (U15 e U17). \nPer quanto riguarda l'Ultimate Frisbee su erba, gli appuntamenti pi\u00f9 importanti sono le finali dei Campionati Italiani e il Bologna is Back, torneo internazionale su erba organizzato dal CUS Bologna sui campi dell'impianto Terrapieno di Bologna.\nNel Freestyle l'associazione in carico \u00e8 l'FPA."}
{"id": "2685166", "revid": "619191", "url": "https://it.wikipedia.org/wiki?curid=2685166", "title": "Easy Ride", "text": "Easy Ride \u00e8 un singolo dei The Doors, preso dal loro album The Soft Parade e scritto da Jim Morrison. Esso fin\u00ec sul B-side di \"Tell All the People\", un loro singolo pubblicato nel 1969 e che arriv\u00f2 al numero 57 nelle classifiche statunitensi\nIl testo di \"Easy Ride\" \u00e8 pi\u00f9 diretto di molte altre canzoni di Morrison, ma nell'ultima strofa appaiono una serie di frasi pi\u00f9 poetiche."}
{"id": "2685171", "revid": "228587", "url": "https://it.wikipedia.org/wiki?curid=2685171", "title": "Deerfield", "text": "Deerfield (letteralmente \"pascolo di cervi\" in lingua inglese) pu\u00f2 riferirsi a:"}
{"id": "2685175", "revid": "1442080", "url": "https://it.wikipedia.org/wiki?curid=2685175", "title": "Tullia Magrini", "text": "Studi.\nProfessore associato di Antropologia della musica all'Universit\u00e0 di Bologna, ha svolto ricerca sul campo in Italia, Grecia, Bali e Madagascar. \u00c8 stata segretario generale della Societ\u00e0 Italiana di Etnomusicologia (1982-86) e presidente del Comitato italiano dell'ICTM (dal 1986). Nel 1992 ha fondato il Gruppo di studio dell'ICTM \"Anthropology of Music in Mediterranean Cultures\" e ne \u00e8 stata il presidente fino alla sua prematura scomparsa. Nel 1994 ha fondato il Web bulletin \"Italian Ethnomusicology - ITEM\" che nel 1996 \u00e8 confluito nella rivista multimediale \"Music and Anthropology\"."}
{"id": "2685176", "revid": "287204", "url": "https://it.wikipedia.org/wiki?curid=2685176", "title": "Dharoti Khurd", "text": " \nDharoti Khurd \u00e8 una suddivisione dell'India, classificata come \"census town\", di 34.015 abitanti, situata nel distretto di Ghaziabad, nello stato federato dell'Uttar Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 28\u00b0 44' 51 N e 77\u00b0 18' 39 E.\nSociet\u00e0.\nEvoluzione demografica.\nAl censimento del 2001 la popolazione di Dharoti Khurd assommava a 34.015 persone, delle quali 18.445 maschi e 15.570 femmine. I bambini di et\u00e0 inferiore o uguale ai sei anni assommavano a 5.801, dei quali 3.145 maschi e 2.656 femmine. Infine, coloro che erano in grado di saper almeno leggere e scrivere erano 19.589, dei quali 12.333 maschi e 7.256 femmine."}
{"id": "2685177", "revid": "287204", "url": "https://it.wikipedia.org/wiki?curid=2685177", "title": "Dhaura Tanda", "text": " \nDhaura Tanda \u00e8 una suddivisione dell'India, classificata come \"nagar panchayat\", di 20.494 abitanti, situata nel distretto di Bareilly, nello stato federato dell'Uttar Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 28\u00b0 35' 37 N e 79\u00b0 24' 40 E.\nSociet\u00e0.\nEvoluzione demografica.\nAl censimento del 2001 la popolazione di Dhaura Tanda assommava a 20.494 persone, delle quali 10.737 maschi e 9.757 femmine. I bambini di et\u00e0 inferiore o uguale ai sei anni assommavano a 4.052, dei quali 2.141 maschi e 1.911 femmine. Infine, coloro che erano in grado di saper almeno leggere e scrivere erano 9.639, dei quali 5.858 maschi e 3.781 femmine."}
{"id": "2685178", "revid": "287204", "url": "https://it.wikipedia.org/wiki?curid=2685178", "title": "Dhaurahara", "text": " \nDhaurahara (o Dhaurehra) \u00e8 una suddivisione dell'India, classificata come \"nagar panchayat\", di 18.882 abitanti, situata nel distretto di Lakhimpur Kheri, nello stato federato dell'Uttar Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 28\u00b0 0' 0 N e 81\u00b0 4' 60 E e ha un'altitudine di 125 .\nSociet\u00e0.\nEvoluzione demografica.\nAl censimento del 2001 la popolazione di Dhaurahara assommava a 18.882 persone, delle quali 10.059 maschi e 8.823 femmine. I bambini di et\u00e0 inferiore o uguale ai sei anni assommavano a 3.597, dei quali 1.810 maschi e 1.787 femmine. Infine, coloro che erano in grado di saper almeno leggere e scrivere erano 5.253, dei quali 3.399 maschi e 1.854 femmine."}
{"id": "2685180", "revid": "729019", "url": "https://it.wikipedia.org/wiki?curid=2685180", "title": "Mario Visintini", "text": "Decorato con la medaglia d'oro al valor militare, fu, in ordine di tempo, il primo degli assi dell'aviazione della Regia Aeronautica, e il pilota con in assoluto il maggior numero di abbattimenti in Africa Orientale tra tutte le forze belligeranti, nonch\u00e9 l'asso di biplani da caccia con il maggior numero di abbattimenti della seconda guerra mondiale, durante la quale ottenne sedici vittorie aeree confermate e cinque probabili, sotto le insegne della Regia Aeronautica, che si assommano alla vittoria aerea ottenuta durante la guerra civile in Spagna, con l'Aviazione Legionaria.\nA causa della perdita dei registri della 412\u00aa Squadriglia basata a Massaua, alla quale apparteneva, ricostruire le sue sedici vittorie non \u00e8 facile. Nel corso di cinquanta combattimenti aerei, abbatt\u00e9 almeno cinque Blenheim britannici, un numero anche maggiore di Wellesley e quasi certamente tre Gladiator. A questi numeri si devono aggiungere quelli relativi agli aerei distrutti al suolo durante i mitragliamenti degli aeroporti di Gadaref, Goz Regeb e Agordat, che - secondo fonti britanniche - costarono alla RAF e alla SAAF \"decine di aerei distrutti\" (per l'esattezza trentadue aerei incendiati da solo e in cooperazione). Tutte le sue vittorie furono conseguite ai comandi del biplano Fiat C.R.42.\nVisintini fu il primo pilota italiano da caccia della seconda guerra mondiale a ottenere notoriet\u00e0 come asso. Le sue imprese in Africa Orientale infatti vennero ampiamente pubblicizzate in Italia, dove gli venne dedicato anche il volume \"Il pilota solitario\" del libro \"Eroi e avventure della nostra guerra\", pubblicato nel 1942. Per la sua meticolosit\u00e0 e abilit\u00e0 venne soprannominato il \"cacciatore scientifico\". Era il fratello dell'incursore della X\u00aa Flottiglia MAS Licio Visintini.\nBiografia.\nMario Visintini nacque in Istria, a Parenzo (oggi in Croazia), il 26 aprile 1913. Il suo vero cognome era Visentin (frequente cognome veneto), ma fu italianizzato in Visintini.\nRespinto alla visita medica sostenuta per entrare all'Accademia Aeronautica, si iscrisse a un corso per piloti civili a Taliedo, quartiere di Milano, ottenendo il brevetto di pilota civile sul Caproni Ca.100, che gli permise di entrare a far parte della Regia Aeronautica come allievo pilota ufficiale di complemento. Ottenne il suo brevetto militare nel dicembre 1936, o nel settembre 1937, a Grottaglie sul Breda Ba.25 e sul Fiat C.R.20. Fu quindi assegnato, come sottotenente, alla 91\u00aa Squadriglia, 10\u00ba Gruppo, 4\u00ba Stormo, con sede presso l'aeroporto di Gorizia. Qui si addestr\u00f2 sui Fiat C.R.30 e Fiat C.R.32.\nSpagna.\nNel novembre 1937, Visintini si offr\u00ec volontario per andare a combattere nella guerra civile spagnola. Qui, come membro della 25\u00aa Squadriglia del XVI Gruppo, \"La Cucaracha\", partecip\u00f2 a numerosi combattimenti aerei e abbatt\u00e9 un aereo sovietico Polikarpov I-16 il 5 settembre 1938, su Venta de los Camposines. Nell'ottobre 1938 (secondo altre fonti nel novembre 1939), Visintini ritorn\u00f2 in Italia e al 4\u00ba Stormo.\nDurante la sua permanenza in Spagna aveva volato per 330 ore e ottenuto una vittoria confermata. Per il suo servizio nel paese iberico fu decorato con la medaglia d'argento al Valore Militare e fu arruolato come effettivo nella Regia Aeronautica. Dopo il suo ritorno si addestr\u00f2 a pilotare il Fiat C.R.42, ma anche il Caproni Ca.133 e il trimotore Savoia-Marchetti S.M.79. Nel gennaio 1940 fu promosso tenente per meriti di guerra.\nAfrica Orientale Italiana.\nIl 5 aprile di quell'anno, viene trasferito nell'Africa Orientale Italiana (AOI) e assegnato alla 413\u00aa Squadriglia. Prima dello scoppio della guerra, nel giugno 1940, venne di nuovo trasferito, stavolta alla 412\u00aa Squadriglia, che era basata in Eritrea ed era equipaggiata con Fiat C.R.42. Questa unit\u00e0 poteva vantare un buon numero di piloti provenienti dal 4\u00ba Stormo e produsse, in soltanto un anno di operazioni, ben cinque assi. Il 14 giugno 1940, quattro giorni dopo l'entrata dell'Italia nel secondo conflitto mondiale, Visintini ottenne la sua prima vittoria: attacc\u00f2 un paio di Vicker Wellesley del 14 Squadron, decollati da Porto Sudan e diretti a bombardare Massaua, e abbatt\u00e9 quello (matricola K7743) pilotato dal \"Pilot Officer\" Reginald Patrick Blenner Plunkett, che rest\u00f2 ucciso nello schianto del suo aereo nel Mar Rosso: la prima delle sedici vittime del pilota istriano in Africa orientale.\nVisintini ne abbatt\u00e9 un altro (matricola L2652), sempre dello stesso Squadron, giunto in ricognizione su Decamer\u00e8 (oppure, secondo altre fonti , di ritorno dal bombardamento delle installazioni Acico a Massaua, alle 19.30) il 3 luglio, pilotato dal ventiseienne \"Flight Officer\" Samuel Gustav Soderholm (RAF No. 40194), che rest\u00f2 ucciso nello schianto. \nIl 12 luglio Visintini e il sergente Luigi Baron intercettarono 11 Wellesley del 14 e 47 Squadrons diretti ad attaccare l'aeroporto di Massaua. Visintini abbatt\u00e9 il bombardiere del Sergeant Frederick \u201cFreddy\u201d Nelson (RAF No. 516778) del 47 Squadron, il cui pilota rest\u00f2 ucciso mentre il resto dell'equipaggio venne fatto prigioniero. Insieme a Baron poi dichiar\u00f2 un altro abbattimento \"probabile\" ed in effetti un altro Wellesley del 47 Squadron riusc\u00ec a tornare alla base, ma cos\u00ec danneggiato che venne dichiarato 'non riparabile'.\nIl primo settembre, un Wellesley (L2669), sempre del \"14 Squadron\", pilotato dal \"Sergeant\" Norris, stava svolgendo una missione di fotoricognizione sopra l'isola di Harmil, quando venne intercettato da caccia decollati da Massaua e dovette compiere un disastroso atterraggio di fortuna. L'equipaggio fu preso prigioniero. Ad abbattere il Wellesley furono Visintini ed altri due piloti. Nel mese di luglio sempre Visintini dichiar\u00f2 l'abbattimento di altri aerei, ma le date sono sconosciute. Il 29 luglio fu decorato con la Medaglia d'argento al valore militare.\nLa mattina del 30 settembre, tre Blenheim I del 45 Squadron attaccarono Gura (Eritrea), ma l\u00ec furono intercettati da C.R.32 e C.R.42. Il Blenheim L6665, pilotato dal ventottenne \"Squadron Leader\" George Justin Bush (RAF No. 37061) venne abbattuto: tutto l'equipaggio rest\u00f2 ucciso (oltre a Bush, il ventenne \"Observer Sergeant\" John C. Usher \u2013 RAF no. 580912 \u2013 e il ventunenne \"Wireless Operator/Air gunner Sergeant\" James Corney DFM \u2013RAF no. 541684). L'abbattitore di Bush fu molto probabilmente il tenente Visintini, considerato che egli dichiar\u00f2 l'abbattimento di due aerei proprio su Gura in quel giorno.\nIl 18 ottobre 1940, Visintini attacc\u00f2 l'aeroporto nemico di Gadaref, mitragliando e incendiando, con i compagni, undici velivoli al suolo. \nIl sei novembre, durante l\u2019offensiva britannica per la conquista del forte di Gallabat, Visentini con ogni probabilit\u00e0 fu l\u2019abbattitore del \"Flying Officer\" Jack Maurice Hayward (RAF no. 40111) che, insieme a quattro altri Gladiator del 1 SAAF \"Squadron\" stavano per attaccare cinque Caproni Ca.133. Il biplano della RAF, incendiato, precipit\u00f2 alle 15.30, causando la morte del ventunenne Hayward. Un mese dopo, il 4 dicembre, il tenente Visintini rivendic\u00f2 l'abbattimento di un Blenheim sul Mar Rosso. L'aereo abbattuto era il Blenheim IV R2770 del 14 \"Squadron\", pilotato dal \"Flying Officer\" Thomas G. Rhodes, che non rientr\u00f2 da una missione di ricognizione. Tutto l'equipaggio del bimotore fu dichiarato \"disperso in azione\".\nIl 12 dicembre, Visintini ed altri quattro piloti della 412\u00aa Squadriglia, di scorta a un S.M.79, attaccarono l'aeroporto di Gaz Regeb, base di una squadriglia (B Flight) del 237 Squadron, sul quale furono distrutti quattro Hawker Hardy (K4053, K4308, K4055 e K4307) parcheggiati ai lati dell'aeroporto. Durante quest'azione l'aereo del comandante della 412\u00aa Squadriglia, capitano Antonio Raffi, venne colpito dal fuoco antiaereo della Sudan Defence Force e costretto ad un atterraggio d'emergenza dietro le linee nemiche. Visintini atterr\u00f2 vicino all'aereo del proprio comandante e \u2013 liberatosi del paracadute \u2013 lo fece salire nel suo abitacolo. Poi, sedendo sulle sue ginocchia, decoll\u00f2, incendiando l'aereo incidentato per non farlo cadere in mano nemica e tornando regolarmente ad Asmara. Per questa azione, il 16 gennaio 1941 venne promosso capitano per merito di guerra. Il nove febbraio, con un altro attacco al suolo, sull'aeroporto di Agordat, vennero distrutti cinque velivoli nemici. \nAltro attacco al suolo coronato da successo il 9 febbraio. All'alba, alla testa di quattro C.R.42 della 412\u00aa Squadriglia, compiva un'incursione a volo radente sul campo di Agordat, durante la quale danneggiano o distruggono 16 velivoli nemici, inclusi un Lysander, due Gladiator, due Hurricane e due Wellesley. Per questa missione, il gregario di Visintini, Sergente Maggiore Soffritti, \u00e8 decorato \"al valor militare\". \nIl giorno della sua ultima vittoria fu anche quello della sua morte. L'11 febbraio, Visintini rivendic\u00f2 l'abbattimento di un Hawker Hurricane su Cheren. L'aereo abbattuto molto probabilmente faceva parte del 1 SAAF Squadron, che quel giorno invi\u00f2 undici aerei di pattuglia sulla stessa area. Due degli aerei sudafricani si scontrarono con dei Fiat C.R.42. L'Hurricane del \"Lieutenant\" S. de K. Viljoen fu costretto ad un atterraggio di fortuna in territorio britannico. Il giorno dopo tent\u00f2 di decollare, ma l'aereo si incident\u00f2. Anche due aerei italiani erano stati costretti dal cattivo tempo ad atterrare nella zona di Sabarguma. Rientrato al campo per rifornirsi, Visintini ripart\u00ec alla ricerca dei due piloti italiani finch\u00e9, a causa del cattivo tempo, and\u00f2 a schiantarsi contro Monte Biz\u00e9n, su Nefasit, trovando la morte. Il gesto gli valse la Medaglia d'oro al Valor Militare alla memoria. In precedenza aveva gi\u00e0 ottenuto la Medaglia d'argento e di bronzo al Valor Militare. I suoi pi\u00f9 famosi avversari in Africa Orientale furono il sudafricano Ken Driver, con nove vittorie aeree, e Jack Frost, con otto, entrambi piloti di Hurricane. \nLe vittorie di Visintini, come quelle di tutti gli altri piloti italiani, sono ufficiose, in quanto non esiste a tutt'oggi una lista ufficiale degli assi italiani.\nAll'aviatore caduto Filippo Tommaso Marinetti dedica un capitolo (\"simultaneit\u00e0\") del poema \"Canto eroi e macchine della guerra mussoliniana\".\nCon il nome Mario Visentin appare nelle avventure a fumetti di Hugo Pratt Piccolo Chalet e Vanghe Dancale, che fanno parte della serie Gli scorpioni del deserto."}
{"id": "2685181", "revid": "287204", "url": "https://it.wikipedia.org/wiki?curid=2685181", "title": "Dibai", "text": " \nDibai \u00e8 una suddivisione dell'India, classificata come \"municipal board\", di 34.853 abitanti, situata nel distretto di Bulandshahr, nello stato federato dell'Uttar Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 28\u00b0 13' 0 N e 78\u00b0 15' 0 E e ha un'altitudine di 183 .\nSociet\u00e0.\nEvoluzione demografica.\nAl censimento del 2001 la popolazione di Dibai assommava a 34.853 persone, delle quali 18.346 maschi e 16.507 femmine. I bambini di et\u00e0 inferiore o uguale ai sei anni assommavano a 5.617, dei quali 2.954 maschi e 2.663 femmine. Infine, coloro che erano in grado di saper almeno leggere e scrivere erano 17.438, dei quali 10.709 maschi e 6.729 femmine."}
{"id": "2685183", "revid": "287204", "url": "https://it.wikipedia.org/wiki?curid=2685183", "title": "Sh2-261", "text": "Sh2-261, nota talvolta anche come Nebulosa di Lower, \u00e8 una nebulosa a emissione visibile nella costellazione di Orione.\nSi individua nella parte pi\u00f9 settentrionale della costellazione, circa 6\u00b0 ad ovest di Alhena (); \u00e8 visibile con facilit\u00e0 nelle foto a lunga posa riprese anche con strumenti amatoriali di media potenza. Giace sulla scia chiara della Via Lattea in opposizione al centro galattico ed \u00e8 circondata da ricchi campi stellari di fondo. Il periodo migliore per la sua osservazione nel cielo serale ricade nei mesi compresi fra gennaio e maggio, e sebbene si trovi nell'emisfero celeste boreale, pu\u00f2 essere osservata da tutte le aree popolate della Terra.\nSi tratta di una regione H II situata sul bordo pi\u00f9 esterno del Braccio di Orione, al limite della regione galattica compresa fra questo e il Braccio di Perseo; si trova sulla linea di vista della parte pi\u00f9 meridionale dell'associazione Gemini OB1. Una delle stelle responsabili della ionizzazione dei gas della regione sarebbe la stella blu HD\u00a041997, una stella fuggitiva di classe spettrale O7.5V; a questa si aggiungono altre stelle, fra le quali la stella azzurra BD+15\u00b01079, di classe B0. Questa stella \u00e8 stata indicata talvolta come di classe O7, spostando cos\u00ec la distanza della nebulosa fino a 2000\u00a0parsec a causa dell'aumento della discrepanza fra magnitudine assoluta, evidentemente pi\u00f9 luminosa in una stella di classe O, e magnitudine apparente; tramite l'analisi delle altre stelle ionizzatrici \u00e8 stata invece calcolata una distanza di circa 1000\u00a0parsec (3260 anni luce), che sembra essere pi\u00f9 attendibile, data anche la rideterminazione della stella BD+15\u00b01079 come appartenente alla classe B0."}
{"id": "2685185", "revid": "72396", "url": "https://it.wikipedia.org/wiki?curid=2685185", "title": "Beijing Huanying Ni", "text": "Beijing Huanying ni (cinese tradizionale: \u5317\u4eac\u6b61\u8fce\u4f60; cinese semplificato: \u5317\u4eac\u6b22\u8fce\u4f60; pinyin: B\u011bij\u012bng hu\u0101ny\u00edng n\u01d0; inglese: Beijing welcomes you; italiano: Pechino ti d\u00e0 il benvenuto) \u00e8 la canzone ufficiale utilizzata come tema per le Olimpiadi di Pechino 2008, pubblicata per la prima volta il 30 aprile dello stesso anno, per la cerimonia del conto alla rovescia per i 100 giorni dall'inizio dei giochi, tenutasi a Pechino. La canzone \u00e8 cantata da decine di artisti provenienti da Cina continentale, Hong Kong, Taiwan, Giappone e Corea del Sud. Il testo della canzone \u00e8 stato scritto dal compositore di Hong Kong Albert Leung, mentre le musiche sono state composte dal cinese Ke Zhao Lei, conosciuto anche come Xiao Ke.\nI cinque caratteri del titolo cinese della canzone (\"Bei Jing Huan Ying Ni\") sono stati usati per creare i nomi dei \"Fuwa\", le mascotte simbolo dei Giochi Olimpici di Pechino: il pesce Bei-Bei, il panda gigante Jing-jing, la fiamma olimpica Huan-Huan, la gazzella Ying-Ying e la rondine Ni-Ni.\nLa canzone dura pi\u00f9 di sei minuti, e sin dalla sua pubblicazione \u00e8 stata estremamente popolare tra il pubblico cinese e non.\nArtisti partecipanti.\n\"(in ordine di apparizione)\"\nLuoghi rappresentati.\nIl video musicale della canzone presenta i cantanti sopra citati in diversi siti e luoghi tra i pi\u00f9 rinomati di Pechino, oltre ai siti e agli stadi dell'Olympic Green; in ordine di apparizione, compaiono:"}
{"id": "2685186", "revid": "131358", "url": "https://it.wikipedia.org/wiki?curid=2685186", "title": "Chima Daniel Uchechi", "text": ""}
{"id": "2685187", "revid": "123739459", "url": "https://it.wikipedia.org/wiki?curid=2685187", "title": "Dichiarazione fraudolenta mediante uso di fatture o altri documenti per operazioni inesistenti", "text": "La dichiarazione fraudolenta mediante uso di fatture o altri documenti per operazioni inesistenti \u00e8 un reato previsto nell'ordinamento giuridico italiano.\nDisciplina.\nL'art. 2 del D.Lgs. 74/2000 punisce, con la reclusione da 18 mesi a 6 anni, chiunque indichi elementi passivi fittizi nelle dichiarazioni annuali al fine di evadere le imposte sul valore aggiunto o sui redditi, avvalendosi di fatture o altri documenti per operazioni inesistenti.\nA differenza dei reati previsti dai successivi articoli del decreto, non sono previste soglie minime per la punibilit\u00e0 penale.\nPer i reati commessi fino al 17 settembre 2011 qualora gli elementi passivi fittizi siano inferiori a \u20ac 154.937,07, la pena era ridotta (da sei mesi a due anni) e non erano consentiti il fermo e l'arresto (art. 2 c. 3 D.Lgs. 74/2000 ora abrogato).\nIl delitto viene commesso quando il soggetto registra nelle scritture contabili le fatture o comunque le detiene ai fini di prova nei confronti dell'amministrazione finanziaria. In ogni caso, \u00e8 escluso che il reato possa ritenersi commesso fino al momento in cui tali elementi sono indicati nella dichiarazione annuale.\nVa precisato che la definizione di \"fatture o altri documenti\" include qualsiasi documento con cui il soggetto possa provare l'esistenza di costi deducibili o imposte detraibili.\nLa nozione di operazione inesistente appare particolarmente ampia, includendo:\nConsumazione.\nIl delitto \u00e8 commesso al momento della presentazione della dichiarazione.\nSe la dichiarazione fraudolenta \u00e8 presentata da una societ\u00e0, per il reato risponde chi l'ha sottoscritta.\nCompetenza.\n\u00c8 competente il giudice del luogo di domicilio fiscale del contribuente.\nFrode carosello.\nCome detto, questa tipologia di reato \u00e8 volta a creare un indebito credito Iva nei confronti dello Stato. Viene sfruttata la legislazione europea che prevede che le operazioni intracomunitarie di acquisto (importazione) e di vendita (esportazione) di prodotti/servizi siano esenti dal pagamento dell'Iva.\nLa societ\u00e0 comunitaria X cede alla societ\u00e0 nazionale Y un bene del valore di 100 euro, senza Iva, come da normativa vigente. La societ\u00e0 nazionale Y vende (fittiziamente) lo stesso bene ad un'impresa connazionale, Z ad un prezzo di 122 euro, 100 euro + 22% di Iva poich\u00e9 trattasi di vendita nel mercato interno. \nZ, pertanto, compra il bene pagandolo 122 euro, dichiarando allo Stato un credito Iva di 22 euro per l'acquisto effettuato.\nY, contestualmente, ha un debito Iva di 22 euro verso l'Erario, importo che in realt\u00e0 non ha mai incassato e che quindi non verser\u00e0 mai allo Stato, motivo per cui i soggetti titolari della societ\u00e0 Y sono prestanomi o nullatenenti ed Y non istituisce scritture contabili n\u00e9 adempie agli obblighi delle dichiarazioni fiscali. Talvolta, \u00e8 effettivamente una \"societ\u00e0 fantasma\" non avendo neanche un locale commerciale o venendo messa in liquidazione pochi mesi dopo la sua nascita.\nY \u00e8 una \"societ\u00e0 cartiera\", che produce fatture inesistenti con il solo scopo di creare un indebito credito Iva verso il Fisco e, ovviamente, insieme a X e Z fa parte dello stesso gruppo (gruppo di fatto pi\u00f9 che giuridico).\nNelle frodi pi\u00f9 strutturate, oltre alla \"cartiera\", c'\u00e8 anche la \"societ\u00e0 filtro\". In tal caso, si procede in questo modo. La societ\u00e0 comunitaria X vende il bene a 100 euro, senza Iva, all'azienda nazionale Y.\nY, non avendo obiettivi di bilancio n\u00e9 utili da conseguire, non ha interesse a guadagnare n\u00e9 a generare utili. Ma ad abbassare il prezzo finale del prodotto (spiegheremo alla fine il motivo): riduce quindi l'imponibile Iva e rivende (fittiziamente) il bene a Z, quasi allo stesso prezzo di acquisto, 101 euro: 83 euro per il prodotto e 18 euro per l'Iva al 22%, presente poich\u00e9 trattasi di vendita nel mercato interno. \nZ, pertanto, compra il bene pagandolo 101 euro, dichiarando allo Stato un credito Iva di 18 euro per l'acquisto effettuato. In questo modo, Z riesce a proporsi sul mercato con un prodotto dal prezzo estremamente concorrenziale, drogato dall'abbassamento dell'imponibile realizzato da Y grazie al mancato versamento Iva, alterando la competizione con gli altri operatori. Z, ricevuti i prodotti da Y e con il credito di 18 euro verso lo Stato, li rimette in commercio rivendendoli all'azienda nazionale W (spesso inconsapevole della frode ed estranea alle operazioni fraudolente) che poi si rivolge al consumatore finale (persona fisica senza partita iva). Z ha tutte le carte in regola per operare l'attivit\u00e0 commerciale, dotata di una organizzazione stabile e adempiente a tutti i doveri previsti dalla legislazione fiscale per dare un\u2019apparenza ancora pi\u00f9 regolare alle cessioni dei beni. Infatti, il guadagno \u00e8 gi\u00e0 stato ottenuto con i passaggi tra X, Y e Z.\nAlcune volte, \u00e8 capitato che, inconsapevolmente, la societ\u00e0 filtro fosse una azienda esterna al meccanismo che si \u00e8 rivolta direttamente a Y, allettata dal basso costo del prodotto. La giurisprudenza sanziona anche tale soggetto (per incauto acquisto), specie qualora consapevole del carosello o se, con maggiori controlli, avrebbe potuto comprendere la motivazione di un prezzo cos\u00ec aggressivo.\n\u00c8 bene ricordare che in nessuno dei casi contemplati il debito Iva verso lo Stato viene saldato.\n\u00c8 uno schema utilizzato in particolare in tutti quei settori caratterizzati da grandi volumi di scambi e bassi margini di guadagno.\nVoci correlate.\ni"}
{"id": "2685189", "revid": "386562", "url": "https://it.wikipedia.org/wiki?curid=2685189", "title": "Beijing welcomes you", "text": ""}
{"id": "2685190", "revid": "399", "url": "https://it.wikipedia.org/wiki?curid=2685190", "title": "Cucina fusion", "text": "La cucina fusion \u00e8 quel tipo di cucina che combina, in maniera esplicita, elementi associati a differenti tradizioni culinarie per produrre men\u00f9 o piatti complessi non riconducibili ad alcuna tradizione culinaria precisa.\nTuttavia, data la recente creazione di questo neologismo indicante un processo di contaminazione culturale, \u00e8 difficile includere e/o escludere in maniera perentoria alcune tendenze culinarie. Questo processo vede un\u2019accelerazione direttamente proporzionale alla rapidit\u00e0 cui viaggiano le informazioni, le mode e le culture, parimenti alle contaminazioni tipiche di altri ambiti.\n\u00c8 possibile individuare almeno tre tipi di cucine fusion: \nPrimo tipo \u201cpropriamente detto\u201d.\nCostituito da piatti che fondono in s\u00e9 ingredienti o stili culinari tipici di culture differenti, secondo un processo propriamente interculturale. A questo gruppo appartengono realt\u00e0 affermate come il sushi brasiliano (che fonde un tipico piatto della cucina giapponese, il sushi, ai sapori della cucina brasiliana), e nuovi esperimenti come il mooshi (che fonde un tipico piatto della cucina giapponese, il sushi, ai sapori della cucina campana). Come \u00e8 facile intuire questo \u00e8 un processo antropico che esiste da quando l\u2019uomo si sposta e di cui numerose sono le testimonianza storiche (Scambio colombiano) e preistoriche.\nSecondo tipo.\nCostituito appunto dall'affiancamento di piatti appartenenti alla tradizione culinaria di aree del mondo differenti ma comunque associate, anche se in maniera tendenzialmente erronea, come nel caso della \"cucina asiatica\" e Tex mex. Non sono rari ristoranti che propongono piatti appartenenti a tradizioni culinarie diverse ma vicine (cinese e giapponese, mediorientale, indiana,) oppure praticano veri e propri crossover senza tuttavia fregiarsi del titolo di fusion, in modo da difendere la loro presunta purezza.\nTerzo tipo.\nCostituito da quelle cucine che si piegano, pi\u00f9 o meno, alle tendenze locali dei luoghi in cui sorgono, ad esempio un ristorante cinese in Europa, oppure un ristorante italiano in America, andando a contenere spesso piatti estremamente adattati al palato del paese ospitante o addirittura appositamente approntati per quel mercato (vedi la pizza con l'anas, sconosciuta in Italia) e quindi, a loro modo, \u00abfusion\u00bb (nella scelta degli ingredienti, nella selezione dei piatti, nella divisione in antipasti e piatti principali). A questa categoria sono riconducibili pressoch\u00e9 tutti i ristoranti che propongono una cucina diversa da quella del territorio su cui sorgono, dunque in generale le cucine etniche (ad esempio nei ristoranti di cucina giapponese, cinese, vietnamita e thailandese, o in parte nei locali Tex mex) a meno che non riescano nella missione ardua di preservare la loro presunta purezza, quindi ad esempio anche un ristorante di cucina campana in Sardegna.\nRiassumendo il concetto di \u00abcucina fusion\u00bb \u00e8 estremamente relativo."}
{"id": "2685191", "revid": "767487", "url": "https://it.wikipedia.org/wiki?curid=2685191", "title": "Riserva naturale Pesche", "text": "La riserva naturale Pesche \u00e8 un'area naturale protetta situata nella provincia di Isernia. La riserva occupa una superficie di 552,00 ettari ed \u00e8 stata istituita nel 1982."}
{"id": "2685196", "revid": "433605", "url": "https://it.wikipedia.org/wiki?curid=2685196", "title": "Riserva naturale Torrente Callora", "text": "La riserva naturale Torrente Callora \u00e8 un'area naturale protetta situata nel comune di Roccamandolfi, in provincia di Isernia.\nLa riserva occupa una superficie di 50 ettari ed \u00e8 stata istituita nel 2003."}
{"id": "2685201", "revid": "767487", "url": "https://it.wikipedia.org/wiki?curid=2685201", "title": "Kroke", "text": "Kroke (che in Yiddish significa Cracovia) \u00e8 un trio polacco formatosi nel 1992 a Cracovia composto da tre amici diplomati presso l'Accademia Musicale di Cracovia, Tomasz Lato (contrabbasso), Tomasz Kukurba (viola), and Jerzy Bawo\u0142 (fisarmonica). Sebbene conosciuti principalmente come gruppo klezmer, \"Kroke\" hanno creato e suonano pezzi originali che si rifanno alle musiche klezmer e a quelle sefardite producendo melodie contemporanee con un sapore ebraico.\nIl trio ha collaborato con molti artisti, fra i quali il violinista Nigel Kennedy, con il quale hanno registrato l'album \"East Meets East\". Nel 2003, il gruppo con l'aggiunta del percussionista Tomasz Grochot, divenne un quartetto, da qui il nome dell'album \"Quartet\".\nUno dei loro pezzi, \"The Secret of the Life Tree\", appare nella colonna sonora del film del 2006 di David Lynch, L'Impero della Mente."}
{"id": "2685202", "revid": "287204", "url": "https://it.wikipedia.org/wiki?curid=2685202", "title": "Dhanaura", "text": " \nDhanaura \u00e8 una suddivisione dell'India, classificata come \"municipal board\", di 24.465 abitanti, situata nel distretto di Jyotiba Phule Nagar, nello stato federato dell'Uttar Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 28\u00b0 58' 18 N e 78\u00b0 15' 37 E.\nSociet\u00e0.\nEvoluzione demografica.\nAl censimento del 2001 la popolazione di Dhanaura assommava a 24.465 persone, delle quali 12.972 maschi e 11.493 femmine. I bambini di et\u00e0 inferiore o uguale ai sei anni assommavano a 4.157, dei quali 2.235 maschi e 1.922 femmine. Infine, coloro che erano in grado di saper almeno leggere e scrivere erano 14.175, dei quali 8.589 maschi e 5.586 femmine."}
{"id": "2685203", "revid": "767487", "url": "https://it.wikipedia.org/wiki?curid=2685203", "title": "Angelo Colletta", "text": "Carriera.\nTerzino, in carriera ha disputato 17 incontri in Serie A, tutte con la maglia della , con una rete all'attivo, la seconda della rimonta da 0-3 a 3-3 dalla Sampdoria all'Olimpico contro la della stagione 1969-1970.\nHa inoltre totalizzato 85 presenze e 3 reti in Serie B con , , e , vincendo il campionato nell'annata 1970-1971 col Mantova.\nIntrapresa la carriera di allenatore, ha guidato per tre stagioni la Sarzanese."}
{"id": "2685204", "revid": "287204", "url": "https://it.wikipedia.org/wiki?curid=2685204", "title": "Dibiyapur", "text": " \nDibiyapur \u00e8 una suddivisione dell'India, classificata come \"nagar panchayat\", di 20.602 abitanti, situata nel distretto di Auraiya, nello stato federato dell'Uttar Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 26\u00b0 38' 09 N e 79\u00b0 33' 24 E.\nSociet\u00e0.\nEvoluzione demografica.\nAl censimento del 2001 la popolazione di Dibiyapur assommava a 20.602 persone, delle quali 10.962 maschi e 9.640 femmine. I bambini di et\u00e0 inferiore o uguale ai sei anni assommavano a 2.868, dei quali 1.592 maschi e 1.276 femmine. Infine, coloro che erano in grado di saper almeno leggere e scrivere erano 15.682, dei quali 8.744 maschi e 6.938 femmine."}
{"id": "2685205", "revid": "287204", "url": "https://it.wikipedia.org/wiki?curid=2685205", "title": "Dildarnagar Fatehpur Bazar", "text": " \nDildarnagar Fatehpur Bazar \u00e8 una suddivisione dell'India, classificata come \"nagar panchayat\", di 11.409 abitanti, situata nel distretto di Ghazipur, nello stato federato dell'Uttar Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 25\u00b0 25' 27 N e 83\u00b0 40' 38 E.\nSociet\u00e0.\nEvoluzione demografica.\nAl censimento del 2001 la popolazione di Dildarnagar Fatehpur Bazar assommava a 11.409 persone, delle quali 5.910 maschi e 5.499 femmine. I bambini di et\u00e0 inferiore o uguale ai sei anni assommavano a 1.817, dei quali 965 maschi e 852 femmine. Infine, coloro che erano in grado di saper almeno leggere e scrivere erano 7.996, dei quali 4.525 maschi e 3.471 femmine."}
{"id": "2685206", "revid": "287204", "url": "https://it.wikipedia.org/wiki?curid=2685206", "title": "Doghat", "text": " \nDoghat \u00e8 una suddivisione dell'India, classificata come \"nagar panchayat\", di 13.261 abitanti, situata nel distretto di Bagpat, nello stato federato dell'Uttar Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 29\u00b0 12' 49 N e 77\u00b0 22' 22 E.\nSociet\u00e0.\nEvoluzione demografica.\nAl censimento del 2001 la popolazione di Doghat assommava a 13.261 persone, delle quali 7.156 maschi e 6.105 femmine. I bambini di et\u00e0 inferiore o uguale ai sei anni assommavano a 2.122, dei quali 1.183 maschi e 939 femmine. Infine, coloro che erano in grado di saper almeno leggere e scrivere erano 7.513, dei quali 4.808 maschi e 2.705 femmine."}
{"id": "2685207", "revid": "287204", "url": "https://it.wikipedia.org/wiki?curid=2685207", "title": "Dohrighat", "text": " \nDohrighat (o Doharighat) \u00e8 una suddivisione dell'India, classificata come \"nagar panchayat\", di 10.245 abitanti, situata nel distretto di Mau, nello stato federato dell'Uttar Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 26\u00b0 15' 52 N e 83\u00b0 30' 59 E e ha un'altitudine di 65 .\nSociet\u00e0.\nEvoluzione demografica.\nAl censimento del 2001 la popolazione di Dohrighat assommava a 10.245 persone, delle quali 5.292 maschi e 4.953 femmine. I bambini di et\u00e0 inferiore o uguale ai sei anni assommavano a 1.689, dei quali 840 maschi e 849 femmine. Infine, coloro che erano in grado di saper almeno leggere e scrivere erano 6.190, dei quali 3.601 maschi e 2.589 femmine."}
{"id": "2685208", "revid": "112800180", "url": "https://it.wikipedia.org/wiki?curid=2685208", "title": "Mulinaccio di Scandicci", "text": " \nIl Mulinaccio di Scandicci \u00e8 un mulino idraulico, oggi ridotto a rudere, situato nei pressi di San Vincenzo a Torri, nel comune di Scandicci, in provincia di Firenze.\nSi tratta di un notevole esempio di architettura paleo-industriale.\nStoria.\nLa famiglia Galli, proprietaria della vicina Villa dei Lami, nel 1634 fece costruire una diga lungo il borro del Masseto allo scopo di creare un lago artificiale per creare un vivaio. Qualche decennio pi\u00f9 tardi, nel 1648, alla diga fu addossato un mulino che nel 1653 risulta gi\u00e0 operante.\nL'attivit\u00e0 del mulino risulta gi\u00e0 cessata nel 1736 come riportato nell'archivio comunale di Scandicci. Quello che \u00e8 certo \u00e8 che nel 1774 ogni attivit\u00e0 era cessata ufficialmente; probabilmente il mulino fu una vittima dei nuovi processi di industrializzazione dei metodi di macinazione. Nelle carte catastali del 1832 il luogo \u00e8 chiamato \"mulino rovinato\" e in quel periodo prese il nome di \"Mulinaccio\". Ancora nel 1833 il lago retrostante risulta esistente, visto che nelle carte della pieve di San Vincenzo a Torri, \u00e8 riportato che in quell'anno vi annegarono due fratelli; pochi anni dopo il lago venne prosciugato.\nOggi i ruderi di questa imponente opera svolgono ancora la funzione di ponte tra le due sponde della valle.\nIl mulino oggi.\nIl luogo \u00e8 stato quasi ignorato da tutte le guide turistiche della zona e anche trovarlo non \u00e8 facile visto che esternamente \u00e8 quasi invisibile a causa della vegetazione che lo ricopre.\nIl mulino \u00e8 una costruzione semicircolare nata come diga per sbarrare il corso del borro dei Lami. La struttura \u00e8 organizzata su tre livelli e presente delle grandi arcate tonde , parzialmente franate, all'interno delle quali scorrono le acque che alimentavano le macine in pietra alcune ancora sul posto, anche se divelte. La struttura \u00e8 pericolante ma \u00e8 ancora possibile camminare nel corridoio con volta botte situato al terzo piano. Oggi l'acqua dopo aver attraversato alcuni locali esce allo scoperto e forma una cascata che si getta in una pozza circolare sottostante.\nQualche decina di metri pi\u00f9 a valle sono visibili i ruderi di una seconda struttura, probabilmente un secondo mulino, del quale rimangono alcuni cisternini voltati a botte, delle gore e delle macine.\nEscursioni.\nPer raggiungere il mulino ci sono due percorsi:\n1) Si parte da Villa I Lami nel Comune di Scandicci, su una strada sterrata che conduce alla fattoria di Partingoli.\nDa qui si prosegue scendendo per una viottola fra viti, fino a giungere a Il Mulinaccio.\nTra la vegetazione, i ruderi della complessa costruzione costituita un tempo da ponte, diga e mulino, prospiciente la zona dove vi era il lago dei Lami.\nL'escursione non richiede nessuno sforzo fisico dato il breve tratto, un percorso di circa un chilometro sia in andata che ritorno.\nA piedi, tempo di percorrenza: 30 minuti\n2) Si percorre la Via Empolese in direzione Cerbaia, e giunti a S.Vincenzo a Torri si svolta a sinistra in una strada sterrata, Via del Lago.\nSi prosegue per circa 1\u00a0km e immediatamente superata la Casa vacanze Vico II si prende un viottolo a sinistra di circa 300 metri in discesa, che porta ai ruderi de Il Mulinaccio."}
{"id": "2685209", "revid": "287204", "url": "https://it.wikipedia.org/wiki?curid=2685209", "title": "Dostpur", "text": " \nDostpur \u00e8 una suddivisione dell'India, classificata come \"nagar panchayat\", di 11.877 abitanti, situata nel distretto di Sultanpur, nello stato federato dell'Uttar Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 26\u00b0 16' 60 N e 82\u00b0 28' 0 E e ha un'altitudine di 80 .\nSociet\u00e0.\nEvoluzione demografica.\nAl censimento del 2001 la popolazione di Dostpur assommava a 11.877 persone, delle quali 6.292 maschi e 5.585 femmine. I bambini di et\u00e0 inferiore o uguale ai sei anni assommavano a 2.175, dei quali 1.141 maschi e 1.034 femmine. Infine, coloro che erano in grado di saper almeno leggere e scrivere erano 6.786, dei quali 3.965 maschi e 2.821 femmine."}
{"id": "2685211", "revid": "183483", "url": "https://it.wikipedia.org/wiki?curid=2685211", "title": "Sh2-231", "text": ""}
{"id": "2685213", "revid": "1632387", "url": "https://it.wikipedia.org/wiki?curid=2685213", "title": "Oasi di Bosco Casale", "text": "La \"Riserva Naturale Regionale Bosco Casale\" (Casacalenda), nota anche come Oasi LIPU Casacalenda, \u00e8 la prima oasi naturalistica nata in Molise. Istituita dalla Regione Molise nel 1993, \u00e8 gestita dalla Lega Italiana Protezione Uccelli (LIPU-Birdlife Italia).\nTerritorio.\nLa Riserva Naturale Regionale \"Bosco Casale\" occupa una superficie di 146,00 ha e nei pressi \u00e8 sito il convento eremo di Sant'Onofrio, patrono del paese di Casacalenda, in provincia di Campobasso. Percorrendo i sentieri del bosco, in passato usati dai boscaioli per il trasporto del legname, \u00e8 possibile ammirare una gran variet\u00e0 di piante tipiche del sottobosco ed incontrare diversi animali. La presenza delle sorgenti, di ruscelli, di pozze permanenti e di uno stagno hanno favorito la presenza di diverse specie di Anfibi.\nStoria.\nL'area protetta, inizialmente designata come Oasi di protezione della fauna ed istituita come Oasi LIPU di Bosco Casale con D.G.R. n. 1000 dell'8 luglio 1993 dalla Regione Molise, \u00e8 stata la prima area protetta del Molise ed \u00e8 gestita, fin dal 18 dicembre 1993, dall'Associazione LIPU (Lega Italiana Protezione Uccelli - partner italiano di BirdLife International) tramite una Convenzione siglata con il Comune di Casacalenda.\nNel 1995 \u00e8 stata riconosciuta dal Ministero dell'Ambiente come \"area naturale protetta\" e inserita nell'Elenco ufficiale delle aree naturali protette. come \u201c\"Oasi di Bosco Casale\"\u201d (codice EUAP 0454).\nDal 1997 \u00e8 stata anche inclusa, per le sue peculiarit\u00e0 floro-faunistiche, nei siti della Rete Natura 2000:\n- come Sito di Interesse Comunitario (SIC) oggi divenuta Zona Speciale di Conservazione (ZSC) Codice IT7222250 denominazione \u201c\"Bosco Casale \u2013 Cerro del Ruccolo\"\u201d; \n- come Area importante per gli uccelli (Important Birds Area- IBA) oggi divenuta Zona di Protezione Speciale (ZPS) Codice IT7228230 denominazione \u201c\"Lago di Guardialfiera \u2013 Foce del Fiume Biferno\"\u201d.\nNel 2019 \u00e8 stata infine riconosciuta come \"Riserva naturale regionale\" con DGR 282 del 23/7/2019.\nFlora e fauna.\nDall'inizio della primavera la Riserva si presenta come un vasto tappeto di fiori: dalle comuni Primule all'Anemone degli Appennini, dal Narciso dei poeti alle Orchidee.\nLa tarda primavera \u00e8 il momento migliore per poter osservare le farfalle che popolano i sentieri e le radure con i loro brillanti colori. Sono una sessantina le specie diurne osservate. I mammiferi enumerano specie molto interessanti quali il Gatto selvatico e il Lupo grigio italiano.\nI rapaci presenti pi\u00f9 interessanti sono il Falco pecchiaiolo, il Lodolaio, il Nibbio reale e l'Astore.\nTra gli Anfibi sono da segnalare la Salamandrina di Savi che occupa il suo estremo areale orientale, il Tritone italiano, la Rana agile e l'Ululone appenninico."}
{"id": "2685214", "revid": "287204", "url": "https://it.wikipedia.org/wiki?curid=2685214", "title": "Dudhi", "text": " \nDudhi \u00e8 una suddivisione dell'India, classificata come \"nagar panchayat\", di 11.606 abitanti, situata nel distretto di Sonbhadra, nello stato federato dell'Uttar Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 24\u00b0 13' 08 N e 83\u00b0 13' 41 E.\nSociet\u00e0.\nEvoluzione demografica.\nAl censimento del 2001 la popolazione di Dudhi assommava a 11.606 persone, delle quali 6.224 maschi e 5.382 femmine. I bambini di et\u00e0 inferiore o uguale ai sei anni assommavano a 1.932, dei quali 1.008 maschi e 924 femmine. Infine, coloro che erano in grado di saper almeno leggere e scrivere erano 7.772, dei quali 4.636 maschi e 3.136 femmine."}
{"id": "2685217", "revid": "183483", "url": "https://it.wikipedia.org/wiki?curid=2685217", "title": "Sh2-232", "text": ""}
{"id": "2685220", "revid": "276444", "url": "https://it.wikipedia.org/wiki?curid=2685220", "title": "IMSA GT Championship", "text": ""}
{"id": "2685221", "revid": "287204", "url": "https://it.wikipedia.org/wiki?curid=2685221", "title": "Dulhipur", "text": " \nDulhipur \u00e8 una suddivisione dell'India, classificata come \"census town\", di 7.744 abitanti, situata nel distretto di Chandauli, nello stato federato dell'Uttar Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 25\u00b0 17' 57 N e 83\u00b0 04' 51 E.\nSociet\u00e0.\nEvoluzione demografica.\nAl censimento del 2001 la popolazione di Dulhipur assommava a 7.744 persone, delle quali 3.986 maschi e 3.758 femmine. I bambini di et\u00e0 inferiore o uguale ai sei anni assommavano a 1.447, dei quali 688 maschi e 759 femmine. Infine, coloro che erano in grado di saper almeno leggere e scrivere erano 2.656, dei quali 1.671 maschi e 985 femmine."}
{"id": "2685223", "revid": "287204", "url": "https://it.wikipedia.org/wiki?curid=2685223", "title": "Ekdil", "text": " \nEkdil \u00e8 una suddivisione dell'India, classificata come \"nagar panchayat\", di 9.945 abitanti, situata nel distretto di Etawah, nello stato federato dell'Uttar Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 26\u00b0 45' 06 N e 79\u00b0 05' 27 E.\nSociet\u00e0.\nEvoluzione demografica.\nAl censimento del 2001 la popolazione di Ekdil assommava a 9.945 persone, delle quali 5.272 maschi e 4.673 femmine. I bambini di et\u00e0 inferiore o uguale ai sei anni assommavano a 1.716, dei quali 891 maschi e 825 femmine. Infine, coloro che erano in grado di saper almeno leggere e scrivere erano 5.455, dei quali 3.327 maschi e 2.128 femmine."}
{"id": "2685224", "revid": "107986369", "url": "https://it.wikipedia.org/wiki?curid=2685224", "title": "Oasi naturale di Guardiaregia", "text": "La Riserva Regionale naturale di Guardiaregia - Campochiaro \u00e8 un'area naturale protetta istituita nel 1996 sul territorio molisano del Matese in Contrada Mencaro del comune di Guardiaregia, in provincia di Campobasso.\nOccupa una superficie di 2.187,00 ha e confina con il Parco regionale del Matese. La gestione \u00e8 stabilita dalla convenzione tra WWF Italia e i Comuni di Guardiaregia e Campochiaro."}
{"id": "2685225", "revid": "287204", "url": "https://it.wikipedia.org/wiki?curid=2685225", "title": "Erich", "text": "Erich \u00e8 una suddivisione dell'India, classificata come \"nagar panchayat\", di 8.523 abitanti, situata nel distretto di Jhansi, nello stato federato dell'Uttar Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 25\u00b0 47' 07 N e 79\u00b0 05' 28 E.\nSociet\u00e0.\nEvoluzione demografica.\nAl censimento del 2001 la popolazione di Erich assommava a 8.523 persone, delle quali 4.490 maschi e 4.033 femmine. I bambini di et\u00e0 inferiore o uguale ai sei anni assommavano a 1.480, dei quali 749 maschi e 731 femmine. Infine, coloro che erano in grado di saper almeno leggere e scrivere erano 4.307, dei quali 2.812 maschi e 1.495 femmine."}
{"id": "2685228", "revid": "287204", "url": "https://it.wikipedia.org/wiki?curid=2685228", "title": "Etmadpur", "text": " \nEtmadpur \u00e8 una suddivisione dell'India, classificata come \"municipal board\", di 19.412 abitanti, situata nel distretto di Agra, nello stato federato dell'Uttar Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 27\u00b0 42' 6 N e 79\u00b0 40' 5 E e ha un'altitudine di 144 .\nSociet\u00e0.\nEvoluzione demografica.\nAl censimento del 2001 la popolazione di Etmadpur assommava a 19.412 persone, delle quali 10.385 maschi e 9.027 femmine. I bambini di et\u00e0 inferiore o uguale ai sei anni assommavano a 3.370, dei quali 1.824 maschi e 1.546 femmine. Infine, coloro che erano in grado di saper almeno leggere e scrivere erano 10.582, dei quali 6.526 maschi e 4.056 femmine."}
{"id": "2685229", "revid": "125137530", "url": "https://it.wikipedia.org/wiki?curid=2685229", "title": "Caterina Bosetti", "text": "Biografia.\nFiglia di Giuseppe Bosetti, allenatore di pallavolo, il quale ha guidato anche la nazionale italiana, e di Franca Bardelli, anch'ella pallavolista con 93 presenze all'attivo in nazionale. Le due sorelle, Lucia e Chiara, sono pallavoliste.\nCarriera.\nClub.\nLa carriera di Caterina Bosetti inizia nel 2007 nelle giovanili dell'. Poco dopo l'inizio della stagione 2009-10, nel mese di novembre, viene ingaggiata dal , neopromossa in Serie A1, facendo il suo esordio nella massima divisione italiana contro l' a 15 anni: con la squadra lombarda vince due Coppe Italia.\nPer la stagione 2013-14 si trasferisce in Brasile dopo aver firmato per l', militante nella Superliga S\u00e9rie A e con cui vince sia il Campionato Paulista che la coppa nazionale. Nell'annata 2014-15 veste la maglia del club turco del , in Voleybol 1. Ligi.\nRientra in Italia nella stagione 2015-16 per difendere i colori dell' di Novara, in Serie A1. Per il campionato 2016-17 passa al di Piacenza, mentre in quello 2018-19 si accasa al . Nella stagione 2020-21 torna nuovamente all'AGIL, sempre in Serie A1.\nNazionale.\nDal 2008 al 2011 ottiene le convocazioni nella nazionale italiana Under-18, con cui conquista la medaglia d'argento al campionato europeo 2011. Nel 2010 \u00e8 in quella Under-19, vincendo l'oro al campionato europeo, dove viene premiata anche come miglior giocatrice. Dal 2011 al 2013 fa parte della nazionale Under-20: si aggiudica la medaglia d'oro al campionato mondiale 2011, eletta, anche in questo caso, come MVP.\nOttiene le prime convocazioni nella nazionale maggiore nel 2011, conseguendo nello stesso anno la vittoria della Coppa del Mondo. Nel 2017 conquista la medaglia d'argento al World Grand Prix 2017."}
{"id": "2685230", "revid": "200568", "url": "https://it.wikipedia.org/wiki?curid=2685230", "title": "Creator alme siderum", "text": ""}
{"id": "2685239", "revid": "599013", "url": "https://it.wikipedia.org/wiki?curid=2685239", "title": "Dan McClintock", "text": ""}
{"id": "2685245", "revid": "767487", "url": "https://it.wikipedia.org/wiki?curid=2685245", "title": "Na Ying", "text": "Sebbene nata a Shenyang, nella provincia cinese del Liaoning, \u00e8 di etnia Manci\u00f9 e proviene dal clan Yehe Nara.\nAttualmente \u00e8 considerata una delle migliori cantanti cinesi in circolazione. Ha partecipato alla canzone tema per le Olimpiadi di Pechino 2008, \"Beijing Huanying Ni\", insieme ad altre decine di artisti cinesi e delle regioni adiacenti, si \u00e8 inoltre esibita alla cerimonia di chiusura delle Olimpiadi, a Pechino."}
{"id": "2685246", "revid": "287204", "url": "https://it.wikipedia.org/wiki?curid=2685246", "title": "Faizabad (accantonamento)", "text": "L'accantonamento di Faizabad \u00e8 una suddivisione dell'India, classificata come \"cantonment board\", di 13.647 abitanti, situata nel distretto di Faizabad, nello stato federato dell'Uttar Pradesh. "}
{"id": "2685249", "revid": "1935428", "url": "https://it.wikipedia.org/wiki?curid=2685249", "title": "Jonathan dos Santos (calciatore 1990)", "text": "Biografia.\n\u00c8 figlio dell'ex calciatore Gerardo dos Santos e ha due fratelli pi\u00f9 grandi, \u00c9der dos Santos e Giovani dos Santos, anch'essi calciatori.\nCarriera.\nClub.\nCresciuto nelle giovanili del Barcellona, attualmente fa parte della squadra delle riserve, il Futbol Club Barcelona Atl\u00e8tic.\nIl 2 gennaio 2010 esordisce nella Primera Divisi\u00f3n nella partita, al Camp Nou, contro il Villarreal.\nIl 9 luglio 2014 passa al Villarreal, Il 21 dicembre, dos Santos ha segnato il suo primo gol Liga nella vittoria per 3-0 contro il Deportivo La Coruna .\nIl 28 luglio 2017 passa al Los Angeles Galaxy, dove trova suo fratello Giovani dos Santos.\nNazionale.\nIl 30 settembre 2009 debutta con la nazionale di calcio messicana durante un incontro amichevole contro la Colombia.\nJonathan \u00e8 stato lasciato fuori dai 23 convocati del Messico per la Coppa del Mondo FIFA 2010. Nel maggio 2011, Jonathan \u00e8 stato lasciato fuori dalla Gold Cup. Il 24 maggio 2011 \u00e8 stato chiamato a giocare la Coppa America .\nIl 29 febbraio 2012, \u00e8 stato chiamato nell'amichevole contro la Colombia, a Miami, in cui il Messico ha perso 0-2.\nNel novembre 2014, dopo un'assenza di due anni con la squadra nazionale, Jonathan \u00e8 stato chiamato dall'allenatore Miguel Herrera per le amichevoli contro l'Olanda e la Bielorussia, rispettivamente il 12 e il 18 novembre.\nNel 2015, viene convocato nelle amichevoli contro l'Ecuador, Paraguay, Costa Rica e Honduras e nello stesso anno, vince la Gold Cup 2015.\nSi riconferma, con la nazionale messicana, campione della Gold Cup nel 2019 segnando il gol della vittoria nella finale contro gli Stati Uniti.\nStatistiche.\nPresenze e reti nei club.\n\"Statistiche aggiornate al 21 dicembre 2021.\""}
{"id": "2685256", "revid": "287204", "url": "https://it.wikipedia.org/wiki?curid=2685256", "title": "Faizganj", "text": "Faizganj \u00e8 una citt\u00e0 dell'India di 10.036 abitanti, situata nel distretto di Budaun, nello stato federato dell'Uttar Pradesh."}
{"id": "2685258", "revid": "287204", "url": "https://it.wikipedia.org/wiki?curid=2685258", "title": "Farah (India)", "text": " \nFarah \u00e8 una suddivisione dell'India, classificata come \"nagar panchayat\", di 8.199 abitanti, situata nel distretto di Mathura, nello stato federato dell'Uttar Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 27\u00b0 19' 60 N e 77\u00b0 46' 0 E e ha un'altitudine di 171 .\nSociet\u00e0.\nEvoluzione demografica.\nAl censimento del 2001 la popolazione di Farah assommava a 8.199 persone, delle quali 4.418 maschi e 3.781 femmine. I bambini di et\u00e0 inferiore o uguale ai sei anni assommavano a 1.613, dei quali 850 maschi e 763 femmine. Infine, coloro che erano in grado di saper almeno leggere e scrivere erano 4.273, dei quali 2.707 maschi e 1.566 femmine."}
{"id": "2685259", "revid": "767487", "url": "https://it.wikipedia.org/wiki?curid=2685259", "title": "Hill House (Scozia)", "text": "La Hill House di Helensburgh, Scozia \u00e8 una delle pi\u00f9 famose opere di Charles Rennie Mackintosh, probabilmente seconda in fama alla Glasgow School of Art. \u00c8 stata progettata e costruita per l'editore Walter Blackie tra il 1902 ed il 1904.\nIn aggiunta all'edificio in s\u00e9, Mackintosh disegn\u00f2 inoltre la maggior parte delle stanze interne, dell'arredamento e di altri dettagli. La sua cura del particolare giunse fino alla prescrizione del colore dei fiori recisi che i Blackie avrebbero dovuto mettere nei vasi, per non stridere con l'armonia del complesso.\nNel 1982 la casa venne donata al National Trust for Scotland, che si occupa quindi della sua manutenzione e della sua accessibilit\u00e0 al pubblico.\nLa committenza.\nPosta ad Ovest di Glasgow, Helensburgh rappresent\u00f2 la nuova area di insediamento per coloro i quali, fatta fortuna con gli affari in citt\u00e0, decidevano di allontanarsi dal suo affollamento. Nel 1902, l'editore Walter Blackie acquist\u00f2 un lotto nelle vicinanze. Su suggerimento di un amico, Talwin Morris, Mackintosh venne contattato per progettare e costruire la futura dimora della famiglia Blackie, l'attuale Hill House. Inizialmente l'editore fu sorpreso dalla giovinezza dell'architetto, finch\u00e9 non si convinse di aver effettuato la scelta giusta dopo aver visitato alcune case progettate in precedenza dall'architetto. Ciononostante, alcune restrizioni vennero imposte dal proprietario: nessuna costruzione in mattoni e intonaco e travi di legno, e niente tetto in coppi rossi, come era possibile vedere invece in tutti gli altri edifici tradizionali della Scozia Occidentale. Per contro, Blackie richiese una ruvida cortina grigia per le pareti e ardesia per il tetto; ogni effetto architettonico avrebbe dovuto essere creato dalla solidit\u00e0 delle parti piuttosto che da ornamenti avventati. Le richieste ed i gusti anticonformisti del committente permisero a Mackintosh di esprimere in libert\u00e0 le proprie idee progettuali.\nPrima di iniziare a creare un progetto degli elevati, e perfino prima di tracciare le piante, Mackintosh trascorse alcuni giorni nella precedente abitazione dei Blackie per osservare le loro abitudini quotidiane, al fine di costruire partendo dall'interno per poi giungere all'esterno. Analizzando profondamente gli usi della famiglia, l'architetto sarebbe stato in grado di inserire ogni elemento nella progettazione in modo tale da assecondare le esigenze di ogni inquilino. Mackintosh era infatti fermamente convinto che le richieste funzionali fossero da risolvere ben prima delle questioni estetiche, che sarebbero giunte di conseguenza. Il risultato fu un committente estremamente soddisfatto: \u201cdalla dispensa, alla cucina, alla lavanderia, ha prestato meticolosa attenzione per renderle calzanti alle esigenze pratiche e sempre piacevolmente disegnate. Ogni dettaglio, all'interno come all'esterno, ha ricevuto la sua puntuale - ma potrei dire amorevole - attenzione.\u201d Mackintosh era convinto che questa fosse l'unica maniera onesta di progettare.\nL'esterno.\nIl trattamento uniforme sulla tinta grigia degli esterni dell'edificio pare mescolarsi con il cielo nuvoloso della Scozia. La costruzione, completamente asimmetrica, forma cos\u00ec differenti forme e livelli di soglia delle coperture, rimarcando l'ammirazione di Mackintosh verso l'utilit\u00e0 pittoresca di Augustus Pugin, per il quale il contorno esterno si evolve dalla distribuzione interna. La decorazione minimale, i muri pesanti, le finestre quadrate e rettangolari esprimono forza e sobriet\u00e0 nella costruzione. Le caratteristiche esterne sono quasi all'opposto degli interni, caldi, esotici e attentamente decorati. Nuovamente Mackintosh si rif\u00e0 a Pugin minimizzando la decorazione esterna per enfatizzare il disegno degli interni: la transizione dal mondo esterno ad uno spazio interno fantastico e sicuro. L'analisi dell'intonaco esterno mostra come questo potrebbe esser stato lasciato senza tintura, direttamente del grigio pallido originale.\nGli interni.\nLa magione combina la tradizionale 'femminilit\u00e0' ed in intimit\u00e0 del periodo Edoardiano degli interni con la 'mascolinit\u00e0' dell'esteriorit\u00e0 pubblica, utilizzandoli per\u00f2 entrambi in maniera inconsueta all'interno dell'edificio. Per Mackintosh, il portare elementi mascolini all'interno significava spazzar via i convenzionali interni ultradecorati dell'interno: ci\u00f2 gli permise di raggiungere sensazioni ed esperienze diverse a seconda della destinazione di ciascuno spazio interno. Utilizz\u00f2 materiali differenti, cos\u00ec come tipologie di luci e colori, per creare transizioni sperimentali tra un ambiente e l'altro."}
{"id": "2685266", "revid": "287204", "url": "https://it.wikipedia.org/wiki?curid=2685266", "title": "Faridnagar", "text": " \nFaridnagar \u00e8 una suddivisione dell'India, classificata come \"nagar panchayat\", di 11.271 abitanti, situata nel distretto di Ghaziabad, nello stato federato dell'Uttar Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 28\u00b0 46' 0 N e 77\u00b0 37' 0 E e ha un'altitudine di 211 .\nSociet\u00e0.\nEvoluzione demografica.\nAl censimento del 2001 la popolazione di Faridnagar assommava a 11.271 persone, delle quali 5.984 maschi e 5.287 femmine. I bambini di et\u00e0 inferiore o uguale ai sei anni assommavano a 2.157, dei quali 1.145 maschi e 1.012 femmine. Infine, coloro che erano in grado di saper almeno leggere e scrivere erano 4.871, dei quali 3.167 maschi e 1.704 femmine."}
{"id": "2685268", "revid": "287204", "url": "https://it.wikipedia.org/wiki?curid=2685268", "title": "Faridpur (India)", "text": "Faridpur \u00e8 una citt\u00e0 dell'India di 61.026 abitanti, situata nel distretto di Bareilly, nello stato federato dell'Uttar Pradesh."}
{"id": "2685269", "revid": "287204", "url": "https://it.wikipedia.org/wiki?curid=2685269", "title": "Fariha", "text": "Fariha \u00e8 una suddivisione dell'India, classificata come \"nagar panchayat\", di 5.809 abitanti, situata nel distretto di Firozabad, nello stato federato dell'Uttar Pradesh. "}
{"id": "2685270", "revid": "580", "url": "https://it.wikipedia.org/wiki?curid=2685270", "title": "Forfaiting", "text": "Il forfaiting \u00e8 un contratto atipico usato nel settore dell'esportazione. Il \"forfaiting\" consiste nella cessione pro soluto (senza rivalsa) da parte di un esportatore ad un \"forfaiter\" di titoli di credito commerciali ricevuti da un importatore come pagamento di beni strumentali o servizi di durata pluriennale con pagamento dilazionato. Il \"forfaiting\" \u00e8 una forma di finanziamento a breve, riguarda la vendita pro-soluto di effetti cambiari che vengono ceduti in base al loro valore facciale decurtato in ragione di un tasso di sconto a forfait. I vantaggi per l'esportatore sono rappresentati dalla rapidit\u00e0 d'incasso del credito e dall'eliminazione di qualsiasi rischio finanziario conseguente all'operazione di vendita all'estero."}
{"id": "2685273", "revid": "486946", "url": "https://it.wikipedia.org/wiki?curid=2685273", "title": "Direttive della comunit\u00e0 europea", "text": ""}
{"id": "2685275", "revid": "67293725", "url": "https://it.wikipedia.org/wiki?curid=2685275", "title": "Stati europei", "text": ""}
{"id": "2685277", "revid": "834", "url": "https://it.wikipedia.org/wiki?curid=2685277", "title": "Pony express", "text": ""}
{"id": "2685278", "revid": "287204", "url": "https://it.wikipedia.org/wiki?curid=2685278", "title": "Farrukhabad-cum-Fatehgarh", "text": "Farrukhabad-cum-Fatehgarh \u00e8 una suddivisione dell'India, classificata come \"municipal corporation\", di 227.876 abitanti, situata nel distretto di Farrukhabad, nello stato federato dell'Uttar Pradesh."}
{"id": "2685291", "revid": "287204", "url": "https://it.wikipedia.org/wiki?curid=2685291", "title": "Fatehabad (Uttar Pradesh)", "text": "Fatehabad \u00e8 una suddivisione dell'India, classificata come \"municipal board\", di 19.318 abitanti, situata nel distretto di Agra, nello stato federato dell'Uttar Pradesh. \nLa citt\u00e0 \u00e8 nota anche con l'antico nome di Samugarh."}
{"id": "2685292", "revid": "356328", "url": "https://it.wikipedia.org/wiki?curid=2685292", "title": "/o/", "text": ""}
{"id": "2685293", "revid": "113377222", "url": "https://it.wikipedia.org/wiki?curid=2685293", "title": "Museo della ceramica (Rapino)", "text": "Il museo della ceramica \u00e8 sito a piazza Fedele Cappelletti, nell'ex convento di Sant'Antonio di Rapino in provincia di Chieti.\nStoria.\nLa maggior parte delle opere esposte sono di propriet\u00e0 del comune. Il comune ha acquistato la maggior parte delle opere esposte. Le ceramiche acquistate sono di artisti locali tra i quali Basilio Cascella.\nRapino fu frequentata da vari ceramisti abruzzesi, come il locale Fedele Cappelletti (di cui il museo conserva piatti), e i pescaresi Basilio Cascella, i figli Tommaso Cascella e Gioacchino Cascella. L'arte della ceramica pare fosse stata importata dal famoso centro di produzione abruzzese Castelli, quando un ramo dei Cappelletti si trasfer\u00ec a Rapino nel quartiere \"dei ceramisti\", sorto bella campagna tra il convento di Sant'Antonio degli Osservanti e il santuario della Madonna di Carpineto.\nI Cascella sino alla morte di Gioacchino, lavoravano in uno stabile presso il santuario, cuocevano le ceramiche al forno del paese, e poi esponevano il materiale a Pescara. La prima sede museale \u00e8 stata presso l'ex fornace di Rapino, poi di recente \u00e8 stato utilizzato l'ex convento di Sant'Antonio."}
{"id": "2685295", "revid": "287204", "url": "https://it.wikipedia.org/wiki?curid=2685295", "title": "Faridpur (nagar panchayat)", "text": "Faridpur \u00e8 una suddivisione dell'India, classificata come \"nagar panchayat\", di 6.753 abitanti, situata nel distretto di Bareilly, nello stato federato dell'Uttar Pradesh. "}
{"id": "2685296", "revid": "599013", "url": "https://it.wikipedia.org/wiki?curid=2685296", "title": "DeeAndre Hulett", "text": ""}
{"id": "2685297", "revid": "287204", "url": "https://it.wikipedia.org/wiki?curid=2685297", "title": "Fatehganj Purvi", "text": "Fatehganj Purvi \u00e8 una suddivisione dell'India, classificata come \"nagar panchayat\", di 7.706 abitanti, situata nel distretto di Bareilly, nello stato federato dell'Uttar Pradesh. "}
{"id": "2685298", "revid": "287204", "url": "https://it.wikipedia.org/wiki?curid=2685298", "title": "Fatehpur (Barabanki)", "text": "Fatehpur \u00e8 una suddivisione dell'India, classificata come \"nagar panchayat\", di 29.944 abitanti, situata nel distretto di Barabanki, nello stato federato dell'Uttar Pradesh. "}
{"id": "2685299", "revid": "1005847", "url": "https://it.wikipedia.org/wiki?curid=2685299", "title": "Regioni della Repubblica Serba di Bosnia ed Erzegovina", "text": "Nella Repubblica Serba vi sono 7 regioni, che non possiedono alcun carattere amministrativo ma solo statistico, ossia rivolto solamente al raggruppamento dei comuni per raccolta di dati e informazioni.\nIl sistema \u00e8 simile alle regioni statistiche della Slovenia. Ognuna \u00e8 formata da vari comuni e non possiede alcuna insegna o simbolo di rappresentanza.\nLista.\nQui di seguito sono indicate tutte le 7 regioni dell'entit\u00e0 con i loro centri:"}
{"id": "2685300", "revid": "287204", "url": "https://it.wikipedia.org/wiki?curid=2685300", "title": "Fatehpur Chaurasi", "text": "Fatehpur Chaurasi \u00e8 una suddivisione dell'India, classificata come \"nagar panchayat\", di 5.424 abitanti, situata nel distretto di Unnao, nello stato federato dell'Uttar Pradesh. "}
{"id": "2685301", "revid": "124766954", "url": "https://it.wikipedia.org/wiki?curid=2685301", "title": "Associazione Sportiva Dilettantistica Settimo", "text": "L'Associazione Sportiva Dilettantistica Calcio Settimo, altres\u00ec noto come Calcio Settimo, o pi\u00f9 semplicemente come Settimo \u00e8 una societ\u00e0 calcistica italiana con sede nella citt\u00e0 di Settimo Torinese.\n\u00c8, insieme alla Pro Eureka, una delle due principali squadre di calcio di Settimo Torinese.\n\u00c8 stata fondata nel 1912 con la denominazione Unione Sportiva Settimese. Ha toccato il suo apice sportivo nella stagione 1942-43, quando ha disputato il suo unico campionato di Serie C; al termine della stagione 2008-2009 viene ripescato in Serie D dove rimane per 2 stagioni. Attualmente milita in Eccellenza nella stagione 2021-2022. Lo stadio in cui il Settimo gioca le sue partite casalinghe \u00e8 il \"Primo Levi\".\nIl colore sociale principale \u00e8 sempre stato il viola, tanto che i suoi giocatori sono soprannominati \"le violette\".\n\u00c8 presente anche un gruppo organizzato di tifosi delle Violette che segue la squadra sia in casa, posizionandosi all'estrema destra della tribuna coperta, sia in trasferta. Questo gruppo di ultras prende il nome di: \u201cBrutte Facce Settimo\".\nStoria.\nFondata nel 1912, ha conquistato la prima promozione ad un campionato nazionale attraverso gli spareggi del D.D.S. della Seconda Divisione nella stagione 1932-33, ma ritirandosi poi dalla successiva Prima Divisione 1933-34 prima ancora dell'inizio del campionato.\nNel 1942-43, partecip\u00f2, per la prima e unica volta nella sua storia, alla Serie C, giungendo settima nel girone E. Ma la salvezza guadagnata sul campo venne vanificata dall'interruzione dei campionati dovuta al secondo conflitto mondiale.\nNel dopoguerra il Settimo ha sempre militato in campionati regionali.\nAll'inizio degli anni novanta Settimo Torinese poteva contare su tre squadre nella Promozione regionale: il Settimo, la \"Pro Settimo\" e l\"'Eureka\".\nNel 1994-95 il Settimo e l'Eureka si fusero nella \"Settimo Eureka\", ma il connubio ebbe vita breve. Nuovamente scisse le squadre presero strade differenti: l'Eureka si fuse nuovamente, questa volta con la Pro Settimo, formando cos\u00ec la \"Pro Settimo &amp; Eureka\", giunta in Serie D gi\u00e0 nel 2008-09. Il Settimo, invece, prosegu\u00ec nel suo cammino da solo, e raggiunse i cugini al termine della stagione 2008-09, venendo ripescato in Serie D dopo essere stato eliminato alle semifinali negli spareggi nazionali.\nNella stagione 2015-2016 con i ragazzi della Juniores, il Settimo Calcio \u00e8 diventato per la prima volta campione piemontese acquisendo cos\u00ec la possibilit\u00e0 di affrontare le pi\u00f9 forti squadre dilettantistiche italiane, classificandosi infine vice-campione d'Italia.\nIl Settimo Calcio attualmente \u00e8 gestito dal Presidente Emiddio Ursillo e diretto dal Direttore Generale Vito Bellantuono, vanta una nutrita scuola calcio oltre a tutte le formazioni giovanili, la Juniores e, ovviamente, la Prima Squadra.\nNel 2020 fanno ritorno dopo alcuni anni nel campionato di Eccellenza dove militano tutt\u2019oggi nella stagione 2021-2022 guidati dall\u2019allenatore Mario Gatta."}
{"id": "2685302", "revid": "599013", "url": "https://it.wikipedia.org/wiki?curid=2685302", "title": "Ali Bab\u00e0", "text": ""}
{"id": "2685306", "revid": "287204", "url": "https://it.wikipedia.org/wiki?curid=2685306", "title": "Gajraula", "text": " \nGajraula \u00e8 una suddivisione dell'India, classificata come \"nagar panchayat\", di 39.826 abitanti, situata nel distretto di Jyotiba Phule Nagar, nello stato federato dell'Uttar Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 28\u00b0 51' 0 N e 78\u00b0 13' 60 E e ha un'altitudine di 206 .\nSociet\u00e0.\nEvoluzione demografica.\nAl censimento del 2001 la popolazione di Gajraula assommava a 39.826 persone, delle quali 21.126 maschi e 18.700 femmine. I bambini di et\u00e0 inferiore o uguale ai sei anni assommavano a 7.581, dei quali 3.944 maschi e 3.637 femmine. Infine, coloro che erano in grado di saper almeno leggere e scrivere erano 22.686, dei quali 14.134 maschi e 8.552 femmine."}
{"id": "2685307", "revid": "112393518", "url": "https://it.wikipedia.org/wiki?curid=2685307", "title": "Parco interprovinciale di Montioni", "text": "Il parco interprovinciale di Montioni \u00e8 un'area naturale protetta della regione Toscana istituita nel 1998 e occupa una superficie di 6.399,00 ettari nelle province di Grosseto e di Livorno.\nProvvedimenti istitutivi.\nIl parco interprovinciale di Montioni \u00e8 stato istituito con delibera C.P. n\u00b0 74 del 13.05.1998. Il parco rientra in parte nel sito di interesse regionale (SIR) n\u00b0 B 21 \"Bandite di Follonica\".\nTerritorio.\nIl parco si estende nella provincia di Grosseto per una superficie, in provincia di Grosseto, di 2.048 ettari, di cui 1.855 nel comune di Follonica e 193 nel comune di Massa Marittima; \u00e8 stata istituita anche l'area contigua per una estensione di 1.229 ettari, nel comune di Follonica. Il territorio, posto ad una distanza media di circa 10 chilometri in linea d'aria dal Mar Tirreno, \u00e8 caratterizzato dalla presenza di rilievi collinari di altezza massima intorno ai 300 m s.l.m. (Poggio al Chiecco 308 m s.l.m.).\nDal punto di vista fito-climatico, secondo Pavari, il parco rientra nel lauretum medio con siccit\u00e0 estiva. All'interno del perimetro del parco ma scorporati da esso sono presenti una cava di quarzite (Poggio Bufalaia e Speranzona) e la riserva naturale Poggio Tre Cancelli, quest'ultima di competenza statale e gestita dall'ASFD di Follonica.\nI caratteri geologici vedono la presenza di varie unit\u00e0 tettoniche, rappresentate da formazioni di diaspri, calcari, torbiditi e palombini.\nClima.\nIl clima rientra nel tipo sub-arido, con precipitazioni medie fra i 700\u2013800\u00a0mm, con massimo a novembre. Le temperature medie annue si aggirano intorno ai 16-17\u00a0\u00b0C.\nComuni.\nProvincia di Livorno: Suvereto, Campiglia Marittima e Piombino\nProvincia di Grosseto: Follonica e Massa Marittima\nFauna.\nLa fauna \u00e8 rappresentata da innumerevoli specie fra cui abbondano le ornitiche, gli insetti e, fra i mammiferi, ungulati come il capriolo (\"Capreolus capreolus\", il daino (Dama dama) e il cinghiale (\"Sus scrofa\"). Sono presenti inoltre il lupo (Canis lupus), il gatto selvatico (Felis silvestris) e la martora (Martes martes).\nFlora.\nI rilievi collinare della riserva sono ricoperti da fitta vegetazione per lo pi\u00f9 autoctona: bosco misto di latifoglie caducifoglie a prevalenza di cerro (\"Quercus cerris\") e ceduo di sclerofille sempreverdi, sia a prevalenza di leccio (\"Quercus ilex\") che di altre sclerofille mediterranee. Altre vegetazioni caratteristiche sono rappresentate dagli ex-coltivi colonizzati da nuove specie vegetali, particolarmente interessanti anche per la fauna, a vari stadi di sviluppo (gariga e macchia bassa). Un'altra tipologia vegetazionale \u00e8 costituita dai rimboschimenti a prevalenza di pini esotici e conifere varie. L'agricoltura assume un aspetto marginale dal punto di vista quantitativo, con limitate coltivazioni a vigneto, oliveto e cereali.\nPunti di interesse.\nIl territorio \u00e8 caratterizzato dalla presenza di testimonianze storiche ed artistiche: resti di insediamenti protostorici, etruschi e romani a cui si sovrappongono edifici medioevali come la Pievaccia, i ruderi del castello di Montioni Vecchio, le Terme di Montioni, e varie testimonianze di archeologia medioevale come le cave di allume.\nCollegamenti esterni.\n "}
{"id": "2685308", "revid": "3115", "url": "https://it.wikipedia.org/wiki?curid=2685308", "title": "Faro di Bardsey", "text": "Il faro di Bardsey (\"Bardsey lighthouse\", in inglese o \"Ynys Enlli\", in gallese) si trova sul promontorio di \"Pen Diban\", all'estremo sud dell'isola di Bardsey, al largo della penisola di Ll\u0177n, nella contea gallese di Gwynedd.\nLa gestione del faro \u00e8 affidata a Trinity House, l'autorit\u00e0 britannica per i fari, mentre il sito \u00e8 gestito da \"Bardsey Island Trust\", un'associazione non lucrativa che si occupa di valorizzare e conservare l'isola di Bardsey.\nSi tratta di una torre in muratura a pianta quadrata alta 30 metri, dipinta a righe orizzontali bianche e rosse. La pianta quadrata \u00e8 abbastanza inusuale per un faro, e quello di Bardsey \u00e8 l'unico di questo tipo tra i fari di Trinity House. La struttura comprende tre case ad un piano per i guardiani ed altri fabbricati.\nIl faro fu costruito da Trinity House nel 1821 e fu presidiato dal personale fino al 1987 anno in cui venne automatizzato, dal 1995 il faro \u00e8 monitorato a distanza dalla stazione di controllo periferica di Trinity House a Holyhead, sull'isola di Anglesey. Attualmente la competenza per il controllo a distanza del faro \u00e8 passata al centro operativo di Trinity House ad Harwich; la manutenzione ordinaria \u00e8 affidata ad un incaricato locale.\nSegnale.\nLa luce, prodotta da una lampada da 400W, ha una intensit\u00e0 di 667000 candela ed \u00e8 visibile a 26 miglia nautiche. La sequenza di cinque lampi si ripete dopo un periodo di 5 secondi. Il faro \u00e8 dotato di un corno da nebbia che mette 2 segnali acustici in un periodo di 45 secondi."}
{"id": "2685312", "revid": "287204", "url": "https://it.wikipedia.org/wiki?curid=2685312", "title": "Gangaghat", "text": "Gangaghat \u00e8 una suddivisione dell'India, classificata come \"municipal board\", di 70.817 abitanti, situata nel distretto di Unnao, nello stato federato dell'Uttar Pradesh. "}
{"id": "2685315", "revid": "287204", "url": "https://it.wikipedia.org/wiki?curid=2685315", "title": "Gangapur (Uttar Pradesh)", "text": "Gangapur \u00e8 una suddivisione dell'India, classificata come \"nagar panchayat\", di 6.388 abitanti, situata nel distretto di Varanasi, nello stato federato dell'Uttar Pradesh. "}
{"id": "2685321", "revid": "287204", "url": "https://it.wikipedia.org/wiki?curid=2685321", "title": "Gangoh", "text": " \nGangoh \u00e8 una suddivisione dell'India, classificata come \"municipal board\", di 53.947 abitanti, situata nel distretto di Saharanpur, nello stato federato dell'Uttar Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 29\u00b0 46' 0 N e 77\u00b0 15' 0 E e ha un'altitudine di 251 .\nSociet\u00e0.\nEvoluzione demografica.\nAl censimento del 2001 la popolazione di Gangoh assommava a 53.947 persone, delle quali 29.831 maschi e 24.116 femmine. I bambini di et\u00e0 inferiore o uguale ai sei anni assommavano a 8.655, dei quali 4.680 maschi e 3.975 femmine. Infine, coloro che erano in grado di saper almeno leggere e scrivere erano 21.628, dei quali 14.008 maschi e 7.620 femmine."}
{"id": "2685322", "revid": "834", "url": "https://it.wikipedia.org/wiki?curid=2685322", "title": "Happy end", "text": ""}
{"id": "2685325", "revid": "112023493", "url": "https://it.wikipedia.org/wiki?curid=2685325", "title": "Riserva naturale Abetone", "text": "La riserva naturale Abetone \u00e8 un'area naturale protetta della regione Toscana istituita nel 1977.\nOccupa una superficie di 584 ettari nella provincia di Pistoia.\nAl suo interno si trova l'Orto Botanico Forestale dell'Abetone."}
{"id": "2685326", "revid": "28318983", "url": "https://it.wikipedia.org/wiki?curid=2685326", "title": "Comportamenti devianti", "text": ""}
{"id": "2685328", "revid": "287204", "url": "https://it.wikipedia.org/wiki?curid=2685328", "title": "Ganj Dundwara", "text": "Ganj Dundawara \u00e8 una suddivisione dell'India, classificata come \"municipal board\", di 41.245 abitanti, situata nel distretto di Etah, nello stato federato dell'Uttar Pradesh."}
{"id": "2685332", "revid": "287204", "url": "https://it.wikipedia.org/wiki?curid=2685332", "title": "Saussure", "text": "Saussure (o de Saussure) pu\u00f2 riferirsi a:"}
{"id": "2685333", "revid": "104458", "url": "https://it.wikipedia.org/wiki?curid=2685333", "title": "De Saussure", "text": ""}
{"id": "2685334", "revid": "599013", "url": "https://it.wikipedia.org/wiki?curid=2685334", "title": "Mark Karcher", "text": ""}
{"id": "2685335", "revid": "1305772", "url": "https://it.wikipedia.org/wiki?curid=2685335", "title": "Lingua urartea", "text": "La lingua urartea o urartiana, detta anche vannico o vanico, \u00e8 una lingua estinta della famiglia hurro-urartea parlata nella \nMesopotamia settentrionale nel periodo che va dal 900 a.C. al 600 a.C. dal popolo degli Urartei."}
{"id": "2685336", "revid": "287204", "url": "https://it.wikipedia.org/wiki?curid=2685336", "title": "Ganj Muradabad", "text": " \nGanj Muradabad (o Muradabad Patti) \u00e8 una suddivisione dell'India, classificata come \"nagar panchayat\", di 9.377 abitanti, situata nel distretto di Unnao, nello stato federato dell'Uttar Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 26\u00b0 58' 0 N e 80\u00b0 10' 60 E e ha un'altitudine di 125 .\nSociet\u00e0.\nEvoluzione demografica.\nAl censimento del 2001 la popolazione di Ganj Muradabad assommava a 9.377 persone, delle quali 4.958 maschi e 4.419 femmine. I bambini di et\u00e0 inferiore o uguale ai sei anni assommavano a 1.677, dei quali 890 maschi e 787 femmine. Infine, coloro che erano in grado di saper almeno leggere e scrivere erano 3.575, dei quali 2.197 maschi e 1.378 femmine."}
{"id": "2685338", "revid": "287204", "url": "https://it.wikipedia.org/wiki?curid=2685338", "title": "Garautha", "text": " \nGarautha (o Garauth) \u00e8 una suddivisione dell'India, classificata come \"nagar panchayat\", di 8.739 abitanti, situata nel distretto di Jhansi, nello stato federato dell'Uttar Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 25\u00b0 34' 0 N e 79\u00b0 17' 60 E e ha un'altitudine di 152 .\nSociet\u00e0.\nEvoluzione demografica.\nAl censimento del 2001 la popolazione di Garautha assommava a 8.739 persone, delle quali 4.591 maschi e 4.148 femmine. I bambini di et\u00e0 inferiore o uguale ai sei anni assommavano a 1.380, dei quali 738 maschi e 642 femmine. Infine, coloro che erano in grado di saper almeno leggere e scrivere erano 5.326, dei quali 3.273 maschi e 2.053 femmine."}
{"id": "2685339", "revid": "104458", "url": "https://it.wikipedia.org/wiki?curid=2685339", "title": "Velista", "text": ""}
{"id": "2685340", "revid": "232134", "url": "https://it.wikipedia.org/wiki?curid=2685340", "title": "Ska p", "text": ""}
{"id": "2685341", "revid": "339392", "url": "https://it.wikipedia.org/wiki?curid=2685341", "title": "Settimo Calcio", "text": ""}
{"id": "2685344", "revid": "1934238", "url": "https://it.wikipedia.org/wiki?curid=2685344", "title": "Presenza militare statunitense in Italia", "text": "La presenza militare statunitense in Italia ebbe inizio nel 1943 con l'invasione del paese, alleato della Germania nazista durante la seconda guerra mondiale, e la sua liberazione dal nazifascismo; divenne in seguito permanente dal 1951 a seguito della sottoscrizione di un accordo di collaborazione militare.\nNel 2013 erano presenti sul territorio italiano 59 basi ed installazioni militari con personale statunitensi (comprese quelle NATO), con circa militari.\nStoria.\nNel 1951 gli Stati Uniti e l'Italia firmarono un primo accordo di cooperazione militare: gli Stati Uniti avrebbero rimesso in sesto il sistema di comunicazione militare in tutta Italia in cambio di circa mille ettari di terreno, tra Livorno e Pisa, da dedicare ad una base militare e la concessione ad operare militarmente, con proprie truppe, in Italia.\nIl 15 novembre 1952 quei terreni divennero la base militare statunitense di Camp Darby, che prese il nome del brigadiere generale William Orlando Darby, ucciso in azione sulle rive del Lago di Garda a Torbole il 30 aprile 1945.\nSempre nel 1951 a Napoli nasce il Naval Support Activity Naples come comando navale della Sesta flotta del Mediterraneo.\nIl 20 ottobre 1954 fu stipulato un Aacordo bilaterale sulle infrastrutture militari, stipulato tra l\u2019Italia e gli Stati Uniti.\nNel 1955, a seguito della firma del trattato di pace tra gli Stati Uniti e l'Austria, che si era dichiarata neutrale, tutte le truppe d'occupazione statunitensi dovettero lasciare il Paese, e furono ridislocate, compresi i mezzi e le attrezzature, in Italia presso Camp Darby.\nCon l'Austria oramai neutrale, il fianco orientale dell'Italia settentrionale era diventato vulnerabile ad eventuali attacchi da parte del blocco sovietico: per ridurre il pericolo in questo settore, gli Stati Uniti decisero di istituire una specifica forza militare ed il 2 ottobre 1955 fu creato l'U.S.A.S.E.TA.F. \u2013 United States Army Southern European Task Force.\nIl 25 ottobre 1955 la prima sede della S.E.TA.F. fu stabilita a Camp Darby, ma la maggior parte della truppa fu acquartierata a Vicenza&lt;br&gt;\nPoco dopo la sua creazione, la S.E.TA.F. spost\u00f2 la propria sede a Verona. Contemporaneamente, quello stesso anno, nell'ambito di un accordo NATO, la base aerea di Aviano divenne il quartier generale del United States Air Forces in Europe.\nFu firmato anche un secondo accordo tra gli Stati Uniti e l'Italia, che port\u00f2 ad un aumento delle truppe statunitensi fino a circa militari.\nNel 1958 fu autorizzata una base aerea (Naval Air Station) della US Navy e nell'agosto 1959 partirono i primi voli dalla United States Naval Air Facility Sigonella in Sicilia.\n&lt;br&gt;\nNel 1959, in seguito alla visita a Roma del presidente statunitense Dwight D. Eisenhower, fu firmato un terzo accordo che port\u00f2 a significativi cambiamenti in seno alla S.E.TA.F.:\nNel 1960 era divenuta operativa anche la San Vito dei Normanni Air Station, prima dipendente da Aviano, poi autonoma come sede di installazioni radio e comunicazioni, fino al 1994.\nNel 1964 alla S.E.TA.F., che aveva lo scopo di \u00abprovvedere alla consulenza ed assistenza dell'artiglieria italiana da campo e delle unit\u00e0 di difesa aerea\u00bb, fu assegnato il 559th U.S.A.A.G. \u2013 United States Army Artillery Group, dal quale dipendevano:\nNel 1965 la sede della S.E.TA.F. fu definitivamente spostata nella caserma \u201cCarlo Ederle\u201d di Vicenza.\nNel 1967 nasce il Naval Hospital Naples ad Agnano e il Naval Support Activity a Gaeta.\nNel 1970 si ebbero altri mutamenti:\nNel 1972 i compiti del Comando S.E.TA.F. e l'area geografica di responsabilit\u00e0 aumentarono, quando il Comando assunse sotto la propria responsabilit\u00e0 anche i comandi di artiglieria di stanza in Grecia (558th U.S.A.A.G.) ed in Turchia (528th U.S.A.A.G.), attivi dai primi anni sessanta.&lt;br&gt;\nLa missione primaria della S.E.TA.F., durante gli anni '80, fu la difesa dei valichi alpini orientali, in previsione di un'invasione sovietica, ed il comando/controllo delle scorte di armamento nucleare ancora situato nell'Italia settentrionale.&lt;br&gt;\nFino al 1992, il Comando S.E.TA.F. fu considerato un Comando logistico, pur avendo ai suoi ordini:\nIl Comando S.E.TA.F. successivamente fu designato come Comando d'appoggio e ancora dopo come Comando di teatro, nonch\u00e9 responsabile per il ricevimento e la preparazione per il combattimento ed il movimento delle forze nell'Europa meridionale in caso di conflitto.&lt;br&gt;\nNel 2000 \u00e8 stata riattivata alla Caserma Ederle di Vicenza la 173rd Airborne Brigade Combat Team. Nel 2003 l'ospedale navale \u00e8 stato trasferito da Agnano nella nuova sede di Gricignano d'Aversa.\nNel 2004 nella NAS di Sigonella la \"Defense Logistics Agency (DLA)\" ha istituito un \"Deposito della Difesa\", divenuto la principale base logistica e di rifornimento USA per il Mediterraneo.\nNel 2008 il SETAF \u00e8 divenuto United States Army Africa (USARAF), perdendo la componente aerea, come parte del United States Africa Command (AFRICOM), il cui quartier generale \u00e8 in Germania. A fine 2008 il ministro degli esteri Frattini ha annunciato che l'Africom vedr\u00e0 la sua componente navale dislocata a Napoli e quella terrestre a Vicenza.\nNel 2012 la base di Camp Darby a Pisa \u00e8 stata ridimensionata, divenendo satellite di quella di Vicenza, che nel 2013 ha inaugurato una seconda installazione, il \"Camp Del Din\".\nMilitari statunitensi presenti in Italia.\nAl 30 settembre 2015 erano dislocati in Italia militari statunitensi. Al 30 settembre 2019 erano ."}
{"id": "2685345", "revid": "30445", "url": "https://it.wikipedia.org/wiki?curid=2685345", "title": "Regno di Urartu", "text": ""}
{"id": "2685356", "revid": "599013", "url": "https://it.wikipedia.org/wiki?curid=2685356", "title": "Jason Lawson", "text": ""}
{"id": "2685357", "revid": "599013", "url": "https://it.wikipedia.org/wiki?curid=2685357", "title": "Keppel Richard Craven", "text": "Biografia.\nKeppel Richard Craven era il pi\u00f9 giovane dei tre figli\ndi William Craven e Lady Elizabeth Berkleley figlia del IV Conte di Berkeley. La madre divorzi\u00f2 quando Keppel aveva appena circa tre anni e si trasfer\u00ec in Francia con lui con la promessa di restituirlo al padre al compimento dell'ottavo anno. Ma l'accordo non fu rispettato. Ritornarono per\u00f2 in Inghilterra nel 1791 dove Keppel frequent\u00f2 la scuola ad Harrow sotto falso nome. Fu presto riconosciuto dalla sua somiglianza con la madre, e da quel momento in poi fu chiamato con il suo nome di famiglia.\nSuo padre, Lord Craven, mor\u00ec il 27 settembre 1791 a Losanna. La madre era in viaggio con il suo nuovo compagno, Carlo Alessandro, Margravio di Brandenburg-Ansbach. Avevano progettato di visitare il Portogallo, la Spagna e l'Italia. La notizia della morte di Lord Craven probabilmente li raggiunse mentre si trovavano a Lisbona. Il 30 del mese successivo nulla li ostacolava a unirsi in matrimonio, che fu celebrato nella cappella dell'ambasciata inglese di quella citt\u00e0.\nKeppel non \u00e8 stato, dopo questi eventi, definitivamente allontanato dalla madre, al contrario, dopo la morte del marchese, nel 1805 and\u00f2 a vivere con lei a Napoli.\nNel 1814 la Principessa del Galles comp\u00ec un viaggio in Italia. La comitiva era composta dalle damigelle d'onore Charlotte Lindsay e Elizabeth Forbes, da St. Leger, da William Gell e Craven ciambellani, dal capitano Hesse, scudiero e dal medico, il dottor Holland. Craven accett\u00f2 l'incarico senza ricevere alcun compenso; la mansione dur\u00f2 poco tempo, fino alla partenza della principessa per Ginevra.\nSei anni dopo fu chiamato a testimoniare al processo della sfortunata principessa. Testimoni\u00f2 di essere stato al suo servizio per sei mesi, durante i quali non vide alcuna irregolarit\u00e0 nella sua condotta a Milano o a Napoli, o improprie familiarit\u00e0 da parte di Bergamo.\nNel 1821 pubblic\u00f2 \"A Tour through the Southern Provinces of the Kingdom of Naples\", e nel 1838 \"Excursions in the Abruzzi and Northern Provinces of Naples\", in 2 volumi. Il primo delle due opere \u00e8 abbellito da vedute che provengono dai suoi schizzi. Avendo acquisito un'ulteriore fortuna, nel 1834\nacquist\u00f2 un grande convento a Penta (Fisciano), tra le colline presso Salerno, adattato a residenza, dove dava ospitalit\u00e0 ai suoi amici.\nKeppel lasci\u00f2 questa dimora in eredit\u00e0 al suo fedele segretario Andrea Pasquini.Per anni fu intimo ed inseparabile compagno di Sir William Gell, con il quale intraprese diversi viaggi e che assistette fino alla morte di questi nel 1836. Un'altra grande amicizia lo leg\u00f2 a Lady Blessington fin dal suo arrivo a Napoli nel luglio del 1823.\nKeppel mor\u00ec all'et\u00e0 di 72 anni a Napoli il 24 giugno 1851 e l\u00e0 fu sepolto nel Cimitero acattolico di Santa Maria della Fede noto come \"Cimitero degli inglesi\".\nNel testo \"A Tour through the Southern Provinces of the Kingdom of Naples\", prima di soffermarsi sui Carbonari, tema politico di grande attualit\u00e0 al tempo, descrive il viaggio da Salerno ad Amalfi, soffermandosi sull'antica citt\u00e0 ducale, sui suoi monumenti e attivit\u00e0 produttive e soffermandosi anche su Ravello, di cui menziona il duomo e la porta di bronzo.\nNel 1825 pubblic\u00f2 a Londra \"Italian Scenes: a Series of interesting Delineations of Remarkable Views and of Celebrated Remains of Antiquity\", che furono corredate da disegni dello stesso autore. Keppel mostra la curiosit\u00e0 dell'indagatore, non sempre supportata da strumenti adatti ad esprimere pareri autorevoli nei vari campi di indagine, storiografia, architettura, analisi sociale e urbanistica, analisi del paesaggio naturale e urbano, biologia, storia del costume. Keppel Richard Craven d\u00e0 un'immagine realistica dei luoghi visitati, analizzandoli dal punto di vista geografico, ma anche delle culture ed usanze, non generalizzando sulle condizioni della viabilit\u00e0 e di vita dei vari paesi, dando un giudizio in base all'accoglienza ricevuta, alla situazione delle strade e alle condizioni dei monumenti facendo anche spesso dei paragoni con la realt\u00e0 inglese."}
{"id": "2685358", "revid": "330270", "url": "https://it.wikipedia.org/wiki?curid=2685358", "title": "Richard Keppel Craven", "text": ""}
{"id": "2685369", "revid": "287204", "url": "https://it.wikipedia.org/wiki?curid=2685369", "title": "Analizzatore a tempo di volo", "text": "In spettrometria di massa l'analizzatore a tempo di volo (detto anche semplicemente tempo di volo o TOF dall'inglese \"time-of-flight\") \u00e8 un analizzatore che riesce a distinguere ioni con carica e massa diversi grazie alla tecnica del tempo di volo, poich\u00e9 essi percorrono uno spazio uguale in tempi diversi, se vengono accelerati dallo stesso potenziale.\nGli ioni devono necessariamente partire allo stesso istante: questo analizzatore pu\u00f2 essere accoppiato solo con determinate sorgenti impulsate, ad esempio il MALDI. Per superare questa limitazione \u00e8 possibile posizionare l'attrezzatura ortogonalmente alla sorgente. Sono stati raggiunti livelli di risoluzione fino a 25.000.\nMeccanismo.\nSottoponendo tutti gli ioni allo stesso potenziale di accelerazione, essi acquisiranno un'energia cinetica diversa a seconda della loro massa e carica:\ndove:\nEsplicitando la velocit\u00e0 degli ioni come rapporto spazio/tempo si ottiene che la separazione m/Z segue l'equazione\ndove \"t\" \u00e8 il \"tempo di volo\" e \"l\" lo spazio percorso all'interno dell'analizzatore.\nDelayed extraction.\nIl \"delayed extraction\" \u00e8 un metodo per aumentare la risoluzione del TOF: prima di farli entrare nel cammino dell'analizzatore a tempo di volo gli ioni vengono tenuti un attimo fermi e ricompattati. Questa tecnica si indica con DE-TOF o con TLF-TOF (Time Lag Focussing TOF).\nTOF reflectron.\nIl \"TOF reflectron\", o \"TOF reflector\", \u00e8 un insieme di lenti ioniche (specchio ionico) che fanno in modo che gli ioni quando arrivano in fondo al cammino tornino indietro. (HR : High Resolution)\nDopo il cammino dell'analizzatore gli ioni entrano in una zona chiamata riflettore elettrostatico, un insieme di piastre metalliche a cui \u00e8 applicato un potenziale positivo che genera repulsione con la carica degli ioni e li respinge verso il rilevatore.\nPi\u00f9 gli ioni sono di grande dimensione (ad alto rapporto m/z), pi\u00f9 in profondit\u00e0 entrano in questa zona poich\u00e9 sono meno sensibili al potenziale applicato alle piastre metalliche del reflectron e sono quindi in grado di entrare in profondit\u00e0.\nTOF Ortogonale.\nL'analizzatore a tempo di volo pu\u00f2 essere anche messo ortogonalmente al cammino degli ioni (\"TOF ortogonale\") e in questo modo pu\u00f2 essere accoppiato a tutti i tipi di sorgente."}
{"id": "2685376", "revid": "1548821", "url": "https://it.wikipedia.org/wiki?curid=2685376", "title": "Regione di Banja Luka", "text": "La regione di Banja Luka (in serbo \"\u0411\u0430\u045a\u0430\u043b\u0443\u0447\u043a\u0430 \u0440\u0435\u0433\u0438\u0458\u0430\"/Banjalu\u010dka regija) \u00e8 una delle 7 regioni della Repubblica Serba. Il suo capoluogo \u00e8 la citt\u00e0 di Banja Luka, dalla quale prende il nome, ed \u00e8 situata nel nord della Bosnia.\nSecondo stime del 2005, la popolazione della regione ammontava a 709.000 residenti, in maggioranza serbi."}
{"id": "2685381", "revid": "219355", "url": "https://it.wikipedia.org/wiki?curid=2685381", "title": "Time of flight", "text": ""}
{"id": "2685382", "revid": "767487", "url": "https://it.wikipedia.org/wiki?curid=2685382", "title": "Andrew Ryan McGill", "text": " \u00c8 stato il decimo governatore del Minnesota dal 1887 al 1889.\nBiografia.\nAndrew Ryan McGill, figlio di Charles McGill e Angeline Martin, nacque a Saegertown, in Pennsylvania. Suo padre, Charles Dillon McGill (1802-1875), era il figlio pi\u00f9 giovane di Patrick McGill (1762-1832) e Anna Baird. Patrick emigr\u00f2 dalla contea di Antrim, nell'Irlanda del Nord, nel 1774 circa, per stabilirsi a Northumberland. Nel 1795, Patrick e Anna si trasferirono con la propria famiglia nella parte occidentale della Pennsylvania, nella contea di Crawford. Invece, la madre di Andrew, Angeline Martin (1811-1849), fu la figlia maggiore dei nove figli di Armand Martin (1785-1861) e Maria Ryan (1789-1866). La famiglia Martin era proprietaria di diversi terreni nella Pennsylvania occidentale.\nNel 1859, all'et\u00e0 di diciannove anni, Andrew Ryan McGill si trasfer\u00ec dalla Pennsylvania al Kentucky per diventare maestro di scuola. Quando scoppi\u00f2 la Guerra Civile McGill lasci\u00f2 il Kentucky per andare in Minnesota il 10 giugno 1861. Diventato preside di una scuola pubblica a St. Peter nel mese di agosto del 1862, nello stesso anno, all'et\u00e0 di 22 anni, McGill si arruol\u00f2 nella Compagnia D del 9th Minnesota Volunteer Infantry. Nel 1863 fu congedato per invalidit\u00e0. Poco dopo il suo congedo fu eletto sovrintendente di scuole pubbliche nella Contea di Nicollet, ruolo che svolse per due mandati. Nel 1865 fu anche eletto cancelliere del tribunale distrettuale della contea di Nicollet per un periodo di quattro anni. McGill colse cos\u00ec l'occasione di studiare legge, sotto il giudice Horace Austin e venne ammesso al bar nel 1869.\nAustin, nel 1870 fu eletto governatore del Minnesota e McGill fu scelto come suo segretario privato. Nel 1873, McGill venne nominato commissario per l'assicurazione dello Stato, carica che ricopr\u00ec per tredici anni. Nel 1886, la convention repubblicana dello stato nomin\u00f2 McGill come candidato a governatore del Minnesota. Vinte le elezioni, fu governatore per un unico mandato di due anni (1887-1889). Durante il suo mandato raccomand\u00f2 una revisione delle leggi relative al trasporto ferroviario, la conservazione e la classificazione di frumento, l'innaffiamento delle scorte della ferrovia, una semplificazione delle leggi fiscali, la regolamentazione del liquore, l'abolizione del contratto di lavoro dei detenuti, l'istituzione di un soldato per casa, e la creazione di un Bureau of Labor Statistics. Anche se non fu rieletto, McGill rimase attivo in politica, sostenendo la candidatura presidenziale di Cushman K. Davis (1896) e fu membro del Senato del Minnesota (1899-1905).\nVita privata.\nAndrew Ryan McGill spos\u00f2 Eliza E. Bryant, figlia di Charles S. Bryant, avvocato di St. Peter. Insieme ebbero tre figli: Charles Herbert (n. 1866), Robert C. (n. 1869), e Lida B. (n. 1874). Nel 1879, due anni dopo la morte di Eliza, Andrew spos\u00f2 Mary E. Wilson, figlia di Margaret Stone e Carlton Joseph Wilson, un medico di primo piano di Edinboro, in Pennsylvania. Mary e Andrew ebbero due figli: Wilson (n. 1884) e Thomas (n. 1889)."}
{"id": "2685383", "revid": "112023488", "url": "https://it.wikipedia.org/wiki?curid=2685383", "title": "Riserva naturale Acquerino", "text": "La riserva naturale Acquerino \u00e8 un'area naturale protetta della regione Toscana istituita nel 1977.\nOccupa una superficie di 243 ha nella provincia di Pistoia. In corso il monitoraggio della popolazione del cervo e rilievi archeologici sui ruderi medievali.\nStoria.\nLa Riserva naturale statale di Acquerino \u00e8 stata istituita per razionalizzare le risorse boschive e renderle maggiormente disponibili ai piccoli proprietari terrieri locali; oggi \u00e8 un'area silvestre per la conservazione dell'abete di Douglas e la produzione di semi per la vivaistica forestale.\nTerritorio.\nLa riserva si estende su un'area appenninica scarsamente antropizzata, tra gli 880 m s.l.m. a Ponte Rigoli e i 1.319 m s.l.m. del Monte La Croce; \u00e8 caratterizzata da boschi cedui di faggio, un tempo risorsa per la produzione del carbone vegetale, come attestano i resti di carbonaie ancora visibili lungo i sentieri, alternati a boschi artificiali di conifere e altre latifoglie.\nPer il monitoraggio meteorologico e climatico dell'area, ad un'altitudine di 890 metri s.l.m. \u00e8 ubicata la storica stazione meteorologica di Acquerino, gestita dal Servizio Idrometeorologico dell'ARPA Emilia-Romagna, mentre ad un'altitudine di 900 metri s.l.m. e in una diversa ubicazione \u00e8 attiva dal 1996 una stazione meteorologica automatica gestita dall'ARSIA.\nComuni.\nSambuca Pistoiese\nFauna.\nCervo (\"Cervus elaphus\"), cinghiale (\"Sus scrofa\"), daino (\"Dama dama\"). Degli anni cinquanta il ripopolamento del cervo, oggi presente abbondantemente.\nFlora.\nBoschi di faggio (\"Fagus sylvatica\"), frassino (\"Fraxinus\"), acero (\"Acer\"), cerro (\"Quercus cerris\") e nocciolo (\"Corylus avellana\"); abete bianco (\"Abies alba\"), abete di Douglas (\"Pseudotsuga menziesii\"); tra le erbe protette: Giglio rosso (\"Lilium bulbiferum\"), giglio martagone (\"Lilium martagon\"), alcune specie di \"Aquilegia\" e \"Gentiana\"."}
{"id": "2685389", "revid": "112023480", "url": "https://it.wikipedia.org/wiki?curid=2685389", "title": "Riserva naturale Belagaio", "text": "La riserva naturale Belagaio \u00e8 un'area naturale protetta della regione Toscana istituita nel 1980.\nOccupa una superficie di 157,21 ha nella provincia di Grosseto."}
{"id": "2685390", "revid": "1714743", "url": "https://it.wikipedia.org/wiki?curid=2685390", "title": "Alfonso del Portogallo (gran maestro)", "text": "Origine.\nEra figlio illegittimo del re del Portogallo, Alfonso I e della sua amante, Flamula Trava.\nBiografia.\nEntrato ancora giovane a far parte dell'Ordine degli Ospedalieri, anche per via della sua influenza politica nel 1203 venne eletto in qualit\u00e0 di Gran Maestro. Con questa carica, si rifiut\u00f2 di partecipare alla Quarta crociata contro la citt\u00e0 cristiana di Costantinopoli. A causa per\u00f2 del suo carattere severo ed autoritario, divenne ben presto inviso a molti dei cavalieri dell'Ordine, portando sovente il dissenso.\nFu per questa causa, infine, che nel 1206 decise di abdicare rinunciando alla propria carica ritirandosi a vita privata nella corte portoghese ove mor\u00ec nel 1207.Alfonso fu inumato nella chiesa dedicata a San Giovanni, la Igreja de S\u00e3o Jo\u00e3o de Alpor\u00e3o, di propriet\u00e0 dell'Ordine Ospedaliero di San Giovanni."}
{"id": "2685393", "revid": "422900", "url": "https://it.wikipedia.org/wiki?curid=2685393", "title": "Andrew R. McGill", "text": ""}
{"id": "2685395", "revid": "422900", "url": "https://it.wikipedia.org/wiki?curid=2685395", "title": "Andrew McGill", "text": ""}
{"id": "2685396", "revid": "232134", "url": "https://it.wikipedia.org/wiki?curid=2685396", "title": "Call of duty modern warfare 2", "text": ""}
{"id": "2685397", "revid": "6923", "url": "https://it.wikipedia.org/wiki?curid=2685397", "title": "Riserva naturale Bibbona", "text": "La riserva naturale Bibbona \u00e8 un'area naturale protetta della regione Toscana istituita nel 1977.\nOccupa una superficie di 5,84 ha nella provincia di Livorno."}
{"id": "2685401", "revid": "114633109", "url": "https://it.wikipedia.org/wiki?curid=2685401", "title": "Episodi de La signora del West (seconda stagione)", "text": "La seconda stagione della serie televisiva statunitense La signora del West \u00e8 stata trasmessa negli Stati Uniti dal 25 settembre 1993 al 21 maggio 1994. Da Luglio 2020, nella trasmissione su Rai Premium, il telefilm ha come titolo \"Dr. QUINN\". \nLa corsa.\nTrama.\nIl Dr. Mike riceve in dono un cavallo da Passero della Neve, la moglie di Nube che Corre, che vuole ringraziarla dell'aiuto che Mike d\u00e0 sempre agli indiani. Una volta scoperto quanto la cavalla \u00e8 veloce, cerca di entrare nella gara a cavallo. Quando le viene proibito, dicendo che la gara \u00e8 riservata ai soli uomini, Michaela decide di dare una lezione agli uomini della citt\u00e0, partecipando alla corsa travestita da uomo e promettendo a Matthew il premio in denaro per comprare la casa per lui e Ingrid. Nel frattempo, un dottore sciovinista, il dott. Cassidy, ignora i consigli del dottor Mike quando il suo fantino prende un calcio alla testa dal suo cavallo. Il ragazzo ha una commozione cerebrale e Michaela si offre di operarlo, ma dott. Cassidy decide di fargli affrontare un lungo viaggio fino a Denver, durante il quale il cowboy muore. Henk sostituisce il fantino nella gara, ma \u00e8 il dottor Mike a vincerla. Quando si toglie la maschera e rivela chi \u00e8 in realt\u00e0, i giurati le tolgono il primo premio. Michaela per\u00f2 \u00e8 contenta perch\u00e9 ha dimostrato che le donne valgono quanto gli uomini, soprattutto al dottore che l'ha trattata con tanta sufficienza poich\u00e9 \u00e8 un medico donna.\nRifugio.\nTrama.\nLa cognata di Loren, Dorothy, cerca un rifugio dal marito, alcolizzato e manesco, cos\u00ec arriva in citt\u00e0. Loren esita a tenerla con s\u00e9, perch\u00e9 le aveva chiesto di sposarla prima di chiederlo a sua sorella, Maude, e prova ancora dei sentimenti nei suoi confronti. Ben presto il marito torna a cercarla pentito e la donna lo perdona. Poco tempo dopo, Dorothy torna a Colorado Springs e manifesta nuovamente segni di percosse e violenze. Michaela \u00e8 contenta che abbia deciso di lasciare definitivamente il marito Marcus e le due diventano complici.\nNel frattempo Nube Che Corre \u00e8 alle prese con l'ira di Passero della Neve: la donna lo vuole lasciare perch\u00e9 lui \u00e8 costretto a sposare la moglie del fratello, rimasta vedova. Nube che Corre non vorrebbe sposarla, ma l'unico pretendente disponibile ha timore nel farsi avanti perch\u00e9 teme di offendere un potente membro della trib\u00f9. Sar\u00e0 solo con l'aiuto di Sully che il giovane decider\u00e0 di dichiararsi.\nIntanto Marcus viene trovato morto e la colpa ricade subito su Dorothy, che confessa di essersi solo difesa con una padella, ma di non averlo ucciso.\nLa donna viene arrestata, processata e condannata all'ergastolo, ma Michaela decide di effettuare l'autopsia sul cadavere. In questo modo capisce che la causa della morte \u00e8 un'ulcera perforata dall'alcolismo, e non il colpo ricevuto.\nDorothy viene scarcerata e tutte le donne della citt\u00e0 applaudono alla sua liberazione.\nHalloween.\nTrama.\nSully vuole ampliare la casa per Michaela e i ragazzi, ma il dottor Mike non \u00e8 d'accordo perch\u00e9 sente la casa di propriet\u00e0 di Abigail, la moglie di Sully morta anni prima di parto. Inizia anche a vedere il suo fantasma, chiaramente contrariato della sua presenza in quella che ritiene essere la sua casa. Michaela riesce a fare sparire il fantasma solo quando fa costruire da Sully quello che doveva essere un cavallo a dondolo per sua figlia. Dopo la scomparsa del fantasma, Michaela accetta che Sully faccia gli ingrandimenti per la casetta.\nIntanto, dopo aver sentito racconti sulle streghe, Brian \u00e8 convinto che Dorothy sia una strega. Alla donna dai capelli rossi, infatti, piacciono i gatti neri, si scansa quando Brian cerca di bagnarla con l'acqua e si veste spesso di nero. In realt\u00e0 Dorothy sta cercando di essere carina con il bambino perch\u00e9 vuole preparargli il costume per la festa di Halloween. Dopo averle giocato un brutto tiro con i suoi amici, Brian si scusa e le confessa che gli manca molto la sua vera mamma.\nIn citt\u00e0 un uomo continua a svenire in diversi punti del paese, al punto da sembrare morto. Tuttavia, ogni volta che viene chiamato il dottor Mike, scompare misteriosamente. Jake, Loren, Hank, Grace e Matthew rimangono di stucco quando lo vedono mascherato da cavaliere senza testa alla festa di Halloween. Michaela, per\u00f2, scopre che si tratta semplicemente di attacchi di narcolessia.\nL'incidente.\nTrama.\nDurante una battuta di caccia, Jake uccide accidentalmente Piccola Aquila, uno Cheyenne, e Horace viene colpito da una freccia. Jake, Loren e Horace decidono di mentire riguardo all'incidente, sostenendo che sono stati gli indiani a tendere loro un'imboscata e che loro hanno sparato per difendersi. Michaela, conoscendo l'onest\u00e0 di Horace, crede alla loro versione e non ascolta Sully che le racconta la verit\u00e0 basandosi sulla versione degli indiani, visto che si fida ciecamente di Nube che corre e lui stesso era presente.\nTutte le menzogne portano a una serie di ritorsioni da parte degli indiani, che vorrebbero che qualcuno paghi per il crimine commesso. Quando in citt\u00e0 nessuno ammette la verit\u00e0, gli cheyenne decidono di rapire Jake e processarlo. Sully riesce a convincere Jake a confessare e scopre che si \u00e8 trattato di un incidente, cos\u00ec lo difende davanti al consiglio degli indiani. Arriva persino a litigare con Nube che Corre, per salvare la vita di Jake. Quando finalmente Horace ammette la verit\u00e0, lui, il Dr. Mike e Matthew raggiungono la riserva e assistono al processo.\nIn citt\u00e0 vorrebbero chiamare l'esercito, ma Colleen e Brian tagliano i fili del telegrafo per impedirlo.\nGrazie a Sully, Jake si salva e viene stabilito che dovr\u00e0 pagare la famiglia di Piccola Aquila con cavalli e viveri.\nAnime da salvare.\nTrama.\nL'evangelista Sorella Ruth (June Carter Cash) arriva in citt\u00e0 e tiene una manifestazione durante la quale sostiene di poter curare i malati con la forza del Signore. Il dr. Quinn e Sorella Ruth si affrontano in merito ai propri metodi di cura e anche il Reverendo \u00e8 molto scettico sul suo modo di agire. Intanto la tubercolosi di Kid Cole (Johnny Cash), tornato in citt\u00e0 con un prigioniero, peggiora. Gli si avvicina Sorella Ruth, che cerca di convincerlo a trovare la fede.\nRobert E. e Grace si vogliono sposare e chiedono a Sully e Michaela di far loro da testimoni. Ma il Reverendo non vuole concedere loro di sposarsi nella chiesa di citt\u00e0, che solitamente ospita solo matrimoni fra bianchi. Disperati, accettano la proposta di Sorella Ruth di celebrare le nozze. Quando i fratelli del prigioniero vengono a cercarlo in citt\u00e0, Cole si trova solo contro due e inizia a stare peggio. Michaela riesce a operarlo, anche spinta da Sorella Ruth, a cui chiede di pregare per lei. Cole sta meglio e riesce ad arrestare i due ladri e decide di lasciare libero il ragazzo che ha catturato, che aveva l'unica colpa di essersi trovato a fare il palo durante il furto.\nMentre Kid Cole e Sorella Ruth instaurano una relazione, il reverendo capisce che la Bibbia insegna ad amare il prossimo senza distinzioni di razza, cos\u00ec decide di sposare Robert E. e Grace in chiesa.\nUn posto nel cuore (prima parte).\nTrama.\nIl dr. Mike viene convocato a Boston quando sua madre si ammala. La famiglia va al completo per darle supporto morale. L\u00ec conosce William Burke, un dottore gentile e attraente che rimane subito affascinato dalla collega. Michaela aiuta William a guarire sua madre da una brutta epatite, grazie all'utilizzo di un infuso cheyenne. Su spinta del dottore, Michaela si fa telegrafare gli appunti in merito all'infuso da Sully, che dal canto suo soffre per la mancanza del Dr. Mike e dei ragazzi e confida a Nube che Corre di sognare spesso di essere a Boston.\nMentre Michaela si lascia prendere dalle gioie della vita mondana (cos\u00ec come Colleen e Brian), Matthew non \u00e8 felice di trovarsi ancora a Boston dopo un mese. Dato che la nonna sta meglio, vorrebbe tornare a casa e raggiungere Ingrid. Sully decide di andare a Boston e raggiunge la famiglia Quinn.\nUn posto nel cuore (seconda parte).\nTrama.\nSully cerca di vincere il cuore di Michaela, contendendoselo con William. Con l'aiuto dei ragazzi e qualche consiglio da parte della Signora Quinn, Sully esce con Michaela e la porta all'Opera e a ballare. Nonostante ci\u00f2, lei sembra sempre pi\u00f9 intrigata da William, che l'accompagna anche a una conferenza durante la quale illustra le sue teorie sull'infuso cheyenne e riscuote successo. Il dottore l'ammira al punto da chiederle di sposarlo, e lei prende tempo. Sully, che ha sentito la proposta di William, chiede a Michaela se \u00e8 innamorata di lui e lei lo scaccia in malo modo, sostenendo che non siano affari suoi. Convinto che non ci sia altro da dire, Sully decide di partire per il Colorado. Quando Michaela lo viene a sapere, corre alla stazione e lo insegue per capire come mai abbia fatto tanta strada se ora ha deciso di andarsene. Finalmente Sully le rivela di essere innamorato di lei.\nSconvolta dalla notizia, Michaela si confronta con sua madre, che preferirebbe che lei rimanesse a Boston e sposasse William. Tuttavia, Michaela ha capito di non amare il medico e gli dice addio ringraziandolo per tutto ci\u00f2 che ha fatto. Salutata la famiglia, il Dr. Mike e i ragazzi tornano a Colorado Springs e quando arrivano con la diligenza, tutto il paese \u00e8 pronto ad abbracciare il loro ritorno. In mezzo a tutta la gente, Michaela cerca Sully e quando lo vede gli corre incontro, confessandogli che anche lei lo ama.\nIl Ringraziamento.\nTrama.\nSully comincia a corteggiare Michaela. Lei gli spiega che dovrebbero trascorrere pi\u00f9 tempo da soli per parlare e capire se hanno veramente abbastanza cose in comune. Ci\u00f2 li porta a scoprire di avere opinioni diverse riguardo ad alcuni argomenti.\nIn citt\u00e0 la siccit\u00e0 minaccia di rovinare il Ringraziamento: non c'\u00e8 pi\u00f9 acqua e di conseguenza il cibo \u00e8 pochissimo e la gente \u00e8 molto preoccupata. Hank decide di andarsene e porta Myra con s\u00e9 senza tener conto del suo legame con Horace, che rimane sconvolto per la sua partenza.\nMichaela vorrebbe che gli indiani aiutassero i cittadini spiegando loro come coltivare certi frutti senza acqua, ma la popolazione reagisce come sempre: odio e razzismo bloccano ogni forma di comunicazione. Quando ci prova una seconda volta senza successo, Sully vorrebbe farle capire che non pu\u00f2 cambiare le persone e convincerle a pensare a modo suo. I due litigano e si rendono conto di essere in divergenza su molti argomenti. Anche Robert E. vorrebbe andarsene dalla citt\u00e0, ma Grace dice di non poterlo fare perch\u00e9 a Colorado Springs ha trovato un posto in cui \u00e8 accettata nonostante sia una donna di colore.\nPi\u00f9 tardi, Michaela si arrabbia con Sully perch\u00e9 non si presenta in tempo quando un fulmine fa incendiare il granaio; nonostante l'aiuto di Matthew sia provvidenziale per salvare la casa e i ragazzi, il Dr. Mike grida a Sully che non pu\u00f2 contare su di lui.\nLoren e Jake rubano dell'acqua contaminata dalla riserva indiana e la fanno bere a diversi cittadini, convinti che Nube che Corre menta quando gli spiega che l'acqua \u00e8 cattiva. Tutto ci\u00f2 causa un'epidemia di dissenteria nella citt\u00e0. Michaela riesce a curare tutti, anche Robert E., il quale ammette che la sua vita ha senso solo insieme a Grace.\nMichaela raggiunge Sully nel bosco e si scusa per ci\u00f2 che gli ha detto; i due ammettono di avere solo molta paura per l'inizio del loro rapporto. Poi Sully accompagna Michaela a vedere un tramonto nel posto in cui \u00e8 solito andare a riflettere. Le confessa di non averci mai portato nemmeno Abigail.\nLa sera del ringraziamento gli indiani portano viveri ai cittadini di Colorado Springs che, a malincuore, devono accettare la loro presenza e i loro doni. Anche Hank torna in citt\u00e0 insieme alle sue donne. Durante il cenone, finalmente inizia a piovere e tutti gioiscono per la fine della siccit\u00e0.\nAmiche.\nTrama.\nIn citt\u00e0 \u00e8 il momento del Ballo degli Innamorati e Michaela vorrebbe parteciparvi; cos\u00ec Sully la invita ufficialmente, nonostante non sappia ballare. Per ovviare a questo problema, il Dr. Mike cerca di insegnargli i balli pi\u00f9 comuni, ma presto ci\u00f2 diventa fonte di un litigio fra i due: Sully vorrebbe che Michaela fosse pi\u00f9 spontanea nel loro rapporto, mentre lei vorrebbe che lui cambiasse il suo modo di comportarsi.\nIntanto Dorothy ha i sintomi della gravidanza, ma Michaela scopre che sta entrando in menopausa; le due donne si confidano i reciproci timori e diventano amiche: Michaela le confessa di essere restia ai contatti con Sully perch\u00e9 in realt\u00e0 non \u00e8 mai stata con un uomo prima di lui.\nIntanto Colleen ha dei problemi con la sua migliore amica Becky: entrambe sono affascinate dallo stesso ragazzo, Richard, e si ritrovano a litigare per causa sua quando Colleen lo bacia e comincia a frequentarlo. Non appena si rende conto di aver perso l'amicizia di Becky, per\u00f2, lo lascia. Entrambe si rendono conto che il loro affetto \u00e8 pi\u00f9 importante di qualsiasi ragazzo.\nAlcune circostanze evidenti portano Michaela a credere che Sully e Dorothy si vedano di nascosto per degli incontri romantici. Quando li scopre a ridere dopo essere stati insieme in camera di lei, il Dr. Mike reagisce male. Tuttavia non ha tempo per approfondire, perch\u00e9 Dorothy comincia a stare male: ha un'emorragia e Michaela l'avverte che potrebbe rivelarsi necessaria un'isterectomia. Nonostante questa minaccia, Michaela riesce a curare Dorothy senza sottoporla all'intervento e poi rivela sia a lei che a Sully i suoi dubbi sui loro incontri. Sully la critica perch\u00e9 pensa che sia gelosa e le dice che dovrebbe fidarsi di lui; Dorothy, invece, la rassicura sostenendo che nel cuore di Sully c'\u00e8 posto solo per lei.\nDurante il ballo, Sully raggiunge Michaela e l'accompagna durante il suo ballo preferito, spiegandole che si vedeva con Dorothy per prendere lezioni di danza. Allora lei gli confessa che era veramente gelosa, poi riesce finalmente a lasciarsi andare a un lungo e appassionato bacio.\nCaccia all'uomo.\nTrama.\nMichaela deve lasciare la citt\u00e0 per andare a curare un'epidemia di influenza, cos\u00ec lascia Sully a casa con i ragazzi. Intanto gli indiani sono in fermento: i cani sciolti vorrebbero degli accampamenti della ferrovia, cos\u00ec Sully chiede a Nube che Corre di cercare di tenerli calmi, visto che l'esercito \u00e8 in citt\u00e0.\nNonostante sia difficile prendersi cura di Colleen e Brian, Sully riesce a fare del suo meglio e porta il bambino a fare una gita in una caverna che conosce solo lui.\nPi\u00f9 tardi i due si ritrovano in un'imboscata degli indiani: dopo aver messo il bambino al sicuro, Sully cerca di fermare i guerrieri proprio mentre sopraggiunge l'esercito, cos\u00ec finisce per prendersi una pallottola nella schiena. Brian corre a cercare aiuto e, insieme a Matthew e Robert E., riescono a trovare Sully, gravemente ferito. In citt\u00e0, intanto, \u00e8 stata messa una taglia sulla testa di Sully: Jake e Hank iniziano a cercarlo, ingolositi dai 200 dollari di premio a chi lo consegner\u00e0 all'esercito \"vivo o morto\". Anche il Reverendo e Grace aiutano i ragazzi a nascondere Sully nella caverna segreta, dove Colleen si ritrova a dovergli togliere il proiettile. Intanto Jake e Hank seguono rispettivamente Matthew e il Reverendo, scoprendo cos\u00ec dove \u00e8 nascosto Sully. Colleen implora Jake di aiutarla, ricordandogli che Sully gli ha salvato la vita quando era stato catturato dagli indiani.\nI due rimuovono la pallottola dalla schiena di Sully, che si riprende e decide di costituirsi per salvare il suo onore. Fa un lungo discorso ai cittadini di Colorado Springs, spiegando che stava cercando di fermare gli indiani, non di aiutarli. Conquistata la loro fiducia, tutti si mettono dalla sua parte quando i soldati arrivano in citt\u00e0: Dorothy e gli altri, Hank incluso, lo difendono, sostenendo che Sully era in citt\u00e0 al momento dell'assalto. Poi la giornalista minaccia di scrivere un articolo in cui spiegher\u00e0 come mai hanno sparato alla schiena a un uomo disarmato, cos\u00ec i soldati decidono di lasciare perdere e se ne vanno.\nA fine episodio Michaela ritorna, chiedendo cosa si \u00e8 persa nei giorni in cui \u00e8 stata lontana...\nIl sogno di Natale.\nTrama.\n\u00c8 la vigilia di Natale e Michaela perde un paziente, che muore per un fatale infarto che non riesce a prevenire. I ragazzi sono presi dal Natale e sono dispiaciuti che il regalo che hanno preso alla madre non sia arrivato in tempo da Boston, cos\u00ec cercano di prendere tempo.\nQuando stanno andando alla messa natalizia, Michaela viene chiamata da Robert E. che la porta ad assistere una giovane donna in procinto di partorire. Lei e il marito sono in fuga perch\u00e9 le rispettive famiglie non volevano che si sposassero, e ora devono rimanere nascosti. In questo l'aiuta Sully, che si cura dei ragazzi mentre lei assiste la partoriente.\nIntanto i sensi di colpa di Michaela affiorano al punto da risvegliare in lei dei quesiti, soprattutto sulla sua professione. Durante la notte, le fa visita il fantasma di Charlotte Cooper, la madre dei ragazzi. La donna le d\u00e0 la possibilit\u00e0 di vivere dei natali passati, presenti e futuri, proprio come nel racconto di Dickens che Michaela \u00e8 solita leggere ogni Natale.\nMichaela rivive il suo passato, in cui studiava medicina e passava interi natali sui libri o all'ospedale; poi vede il presente e si rende conto di cosa pensino gli abitanti della citt\u00e0 di lei. Infine fa visita al futuro, dove vede i suoi ragazzi meravigliosamente cresciuti e all'apice del successo. Michaela deve scegliere se continuare a vivere la sua vita cos\u00ec com'\u00e8 o se cambiarla, ma alla fine capisce che quella che ha, con Sully e i ragazzi, \u00e8 esattamente quella che ha sempre desiderato. Insieme a loro e al resto dei cittadini, va a intonare le carole e a festeggiare il Natale.\nIl picchetto.\nTrama.\nMatthew inizia a lavorare in una miniera controllata dal Signor Stone; i minatori sono in sciopero e l'uomo sta cercando dei nuovi lavoratori. Michaela non \u00e8 d'accordo, ma Matthew vuole guadagnare di pi\u00f9 per potersi sposare al pi\u00f9 presto con Ingrid. Anche Sully cerca di distoglierlo dal suo progetto, confessandogli che una volta \u00e8 rimasto intrappolato dopo un crollo in una miniera in cui lavorava.\nLe motivazioni del picchetto si manifestano fin troppo presto: a causa dei pochi soldi spesi per delle modifiche strutturali necessarie per la sicurezza, durante un turno di lavoro Matthew e John, il fratello di Ingrid, rimangono sepolti dopo un crollo.\nTutta la citt\u00e0 si d\u00e0 da fare per tirare fuori i minatori coinvolti, ma nessuno ha il coraggio di entrare a cercare Matthew, che non \u00e8 riuscito a scappare. Cos\u00ec Michaela e Sully si addentrano nella miniera e vanno a cercarlo. John viene tratto in salvo da Robert E. e Horace, mentre la coppia trova Matthew bloccato sotto un masso che non gli permette di muoversi.\nMentre Matthew manifesta a Michaela tutto il bene che le vuole chiamandola \"mamma\" come non \u00e8 solito fare, Sully riesce a liberarlo facendo esplodere una carica in una fenditura della roccia. Il ragazzo viene trascinato fuori poco prima che crolli tutto e i cittadini di Colorado Springs decidono di non avere pi\u00f9 niente a che fare con la miniera e col Signor Stone.\nL'offerta.\nTrama.\nPer cercare di tenere buoni gli Cheyenne dopo che l'esercito prende loro altra terra, vengono offerti cibo e coperte per l'inverno. Nube Che Corre non vorrebbe accettare, ma Michaela persuade Pentola Nera di non inimicarsi l'esercito e di prendere i doni elargiti. Il capo indiano, come sempre, l'ascolta e le d\u00e0 ragione.\nTuttavia Michaela nota che un soldato ha i sintomi del tifo, ma non riesce a persuadere il Colonnello Egan a farglielo curare. Ben presto anche nella trib\u00f9 iniziano a presentarsi dei casi di tifo, cos\u00ec Michaela corre a curare gli indiani insieme a Sully. I due non impiegano molto a capire che sono proprio le coperte fornite agli Cheyenne a essere infettate dal tifo. Sully \u00e8 convinto che sia stato Egan a usare questo stratagemma per liberarsi definitivamente degli indiani.\nMentre i due rimangono bloccati nella riserva, circondata da soldati con l'ordine di sparare a vista, in paese anche Matthew si ammala di tifo, essendo rimasto contagiato da una coperta che ha portato in dono a Ingrid. Lui e i fratelli vengono chiusi nella clinica del Dr. Mike insieme a Horace, dato che Jake e gli altri sono convinti che potrebbero essere tutti contagiosi.\nAlla riserva ci sono decine di morti, fra i quali anche la fidanzata del figlio di Nube Che Corre, deluso da Michaela e in collera per avere ascoltato i suoi consigli. I due litigano anche quando la donna suggerisce di bruciare i cadaveri dei morti per evitare il contagio. Intanto lei e Sully usano Lupo, il cane, per comunicare con i bambini in paese. Quando Michaela scopre che anche Matthew \u00e8 stato contagiato, trova un modo per fuggire dalla riserva e tornare in citt\u00e0. Tuttavia Colleen, in sua assenza, si \u00e8 occupata egregiamente di Matthew e gli ha salvato la vita.\nQuando il Dr. Mike e Sully vanno a confrontarsi con Egan, scoprono che nemmeno lui sapeva niente: anche lui \u00e8 stato contagiato dal tifo e sta per morire.\nQuesto episodio \u00e8 stato girato prima rispetto all'ordine di messa in onda. Osservando i tagli di capelli dei ragazzi si nota chiaramente che Matthew li ha ancora lunghi, come prima di andare a Boston. Ci\u00f2 porta confusione nella trama, visto che Michaela e Sully dovrebbero ormai stare insieme e invece (soprattutto nel doppiaggio) sono ancora molto formali l'uno con l'altra.\nIl circo.\nTrama.\nHeart e la figlia Atlantis portano il circo a Colorado Springs. Tuttavia, avendo gi\u00e0 mandato tutti gli artisti altrove, le due donne coinvolgono tutti i cittadini nello spettacolo. Jake fa da presentatore, Loren e Brian sono due clown, Matthew e Colleen si cimentano nella camminata sulla corda, Dorothy e il Reverendo fanno un numero di magia, mentre Michaela e Sully diventano due trapezisti.\nAtlantis \u00e8 nata con le mani palmate; il Dr. Mike vorrebbe operarla per curarle questo problema, ma si confronta con la mentalit\u00e0 di Heart, convinta che i difetti siano un modo divino di manifestare la diversit\u00e0 delle persone. La ragazza si invaghisce di Matthew e quando scopre che sta con Ingrid rimane talmente sconvolta da tagliarsi con un coltello una delle mani. Solo quando la madre capisce il dolore della figlia acconsente all'operazione. Michaela riesce a curare Atlantis e nel frattempo \u00e8 alle prese con il trapezio. Insieme a Sully, d\u00e0 vita a un numero spettacolare e vengono applauditi da tutta la cittadinanza. Anche Colleen scopre qualcosa di pi\u00f9 su s\u00e9 stessa e impara ad affrontare le proprie paure, rendendosi conto che sar\u00e0 fondamentale se vorr\u00e0 fare il medico come sua madre.\nL'altra.\nTrama.\nL'esercito massacra una trib\u00f9 intera di Cani Sciolti e \"salva\" una ragazza bianca cresciuta con gli indiani. Michaela la prende subito sotto la sua ala protettiva, ma i cittadini l'allontanano perch\u00e9 \u00e8 stata cresciuta dai \"selvaggi\". Intanto Sully inizia a provare affetto per la ragazza che, prima di diventare Cervo che Trema, si chiamava Catherine ed era nata vicina all'oceano. Con queste informazioni, Michaela fa scrivere un articolo a Dorothy e lo telegrafa per cercare la vera famiglia di Catherine.\nIntanto Jake manifesta la sua attrazione per Dorothy e la invita a cena, ma lei rimane sconvolta dal suo modo di comportarsi con Catherine e gli fa capire che il suo modo di vedere il mondo \u00e8 sbagliato. Jake le rivela di essere cresciuto praticamente da solo, con la madre che l'ha abbandonato da piccolo e il padre che \u00e8 sparito pochi anni dopo.\nSully \u00e8 talmente preso da Catherine che, in un momento di confidenza, le fa capire che loro due sono davvero uguali. Poi, sotto gli occhi di Brian, non si tira indietro quando la ragazza lo bacia. Il bambino gli rivela di averlo visto e si confronta con lui, dicendogli che non avrebbe dovuto farlo.\nQuando la famiglia di Catherine risponde via telegrafo e le chiede di andare subito a casa per rivedersi dopo anni, la ragazza rivela a Michaela che vorrebbe rimanere a Colorado Springs per stare con Sully, che le ha anche donato una sua collana. Anche Brian le rivela che i due si sono baciati e lei, delusa e ferita, si confronta con Sully e gli chiede se lei sia veramente l'unica donna che abbia amato dopo la morte di sua moglie.\nIntanto Loren \u00e8 geloso che Jake frequenti Dorothy e cerca di proteggerla perch\u00e9 questo potrebbe essere sconveniente per una vedova come lei, che porta ancora la fede. Dorothy si convince a toglierla e poi gli fa capire che accetter\u00e0 inviti anche da parte sua, se le proporr\u00e0 di uscire.\nSully riesce a confessare a Catherine che ama Michaela, ma ormai \u00e8 tardi. Nonostante la ragazza parta, fra i due si \u00e8 creato un muro e il Dr. Mike gli chiede del tempo per potersi riprendere da questa ferita e per potersi fidare di nuovo di lui.\nGli orfani.\nTrama.\nUn gruppo di orfanelli arriva in citt\u00e0 e il Reverendo decide di occuparsene insieme a Michaela. I due vorrebbero trovare una casa a ognuno di loro, ma nessuno a Colorado Springs sembra volerli. Cos\u00ec il Dr. Mike decide di tenerli in casa con s\u00e9 finch\u00e9 non arriveranno delle famiglie volenterose.\nIntanto una delle ragazze, Jennifer, viene adocchiata da Hank, che le propone di andare a lavorare al saloon. Myra non vorrebbe che lei fosse coinvolta in una vita cos\u00ec terribile e cerca di dissuaderla dal firmare un contratto con Hank. Tuttavia lui le confessa che se Jennifer dovesse accettare, allora la lascerebbe libera.\nIl Reverendo inizia a provare attrazione per Michaela e le chiede di sposarlo per dare una casa a tutti i bambini; arriva persino a baciarla, sotto gli occhi di Sully e Matthew. Brian e Colleen non sopportano pi\u00f9 la presenza dei bambini in casa, e sono delusi dal Dr. Mike e preoccupati perch\u00e9 temono che lei non li ami pi\u00f9 come prima. Cos\u00ec Matthew parla con Michaela e le fa capire che si sta dedicando solo agli orfanelli e non si rende conto di stare perdendo l'affetto dei suoi fratelli.\nAnche Sully affronta Michaela e le chiede se ami il Reverendo e se lo voglia sposare; lei risponde che ci sta pensando, visto che \u00e8 l'unico che le ha fatto quell'offerta.\nMyra convince Jennifer a non andare a lavorare per Hank, rimarr\u00e0 lei al suo posto al saloon. Hank \u00e8 convinto che la donna lo faccia perch\u00e9 lo ama, ma Myra difende il suo onore e gli fa capire una volta per tutte che lei ama Horace e appartiene solo a lui.\nAlla fine, il Dr.Mike si rende conto di non poter tenere gli orfanelli: rinuncia alla proposta del Reverendo e fa pace con i ragazzi e con Sully.\nQuesto episodio \u00e8 stato girato prima rispetto all'ordine di messa in onda. Osservando i tagli di capelli dei ragazzi si nota chiaramente che Matthew li ha ancora lunghi, come prima di andare a Boston. Ci\u00f2 porta confusione nella trama, visto che Michaela e Sully dovrebbero ormai stare insieme e invece discutono di avvenimenti che sono successi molto prima che si dichiarassero di amarsi e che si lasciassero a causa di Catherine.\nLa truppa dei bisonti.\nTrama.\nDei soldati di colore soprannominati \"Buffalo Soldiers\" vengono inviati dall'esercito a combattere gli indiani cani sciolti. Sono capitanati da Arthur Tyrrell, un uomo bianco, e dal suo secondo, il Sergente Zachary Carver, un uomo di colore con un forte legame nei confronti dell'esercito. Sully e Michaela sono preoccupati per la trib\u00f9 di Pentola nera e, sotto suggerimento di Nube che corre, si fingono collaboratori dei soldati per poi spiarli e riferire agli indiani i loro movimenti. Cos\u00ec Sully diventa una guida nei luoghi selvaggi abitati dagli indiani, mentre Michaela cura i soldati e d\u00e0 loro un alloggio alla clinica. Durante il primo attacco, gli indiani tendono un'imboscata ai soldati e il capitano rimane ferito, cos\u00ec il Sergente Carver, primo in linea di successione, prende il comando della truppa. Nel frattempo Colleen copia durante un compito in classe indetto in tutta la nazione e che dovrebbe valere una gita a Washington. Brian se ne accorge e, quando la sorella vince il premio, la convince che non avrebbe dovuto usare dei bigliettini.\nIl Sergente Carver, convinto di dovere dimostrare a ogni costo l'onore dei suoi uomini, decide di attaccare la trib\u00f9 di Pentola nera. Michaela corre ad avvisare gli Cheyenne la notte prima dell'assalto, ma \u00e8 troppo tardi per fuggire; cos\u00ec, mentre Sully guida i soldati verso uno scontro all'ultimo sangue, gli indiani sono pronti a difendersi. La seconda battaglia lascia molti morti e feriti sul campo, da entrambe le parti. Sully corre a chiamare Michaela per curare i soldati e gli indiani ancora vivi, cos\u00ec lei coglie l'occasione per rivelare al sergente Carver che conosceva il luogo dell'attacco perch\u00e9 aveva origliato la sua conversazione col capitano per poi riferire ogni cosa a Nube Che Corre. Il sergente decide di arrestarla e la mette in prigione. Colleen impara molto dall'atteggiamento di Michaela e decide di confessare a Dorothy che ha barato durante il test. Sully, invece, convince Carver ad andare alla riserva a parlare con gli indiani. Questo gesto porta il sergente a ravvedersi su di loro e a capire che anch'essi lottano per la propria terra e sono dei guerrieri valorosi. Tornato in citt\u00e0, Carver libera Michaela e disobbedisce a un ordine del capitano, rifiutandosi di combattere di nuovo contro gli indiani. Dato che davanti alla Corte Marziale lo condannerebbero a morte, Michaela finge di doverlo operare e poi ne simula la morte con un infuso. Il capitano e gli altri soldati ne celebrano il funerale senza onori, ma Carver poche ore dopo si risveglia e scappa nella notte, aiutato da Sully, Michaela e Robert E.\nLa mano fortunata.\nTrama.\nAlla ricerca disperata di denaro per costruire la casa per s\u00e9 e Ingrid, Matthew comincia a giocare d'azzardo. \u00c8 Julius Hoffman, un giocatore di poker da poco giunto in citt\u00e0, a indirizzarlo e a insegnargli i trucchi del mestiere. Michaela e Sully sono molto contrariati, cos\u00ec come Ingrid: tutti vorrebbero che Matt si guadagnasse i soldi, non che li rischiasse al gioco. Il Reverendo sembra turbato dalla presenza di Julius e ha degli scambi di vedute con lui, tanto da far intendere al Dr. Mike che i due si conoscessero. Man mano che vince, Matthew si fa anche dei nemici e viene picchiato duramente e derubato dopo una notte passata a giocare. Quando viene indetto un torneo di poker al saloon, Matt viene finanziato da tutto il paese per giocare e vincere. Contrariata, Ingrid lo lascia e gli restituisce l'anello di fidanzamento che era appartenuto alla nonna di Michaela. Il Reverendo confessa a Michaela di condividere un passato da giocatore con Julius e le fa capire che \u00e8 un uomo che non si ferma davanti a niente, nemmeno al furto.\nIntanto Brian lavora duramente per guadagnarsi i soldi per comprare l'aquila acquistata dal Signor Bray. Il bambino vorrebbe liberarla dalla sua gabbia, ma l'uccello sembra non volerne sapere di ricominciare a volare, dopo tutti gli anni vissuti rinchiuso.\nDurante la partita di poker del torneo, Matt punta tutti i suoi soldi contro Hoffman e, in mancanza di fondi, si gioca anche l'anello del Dr. Mike. La sfortuna vuole che Julius abbia un poker di re mentre lui si ritrova con un poker di Jack. Dopo la partita, per\u00f2, il Reverendo affronta il giocatore per farsi restituire i soldi che aveva rubato a Matthew, mentre Sully ricompra l'anello di Michaela e glielo rid\u00e0, spiegandole che Matt se l'era giocato. Matthew decide di donare tutti i soldi recuperati alla chiesa, avendo capito il suo errore. Michaela lo perdona e gli rid\u00e0 l'anello, convincendolo a recuperare anche la fiducia di Ingrid. Brian riesce finalmente a liberare la sua aquila, che riconquista la libert\u00e0.\nFerite di guerra.\nTrama.\nIl figlio di Dorothy, Tom, \u00e8 un veterano di guerra che arriva in citt\u00e0 asserendo di provare dolore per una vecchia ferita alla gamba. Dopo un'iniziale iniezione di morfina, il dr. Mike si rende conto che non \u00e8 il caso di insistere con quel farmaco, e gli fornisce, al suo posto, un infuso indiano. In completa crisi di astinenza, Tom irrompe mascherato alla fattoria del Dr. Mike cercando la morfina: afferra Colleen in malo modo, tappandole la bocca, e le chiede dove sia la borsa di Michaela. Impaurita dal rumore, il Dr. Mike prende il fucile e, quando Tom estrae la pistola sparando contro Matthew, lo colpisce alla gamba. Prestando fede al suo giuramento, Michaela si avvicina a lui per curarlo e si rende conto che si tratta di Tom.\nColleen \u00e8 traumatizzata dall'incidente e non vuole pi\u00f9 uscire di casa; invece Dorothy, da sempre amica di Michaela, la incolpa per non aver saputo curare suo figlio. Il dottor Mike non riesce a salvare la gamba di Tom, e lui continua a chiedere della morfina, poich\u00e9 ormai ne \u00e8 completamente dipendente. Michaela spiega a Dorothy che non vuole dargli pi\u00f9 morfina perch\u00e9 crede che soffra di \"morfinismo\", una malattia da poco scoperta, e sostiene che il farmaco che dovrebbe curare il dolore in realt\u00e0, in dosi massicce, diventa una droga letale.\nDorothy non vuole credere che Tom sia dipendente da morfina e, troppo coinvolta nel dolore del figlio, implora Michaela di continuare a somministrargliela. Tuttavia la donna si deve ricredere quando Tom ha una crisi di astinenza in sua presenza e le dice cose terribili. Allora autorizza Michaela a tentare una cura per disintossicarlo.\nIntanto il dottore, insieme a Sully, si occupa anche della figlia, ancora traumatizzata dall'incidente. Solo quando Tom comincia a stare meglio e torna a lavorare dal Signor Bray, i due riescono a chiarirsi: l'ex-soldato le chiede perdono e Colleen riesce a scongiurare le sue paure che accada di nuovo qualcosa.\nTom sembra aver ripreso a vivere normalmente, ma un giorno Loren si sveglia e scopre che ha rubato tutti i soldi suoi e di Dorothy ed \u00e8 scomparso. Dorothy ne \u00e8 distrutta, ma in questo grande dolore si riavvicina a Michaela comprendendo finalmente che aveva ragione e che la sua amicizia le \u00e8 mancata.\nIl cerchio.\nTrama.\nRobert E. compra una casa quando Jedediah Bancroft, l'uomo che rappresenta la banca che detiene anche l'ipoteca sulla clinica del dottor Mike, torna in citt\u00e0 per un'asta. Quando si rende conto che \u00e8 stata una coppia di colore ad aggiudicarsi la casa, Bancroft giura che i due non ci abiteranno mai e coinvolge gli abitanti di Colorado Springs in quello che sembra un banale ritrovo fra uomini, ma che si rivela essere una cellula del neonato Ku Klux Klan. Tutti partecipano alla prima riunioni, anche Matthew, incuriosito dalle tuniche e dalla parlantina di Bancroft; ma quando il ragazzo si rende conto che l'oggetto delle persecuzioni \u00e8 Robert E., l'uomo che ha osato sfidare Bancroft, si tira subito fuori dal gruppo e aiuta l'amico quando viene picchiato.\nRobert E. non vuole rinunciare alla casa, cos\u00ec come Grace, e i due ingaggiano una lotta contro Jake, Hank e Loren, che iniziano a prenderli di mira come non hanno mai fatto prima, solo perch\u00e9 vogliono vivere in citt\u00e0. Sully e Michaela cercano di aiutare la coppia di colore, ma con scarsi risultati.\nUn secondo \"attentato\" porta alla distruzione del caff\u00e8 di Grace: Robert E., deciso a farsi giustizia, imbraccia il fucile a pallettoni e spara contro il gruppo di uomini armati, colpendo Loren. Quando Michaela va a curare il Signor Bray, Dorothy rimane sconvolta dal fatto che un uomo di colore abbia osato sparare contro uno bianco. Allora scrive un articolo non veritiero e razzista nei confronti di Robert E., mettendo tutta la citt\u00e0 contro lui e Grace.\nPi\u00f9 tardi, un gruppo di uomini di Bancroft vanno a sconvolgere Grace quando le tagliano tutti i capelli. Qualche sera dopo, durante una cena a casa del Dr. Mike, Bancroft arriva addirittura a bruciare una croce davanti a casa sua per minacciare Robert E.; durante la scena, per\u00f2, rimane ustionato al braccio. Il giorno dopo, al saloon, Sully coglie l'occasione per dimostrare che era proprio lui l'uomo mascherato davanti a casa di Michaela; quando Jedediah minaccia lei e i ragazzi, Sully minaccia di ucciderlo se oser\u00e0 fare loro del male.\nMotivato da queste minacce, l'uomo fa rapire Robert E. e minaccia di ucciderlo impiccandolo; solo in questo momento anche Loren, Jake e Hank si rendono conto che Jedediah sta esagerando. Solo l'intervento tempestivo di Michaela, tuttavia, riesce a fermare il gruppo e a convincere gli uomini del paese di quanto sia assurda questa storia del razzismo contro un uomo con cui vivono da anni.\nSalvato Robert E., lui e Grace riescono finalmente a entrare nella loro nuova casa.\nLa maestra.\nTrama.\nA Colorado Springs arriva la nuova insegnante, Louise Chambers. Si tratta di una vecchia conoscente del Reverendo, per la quale lui ha sempre avuto un debole. La donna diventa subito amica di Michaela, con la quale condivide l'amore per la cultura e la provenienza dall'Est, ma il dottore non sa che Louise punisce severamente gli alunni disobbedienti con punizioni corporali.\nMolti ragazzi, temendo le reazioni delle famiglie, tacciono. Fra questi Lewis, il nipote di Horace, Steven, un amico di Brian, e Benjamin, un discolo ribelle. Quando Becky, la migliore amica di Colleen, arriva alla clinica con un segno rosso all'orecchio, le due ragazze confessano alle madri che la maestra ha preso Becky per l'orecchio, facendole male. Intanto Brian \u00e8 molto scosso perch\u00e9 deve tenere i segreti dei propri amici, che non vogliono che si sappia che vengono picchiati dalla maestra; non dice la verit\u00e0 n\u00e9 a Michaela n\u00e9 a Sully, finch\u00e9 non si trova costretto a farlo.\nNel frattempo tra il Reverendo e la maestra riappaiono i vecchi sentimenti e lui le chiede nuovamente di sposarlo.\nMichaela decide di riunire il comitato cittadino per discutere sui metodi d'insegnamento di Louise: alcuni genitori come lei detestano le punizioni corporali. Ma l'ignoranza e l'indifferenza portano la cittadinanza a votare a favore dei metodi di Miss Chambers. Il Reverendo ha comunque dei ripensamenti, mentre Jake si astiene dal voto uscendo dall'aula. In seguito confessa a Loren che da piccolo veniva picchiato duramente dalla madre e che non vuole che questo succeda anche ad altri bambini. Dopo aver scoperto che anche Brian \u00e8 stato maltrattato da Louise, Michaela e Sully sono decisi ad affrontare la situazione, ma quando raggiungono la scuola scoprono che qualcuno ci ha gi\u00e0 pensato: Louise \u00e8 stata malmenata da Benjamin, stufo di subire le sue punizioni.\nMentre il ragazzo scappa di casa, Loren e gli altri cittadini si accorgono che Michaela aveva ragione; Louise viene curata al meglio e il Reverendo le chiede se userebbe tali metodi di insegnamento anche sui loro figli. La maestra si dichiara contraria all'idea di avere dei figli, poich\u00e9 pensa che per entrambi possano bastare i bambini della scuola e della comunit\u00e0. Pertanto il Reverendo ritira la sua proposta di matrimonio. A questo punto Louise capisce di non essere pi\u00f9 la benvenuta a Colorado Springs e decide di andarsene. Durante una notte insonne, Michaela riesce a tranquillizzare Brian, facendosi promettere di rivelarle sempre se qualcuno dovesse fargli del male. Poi gli canta una ninna nanna per farlo addormentare.\nRapimento (prima parte).\nTrama.\nMichaela scorta due soldati che portano viveri e rifornimenti alla riserva, non sapendo che gli Cheyenne stanno nascondendo un gruppo di Cani Sciolti, gli indiani rinnegati. I guerrieri colgono l'occasione per uccidere i due uomini di Custer e fare sparire i loro corpi. Michaela \u00e8 sconvolta, ma Sully e Nube che Corre la implorano di non dire a nessuno la verit\u00e0.\nIntanto, in citt\u00e0, Brian si innamora di una cavallina vinta al gioco da Hank; l'uomo, tuttavia, non vuole saperne di venderla a Matthew, che vorrebbe comprarla per il compleanno del fratellino. Cos\u00ec Matthew propone al proprietario del saloon di fare lavorare Brian per lui, in modo che possa pagarsi la cavalla con le proprie forze.\nCuster arriva in paese con un manipolo di soldati, proprio mentre iniziano una serie di attacchi da parte degli indiani: prima la diligenza, imboscata durante la quale si salva solo il Reverendo, procurandosi anche una ferita a un braccio; poi i Cani Sciolti arrivano anche in citt\u00e0 e lanciano torce incendiarie contro gli edifici.\nMichaela, messa alle strette, confessa a Custer ci\u00f2 che \u00e8 successo realmente alla riserva, ma gli nasconde la presenza di Sully insieme a lei; il generale decide di iniziare l'ennesima campagna contro gli indiani, ignorando completamente che ci sono anche Cheyenne pacifici, come gli uomini del villaggio di Nube che corre.\nIntanto anche il figlio di Nube si unisce ai Cani Sciolti, pronto a combattere contro i bianchi; in questo modo, per\u00f2, litiga con suo padre e si allontana dalla trib\u00f9, dichiarando il suo odio per Sully e Michaela e la volont\u00e0 di ucciderli se li vedr\u00e0 di nuovo.\nCuster suggerisce agli abitanti di Colorado Springs di non lasciare la citt\u00e0 per nessun motivo, ma Michaela \u00e8 obbligata a farlo quando deve andare a prendere una vedova con una gamba rotta. Sully l'accompagna in calesse e i due si ritrovano nell'ennesima imboscata indiana: i Cani Sciolti li attaccano e riescono a rapire Michaela, consapevoli che \u00e8 stata proprio lei a svelare all'esercito che sono stati loro a uccidere i due soldati. Il capo dei rinnegati, \"Un Occhio\", porta via Michaela e fa in modo che Sully non riesca a seguirli. L'uomo, disperato, giura che la trover\u00e0.\nRapimento (seconda parte).\nTrama.\nSully corre in citt\u00e0 e avvisa i ragazzi del rapimento di Michaela; preso il cavallo pi\u00f9 veloce di Robert E., si mette sulle tracce della donna da solo, dato che Custer non vuole rischiare la vita dei suoi uomini.\nMentre Sully \u00e8 fuori citt\u00e0, Brian e i ragazzi continuano la loro vita normalmente, cercando di non pensare alla madre rapita; cos\u00ec il bambino lavora ancora al saloon con Hank e fa di tutto per guadagnarsi la sua cavallina, che si trova nel recinto di Robert E. che la sta curando dalla ferita alla zampa. Custer, intanto, cattura un gruppo di donne, anziani e bambini nel villaggio degli Cheyenne. Fra di loro c'\u00e8 anche Nube che corre, che manifesta al Reverendo i timori che i suoi Spiriti l'abbiano abbandonato.\nQuando Sully riesce a raggiungere i Cani Sciolti, il loro capo \"Un Occhio\" gli grida che liberer\u00e0 Michaela solo se Custer lascer\u00e0 andare gli Indiani. Cos\u00ec Sully fa da portavoce e spiega al generale le richieste di \"Un Occhio\"; ovviamente lui dimostra la sua leggendaria testardaggine e conferma di non volere scendere a patti con i rinnegati, anzi far\u00e0 erigere un patibolo e impiccher\u00e0 tutti i prigionieri se il Dr. Mike non torner\u00e0 entro due giorni. Cos\u00ec Sully e Lupo, il suo cane, si rimettono sulle tracce del dottore; intanto il Reverendo si \u00e8 ripreso dopo l'attacco alla diligenza e, capito che il suo rancore non era giusto, cerca di convincere Custer a lasciare andare gli innocenti. In citt\u00e0, come sempre, l'unico a mostrare piet\u00e0 per gli indiani sembra essere Horace, mentre Jake, Loren e Hank sono convinti che gli indiani vadano eliminati affinch\u00e9 non mettano in pericolo le loro vite.\nMichaela cura uno degli uomini di \"Un Occhio\", ferito da un colpo di pistola; tuttavia, quando devono scappare in fretta, l'uomo viene abbandonato e ucciso dal capo dei Cani Sciolti. La donna fa capire al figlio di Nube che non avrebbe mai tradito suo padre se avesse saputo che alla riserva nascondevano i rinnegati, cos\u00ec si riguadagna la sua fiducia. Quando \"Un Occhio\" vuole abusare di lei, il figlio di Nube la salva e la fa fuggire, convinto che in questo modo salver\u00e0 la vita a tutti i prigionieri al villaggio. Nonostante ci\u00f2, il ragazzo viene ucciso e Michaela subito ricatturata.\nSully, anche seguendo il suo istinto, trova Michaela e la porta in salvo dopo aver lottato con \"Un Occhio\"; i due si nascondono per un po' fra le montagne e Michaela spiega a Sully che non pu\u00f2 camminare, dato che gli indiani l'hanno fatta muovere scalza sulla roccia. Felice che Sully l'abbia trovata a salvata, la donna si lascia andare e dimentica le divergenze del passato: i due si scambiano un bacio e poi Sully la consola abbracciandola.\nIntanto a Colorado Springs, la cavallina di Brian sta meglio e cos\u00ec Hank decide di venderla a un cliente del saloon; Brian \u00e8 disperato, cos\u00ec Loren - che da sempre ha un debole per il bambino - mette Hank di fronte ai suoi doveri e gli fa capire che doveva rispettare il patto fatto con Brian, anche se \u00e8 solo un bambino.\nQuando vengono raggiunti dai Cani Sciolti, Sully e Michaela si rifugiano sopra un dirupo e si trovano con la strada sbarrata; l'unica via di salvezza \u00e8 gettarsi nel fiume da un'altezza elevata. Dopo aver lottato nuovamente con \"Un Occhio\", Sully lo fa cadere dalle rocce e il capo dei rinnegati muore. Dichiarato il loro amore, i due innamorati si gettano nel fiume e riescono a salvarsi.\nIl giorno dell'esecuzione, Sully e Michaela raggiungono il paese a cavallo, ma Custer vorrebbe comunque giustiziare i prigionieri; Sully interviene e ricorda che aveva dato la sua parola, cos\u00ec Custer deve cedere e lascia andare Nube che Corre e gli altri indiani. Michaela comunica all'uomo che suo figlio \u00e8 morto per salvarla e gli dona la sua collana.\nBrian festeggia il suo compleanno e riceve un dono inaspettato: Hank, sotto la spinta di Loren, che minacciava di alzare tutti i prezzi dell'emporio, porta la cavallina al bambino e rispetta gli accordi presi.\nIl sindaco.\nTrama.\nQuando in citt\u00e0 si tiene l'ennesima riunione per decidere riguardo a fatti importanti del paese, il Reverendo propone di eleggere un sindaco. Loren vuole che sia Jake il candidato, mentre Horace, a sorpresa, propone Michaela. La donna sembra lusingata e accetta la sfida, nonostante a Colorado Springs non possa votare nessuno che non abbia delle propriet\u00e0. Cos\u00ec mentre Jake inizia una campagna praticamente imperdibile, Michaela deve cercare di convincere i cittadini a votare per lei. Matthew non \u00e8 contento che lei si candidi, dato che trova che sia un po' troppo persino per la madre; Brian, Colleen, Grace e Dorothy, invece, sono grandi sostenitori della sua campagna. Sully cerca di farle capire che se per caso verr\u00e0 eletta sar\u00e0 tutto tempo che sottrarr\u00e0 non solo al suo lavoro di medico, ma anche ai bambini e a lui, visto che ora ricomincer\u00e0 il corteggiamento. Sully teme che Michaela ceder\u00e0 ai ricatti della politica e scorder\u00e0 i suoi principi.\nIntanto in citt\u00e0 si fa vivo Dandy John O'Malley, un uomo famoso fra le donne dei saloon perch\u00e9 ha aggredito diverse ragazze; quando Hank obbliga Myra a servirlo, la donna riesce a evitarlo facendolo ubriacare. Michaela fa un giro con Dorothy in periferia, cercando possibili voti; intanto Myra si ritrova a servire John e questa volta non pu\u00f2 tirarsi indietro. L'uomo, per\u00f2, l'aggredisce proprio mentre al saloon c'\u00e8 baccano a causa di una partita di poker. L'unico a sentire Myra gridare \u00e8 Sully, che interviene e la porta in salvo, mentre John scappa. La donna \u00e8 ferita a una gamba, ma Colleen riesce a curarla proprio quando sopraggiunge il Dr. Mike. La dottoressa si rende conto che non pu\u00f2 essere sia medico che sindaco, ma i ragazzi insistono perch\u00e9 lei continui a gareggiare con Jake, anche perch\u00e9 i suoi punti principali del programma prevedono proprio il voto alle donne e la chiusura del saloon e la conseguente liberazione per Myra e le altre \"donnacce\".\nJake compete in modo poco leale e fa pubblicare un volantino in cui dichiara che Michaela \"vive nel peccato\", poich\u00e9 Sully \u00e8 stato visto pi\u00f9 volte dormire a casa sua senza che i due fossero sposati. A questo punto la donna lo convince ad affrontarla in un dibattito pubblico. Questo, per\u00f2, finisce col rivelarsi un'arma a doppio taglio, dato che Jake le fa esprimere pubblicamente le sue idee sull'alcool e Michaela dice che, se fosse per lei, lo proibirebbe.\nSully \u00e8 molto fiero di lei perch\u00e9 non ha ceduto alla politica di corruzione e ha tenuto fede ai suoi ideali, dicendo la verit\u00e0. Cos\u00ec vende parte delle sue propriet\u00e0 alle donne di Colorado Springs, che cos\u00ec possono votare senza problemi. Temendo un'eventuale sconfitta, \u00e8 Jake a proporre un patto a Michaela: se vincer\u00e0 lui, dar\u00e0 il voto a tutte le donne; se vincer\u00e0 lei, non dovr\u00e0 chiudere il saloon. Michaela capisce che non ha scelta e, nonostante sia dispiaciuta per Myra, accetta il patto. Myra, per\u00f2, decide che non lavorer\u00e0 pi\u00f9 per Hank e se ne va dal saloon, invitandolo a farla arrestare se non \u00e8 d'accordo.\nAlla fine \u00e8 Jake a essere eletto, ma le donne hanno conquistato il diritto di voto; Sully fa capire a Michaela che sarebbe stato un ottimo sindaco.\nL'uomo sulla luna.\nTrama.\nMyra sta portando via le sue cose dal saloon, ma Hank vorrebbe che lei restasse. Quando Myra conferma che se ne andr\u00e0, Hank le fa una scenata davanti a tutti e le lancia addosso tutti i suoi vestiti. La donna alloggia alla clinica e Michela le presta dei vestiti per diventare finalmente una donna normale. Intanto Sully e Michaela parlano del loro fidanzamento e la donna manifesta la volont\u00e0 di avere un anello come simbolo del loro amore, mentre Sully \u00e8 convinto che non sia importante, se due persone si amano davvero.\nAlla festa di fidanzamento di Horace e Myra, Hank si presenta ubriaco e, con una pistola, minaccia di uccidere Myra; Sully interviene e lancia un ciocco di legno in testa all'uomo, facendolo svenire. Alla clinica Hank si rifiuta di farsi curare da Michaela, la quale teme che abbia una commozione cerebrale. Jake gli ritira la pistola facendo valere la sua autorit\u00e0 di sindaco, ma Hank continua a bere. Michaela lo va a trovare e i due hanno una discussione serrata, durante la quale Hank l'accusa di essere fredda e non provare emozioni e non sapere amare. La donna, profondamente offesa e al limite della sopportazione, gli ributta in faccia tutto ci\u00f2 che pensa di lui e quanto sia infastidita dai suoi modi e dal fatto che lui la chiami per nome (Michaela) nonostante lei non gli abbia dato il permesso di farlo.\nIl giorno dopo, le donne del saloon trovano Hank svenuto e privo di sensi: come sempre, il Dr. Mike aveva intuito che aveva una commozione, ma non \u00e8 intervenuta in tempo. Hank entra in coma e l'unica a essere preoccupata per lui \u00e8 proprio Myra che, nonostante tutto, vuole bene a Hank e lo considera la sua famiglia. Horace \u00e8 scosso dall'attaccamento che la donna prova per l'uomo che l'ha sempre trattata come una sgualdrina e la obbliga a non vegliare al suo capezzale. Myra, ovviamente, non accetta le condizioni poste da Horace e i due litigano. Horace, allora, decide di rompere con lei. Intanto al saloon Loren e Jake organizzano una serata a scrocco e consumano l'alcool di Hank senza pagarlo.\nQuando la gente di Colorado Springs si riunisce in chiesa, Myra si presenta alla messa e fa una ramanzina a tutti, sottolineando che nessuno vuole veramente bene a Hank e che sono degli ipocriti, mentre lui ha sempre detto ci\u00f2 che pensa senza farsi problemi.\nColpiti dalle sue parole, tutti gli amici di Hank vanno a trovarlo alla clinica e parlano con lui; anche Horace si ravvede: quando riceve l'anello che ha ordinato per Myra, fa una prova con Michaela e prova il discorso per chiederle di nuovo di sposarlo. Michela, commossa, si mette a piangere per le belle parole dell'amico. Horace perdona Hank e getta via la pistola che aveva comprato per proteggere s\u00e9 e Myra, poi dona l'anello alla sua amata e i due fanno pace.\nA fine episodio, Michaela parla col cuore in mano al capezzale di Hank, spiegandogli che anche lei prova emozioni intense, ma la spaventano molto, soprattutto se riguardano gli uomini. Proprio mentre sta per uscire, Hank si risveglia e la chiama per nome.\nL'ombra del passato (prima parte).\nTrama.\nIn citt\u00e0 arriva un uomo, Andrew Strauss, che chiede aiuto a Sully e Michaela per visitare i luoghi intorno a Colorado Springs. L'uomo \u00e8 un ex-soldato diventato ambientalista e sta scrivendo dei libri sugli animali e la natura. La donna \u00e8 molto affascinata da Andrew, anche se non capisce bene come mai. Intanto Myra e Horace stanno preparando il loro matrimonio e la citt\u00e0 \u00e8 pronta ad aiutare: Dorothy decide di fornire a Myra il vestito che aveva usato lei, mentre Colleen penser\u00e0 ai fiori e Grace al cibo. Nube che Corre spiega al Dr. Mike che, anche se il suo rapporto con Sully va bene, arriver\u00e0 una malattia che li divider\u00e0 e pi\u00f9 tardi un viaggio e una morte. Pi\u00f9 tardi, Nube parte per andare a cercare il significato degli ultimi avvenimenti, inclusa la morte di suo figlio.\nMichaela parla del suo fidanzamento con David ai ragazzi e spiega che il testimone dello sposo dovrebbe fare un discorso; rivela che David aveva citato una poesia di Robert Burns e la recita davanti agli amici.\nAndrew va in giro con Sully come guida e osservano anche il comportamento degli animali maschi quando devono conquistare una femmina; successivamente Sully inizia ad avere degli strani dolori di testa e annebbiamenti alla vista, per\u00f2 non lo dice al Dr. Mike. Tuttavia Andrew lo vede toccarsi il viso e rivela a Michaela che potrebbe avere un'emicrania; la donna si chiede come faccia a saperlo, non essendo un dottore in grado di capire i sintomi, ma lui elude la domanda e risponde che un amico aveva avuto la stessa cosa. Michaela va a cercare Sully nella foresta e veglia su di lui durante questa malattia; quando niente sembra funzionare, i due decidono di seguire i consigli di Nube e preparano una tenda per sudare, nella quale Sully ha un sogno mistico. Vede Nube che Corre che lo porta in un prato dove incontra Michaela e i due si abbracciano; ma quando la donna si allontana da lui, Sully si risveglia e la chiama a gran voce. Il Dr. Mike entra nella tenda e Sully capisce che non vuole mai pi\u00f9 stare senza di lei e le chiede di sposarlo. Ovviamente Michaela accetta e i due lo comunicano solo ai ragazzi, ai quali chiedono di tacere per non rovinare il momento di Horace e Myra. Per\u00f2 la donna fa mandare un telegramma a sua madre per darle la notizia, cos\u00ec Horace ne viene a conoscenza.\nAl matrimonio viene invitato anche Andrew, che vorrebbe partire ma quando Sully gli chiede di rimanere non pu\u00f2 dire di no. Alla cerimonia si presenta anche Hank, facendo la gioia di Myra; durante il pranzo Horace, un po' alticcio, rivela che Sully e Michaela stanno per sposarsi, causando la gioia di tutta la cittadinanza. Andrew, colpito e amareggiato dalla notizia, si alza in piedi e fa un brindisi ai due citando proprio quella poesia di Robert Burns. \u00c8 allora che Michaela capisce che quell'uomo non \u00e8 Andrew Strauss, bens\u00ec David...\nL'ombra del passato (seconda parte).\nTrama.\nMichaela e David parlano e lui le rivela cosa gli \u00e8 successo: ferito e invalido, non riusciva a parlare e per mesi non ha potuto fare sapere che era vivo. Inoltre non voleva causarle sofferenza e influenzare la sua vita, visto che avrebbe dovuto occuparsi di uno storpio. Solo anni dopo, iniziato a stare meglio, aveva deciso di iniziare a girare per gli Stati Uniti per cercare di dimenticarla.\nMichaela \u00e8 molto scossa dalla rivelazione e non sa che Sully li ha seguiti e sa tutto; tornati a casa dopo la festa di nozze di Horace e Myra, i due parlano e Sully le chiede cosa abbia intenzione di fare. Michaela non sa come spiegare ai ragazzi che David \u00e8 ancora vivo, poi si rende conto che al momento \u00e8 fidanzata con due uomini. Non appena i cittadini vengono a sapere la notizia, tutti iniziano a schierarsi chi dalla parte di Sully, chi da quella di David. Pi\u00f9 tardi Michaela invita l'uomo a cena e i ragazzi non sono per niente entusiasti della sua presenza; Sully arriva a casa e fra i due si scatena una lite perch\u00e9 Sully accusa David di essersi infiltrato da loro per spiarli e di non avere onore. Quando stanno per venire alle mani Matthew li divide, poi David chiede a Michaela se deve partire e lei gli chiede di non farlo. Sully, deluso, se ne va subito dopo averle detto che il loro fidanzamento \u00e8 rotto.\nLa donna confessa i suoi dubbi a Dorothy e le fa capire di amare profondamente Sully, che la conosce come nessun altro, ma David \u00e8 un uomo con cui ha tutto in comune e con cui pu\u00f2 parlare di ogni cosa. Quando i ragazzi si esibiscono col coro, Sully va a parlare con Michaela e le fa capire che deve lasciarsi David alle spalle, come lui ha fatto con Abigail. Secondo lui si sono costruiti qualcosa di reale insieme e lei rischia di perderlo, se cerca di inseguire un passato che non c'\u00e8 pi\u00f9.\nIntanto in citt\u00e0 partono gli scherzi ai neo-sposini e Horace e Myra non riescono a \"consumare\" il loro matrimonio, anche perch\u00e9 lui \u00e8 particolarmente nervoso all'idea di dormire con la moglie e poterla deludere.\nPi\u00f9 tardi Grace viene colpita da alcune schegge di vetro quando esplode un vaso mentre sta cucinando; Michaela si fa aiutare da David per intervenire e salvarle l'occhio e la vista. Sully e David parlano e si chiariscono, comprendendo che entrambi amano intensamente la stessa donna.\nSully comunica a Michaela che l'ama e vuole sposarla, ma ancora pi\u00f9 importante vuole che sia felice: le chiede quindi di fare una scelta e prendere il tempo che le serve e, qualunque cosa decida, lui sar\u00e0 sempre con lei. David, invece, porta Michaela nella foresta dove alcuni uomini stanno disboscando e distruggendo decine di alberi. Vorrebbe scrivere un articolo a un giornale per segnalare la cosa e denunciare il disboscamento. I due ricordano i discorsi che scrivevano ai tempi dell'abolizionismo e il loro fidanzamento, poi David bacia Michaela. Una volta a casa, i ragazzi dicono alla madre che Sully ha chiesto loro di essere imparziali e di dare anche a David una chance: il Dr. Mike ne \u00e8 molto colpita.\nIntanto Horace e Myra lasciano da parte i timori e il nervosismo e riescono finalmente a dormire insieme.\nMichaela parla con David. che le dice che deve partire per pubblicare l'articolo e che vorrebbe poi tornare per stare con lei; ma la donna non \u00e8 convinta perch\u00e9 loro sono cambiati e ora lei ha tante responsabilit\u00e0. Quando David le chiede se ami Sully pi\u00f9 di lui, Michaela gli fa capire che \u00e8 proprio cos\u00ec. L'uomo decide di partire una volta per tutte.\nIl Dr. Mike va a cercare Sully, che si trova nel bosco a tagliare legna. Lo ringrazia per averle lasciato la libert\u00e0 di scegliere e poi gli comunica che ha scelto lui e gli chiede di sposarla. Sully, ovviamente, accetta e i due si abbracciano felici."}
{"id": "2685403", "revid": "118914248", "url": "https://it.wikipedia.org/wiki?curid=2685403", "title": "Jerzy Kury\u0142owicz", "text": "Importante figura di studioso indoeuropeista, diede fondamentali contributi allo sviluppo della teoria delle laringali e alla comprensione dell'apofonia indoeuropea.\nBiografia.\nNato a Stanis\u0142aw\u00f3w, nella Polonia allora austro-ungarica (ora Ivano-Frankivs'k, in Ucraina), Kury\u0142owicz inizi\u00f2 a dedicarsi alla linguistica indoeuropea nel 1924, studiando in particolare le lingue romanze, germaniche, baltiche, slave e indoiraniche. Dal 1929 al 1945 insegn\u00f2 all'Universit\u00e0 di Leopoli; dopo la Seconda guerra mondiale, passata Leopoli all'Unione Sovietica, Kury\u0142owicz si trasfer\u00ec all'Universit\u00e0 di Breslavia, successivamente all'Universit\u00e0 Jagellonica di Cracovia dove insegn\u00f2 fino al suo ritiro, nel 1965. Nel 1970 divenne socio straniero dell'Accademia dei Lincei.\nKury\u0142owicz diede fondamentali contributi alla ricostruzione della fonologia dell'indoeuropeo. Nel 1927 identific\u00f2 la consonante ittita \"\u1e2b\", la cui esistenza confermava la teoria delle laringali ipotizzata da Ferdinand de Saussure nel 1878. Il suo saggio \"L'apophonie en indo-europ\u00e9en\", del 1956, costitu\u00ec un contributo fondamentale nella comprensione dell'apofonia nell'indoeuropeo.\nKury\u0142owicz individu\u00f2 in ittita la forma \"\u1e2banti\" (corrispondente al latino \"ante\", all'osco \"ant\", al greco , al sanscrito \"\u00e1nti\"), che mostrava come la forma anomala della radice indoeuropea *\"anti\" fosse in realt\u00e0 da ricondurre a una pi\u00f9 antica - e regolare - forma *\"\u1e2benti\". La dimostrazione offerta da Kury\u0142owicz della teoria delle laringali ipotizzata da De Saussure fu paragonata, per l'esatta corrispondenza tra la predizione teorica e la verifica sperimentale, alla scoperta del pianeta Nettuno compiuta nel 1846 da Johann Gottfried Galle in base ai calcoli di Urbain Le Verrier. Kury\u0142owicz in seguito ampli\u00f2 l'inventario del fonemi laringali dell'indoeuropeo ricostruito fino a quattro membri, che indic\u00f2 - recuperando l'antico simbolo dello scev\u00e0 - come \u02591, \u02592, \u02593 e \u02594.\nAnche nel campo delle occlusive Kury\u0142owicz svilupp\u00f2 le proposte di De Saussure, arrivando a negare l'esistenza in indoeuropeo della IV serie ricostruita dai Neogrammatici, quella delle sorde aspirate, a causa della cattiva corrispondenza comparativa che sarebbe stata alla loro base: una riduzione che avrebbe in seguito raccolto ampi consensi tra gli indoeuropeisti. Nell'ambito del vocalismo, Kury\u0142owicz \u00e8, con Francisco Rodr\u00edguez Adrados, tra i principali sostenitori del riduzionismo del sistema vocalico indoeuropeo a soli due membri, /e/ e /o/."}
{"id": "2685404", "revid": "1568601", "url": "https://it.wikipedia.org/wiki?curid=2685404", "title": "Riserva naturale Campolino", "text": "La riserva naturale Campolino \u00e8 un'area naturale protetta situata nel comune di Abetone Cutigliano, in provincia di Pistoia. La riserva occupa una superficie di 98,00 ettari ed \u00e8 stata istituita nel 1971. La riserva si trova nel bacino del Serchio; la foce di Campolino costituisce lo spartiacque tra due affluenti di questo fiume, il torrenti Scesta (Comune di Bagni di Lucca) e Sestaione (Comune di Abetone Cutigliano).\nStoria.\nLa riserva \u00e8 stata istituita negli anni settanta, con i Decreti Ministeriali 26.07.71, 29.03.72 e 02.03.77.\nTerritorio.\nLa parte pi\u00f9 elevata del parco, cio\u00e8 la Foce di Campolino, alta 1785 metri s.l.m., \u00e8 vicinissima alla conca glaciale ove \u00e8 situato il Lago Nero, sul versante Ovest dell'Alpe Tre Potenze. Presso il laghetto, posto al di sopra del limite vegetazionale degli alberi, si trova un rifugio del Club Alpino Italiano.\nA Sud Est della Foce di Campolino si trova, vicinissima, la Riserva naturale Orrido di Botri. \nNella parte pi\u00f9 bassa della Riserva di Campolino \u00e8 situato il Lago del Greppo: in questo piccolo laghetto e nel Lago Nero si possono incontrare i rari Tritoni alpini.\nFlora.\nLe specie e variet\u00e0 vegetali, arboree, arbustive ed erbacee, osservabili in tutta la Riserva sono molte, alcune rare: Abete rosso (\"Picea abies\"), Faggio (\"Fagus sylvatica\"), Abete bianco (\"Abies alba\"), Acero montano (\"Acer pseudoplatanus\"), Ontano bianco (\"Alnus incana\"), Maggiociondolo (\"Laburnum alpinum\"), Salicone (\"Salix caprea\"), Sorbo degli uccellatori (\"Sorbus aucuparia\"), Fior di stecco (\"Daphne mezereum\"), Barba di becco (\"Aruncus dioicus\"), Sambuco rosso (\"Sambucus racemosa\"); alcune specie di rosa tra cui la Rosa pendulina e la Rosa canina. Inoltre si nota la presenza del mirtillo buono (\"Vaccinium myrtillus\"), tipico delle brughiere di altitudine, dove d\u00e0 luogo ad ampie associazioni vegetali denominate in gergo \"vaccinieti\". \nSono presenti inoltre alcune orchidee tra cui l\"Orchis maculata\". Infine si possono incontrare la \"Epipactis helleborine\", l\"Impatiens noli-tangere\", la \"Pulmonaria vallarsae\", il \"Phyteuma ovatum\", la \"Gentiana asclepiadea\". Le Felci sono rappresentate dalla \"Athyrium filix-foemina\", dalla \"Dryopteris filix-mas\" e dalla piccola \"Asplenium trichomanes\".\nNelle faggete si possono trovare l'\"Ajuga reptans\", l'\"Anemone nemorosa\", l'\"Epilobium montanum\", lo \"Hieracium sylvaticum\", il \"Geranium robertianum\", il \"Geranium nodosum\", il \"Luzula pedemontana\", il \"Luzula nivea\", la \"Prenanthes purpurea\" e la \"Veronica urticifolia\". Nelle radure del bosco si possono incontrare il \"Doronicum austriacum\", l'\"Epilobium angustifolium\", il lampone (\"Rubus idaeus\"), il \"Senecio fuchsii\" e la \"Solidago virga-aurea\".\nLe stesse specie e variet\u00e0 vegetali si ritrovano anche nell'Orto botanico forestale dell'Abetone, contiguo alla Riserva.\nAccessi.\nSi pu\u00f2 accedere con i veicoli alla Riserva di Campolino dalla Strada statale 12 dell'Abetone e del Brennero: salendo dalla localit\u00e0 La Lima in direzione di Abetone: giunti in localit\u00e0 Ponte al Sestaione, si prende a sinistra la strada per Pian degli Ontani e Pian di Novello; si prosegue quindi la salita fino alla fine della strada, dove si trova un ampio parcheggio; da qui si entra nella Riserva seguendo vari sentieri, nel rispetto per\u00f2 delle prescrizioni rilevabili dalla cartellonistica ivi esistente, posta a cura del Corpo Forestale dello Stato."}
{"id": "2685405", "revid": "287204", "url": "https://it.wikipedia.org/wiki?curid=2685405", "title": "Jerzy Kurylowicz", "text": ""}
{"id": "2685409", "revid": "104458", "url": "https://it.wikipedia.org/wiki?curid=2685409", "title": "Indoeuropeista", "text": ""}
{"id": "2685411", "revid": "264902", "url": "https://it.wikipedia.org/wiki?curid=2685411", "title": "Cronaca di Nabonide", "text": "La Cronaca di Nabonide \u00e8 un antico testo babilonese, facente parte di una pi\u00f9 ampia serie di \"Cronache babilonesi\" scritte in caratteri cuneiformi su tavolette d'argilla. \nSi occupa principalmente del regno di Nabonide, ultimo re del Secondo impero babilonese, copre la conquista di Babilonia da parte del Re dei Re persiano Ciro il Grande e si conclude con gli esordi del regno di Cambise, figlio di Ciro, spaziando su un periodo che va dal 556 a poco dopo il 539 a.C.. Provvede un prezioso resoconto della salita al potere di Ciro ed \u00e8 la principale fonte d'informazione per quel periodo; il suo testo \u00e8 stato descritto come \"il pi\u00f9 affidabile e sobrio resoconto della caduta di Babilonia.\""}
{"id": "2685414", "revid": "1305772", "url": "https://it.wikipedia.org/wiki?curid=2685414", "title": "McGill (disambigua)", "text": ""}
{"id": "2685415", "revid": "827882", "url": "https://it.wikipedia.org/wiki?curid=2685415", "title": "Divisi resistiamo", "text": "Divisi resistiamo (\"Divided We Stand\") \u00e8 un arco narrativo \"crossover\" sviluppatosi in tutte le testate mutanti a seguito di Messiah Complex. Pubblicata dalla Marvel Comics fra l'aprile e l'ottobre 2008, ha contribuito a ridefinire la storia degli X-Men approfondendo le reazioni di vari personaggi allo scioglimento del gruppo mutante.\nTrame parallele.\nUncanny X-Men.\nA seguito dello scioglimento degli X-Men Emma e Scott decidono di prendersi un periodo di riposo. Dopo aver atteso Tony Stark per comunicargli la fine del problema costituito dai mutanti, i due partono alla volta della Terra selvaggia. L\u00ec si godono un periodo di relax interrotto da una chiamata d'emergenza di Angelo che annuncia grossi guai a San Francisco. Abbandonata la vacanza e giunti sul luogo, Emma rileva subito la presenza di un'eccezionale attivit\u00e0 psichica capace di riportare l'intera citt\u00e0 negli anni sessanta; opportunamente camuffati i due si scontrano con la polizia locale inviatagli contro dalla mente che si cela dietro l'illusione, una fantomatica quanto pericolosa Dea. Riusciti infine a localizzare la fonte dell'illusione, prima di raggiungerla e fermarla ingaggiano un piccolo scontro con Warpath, Hepzibah e Uomo Ghiaccio, che permette la fuga della Dea, nome dietro al quale si celava la smemorata Martinique Jason. Dopo aver salvato dalle illusioni della donna il sindaco di San Francisco, gli X-Men decidono di stabilirsi in citt\u00e0 e tramite un appello telepatico Ciclope avverte tutti i mutanti che gli X-Men sono tornati. Nel mentre, in Russia Wolverine, Nightcrawler e Colosso vengono rapiti dalla Stanza Rossa che intende scoprire le cause dell'M-Day e che gli scatena contro Omega Red. Dopo essersene liberati, i tre raggiungono Ciclope ed Emma a S.F. in tempo per l'annuncio del secondo.\nX-Factor.\nIl gruppo ora lacerato da contrasti interni sembra pi\u00f9 diviso che mai, fino a quando la minaccia di Arcade che trasforma l'intera Mutant Town in un letale luna park non li riunisce. Sconfitta la minaccia il gruppo decide di declinare le offerte di lavoro proposte da Valerie Cooper e, fatta esplodere la sede newyorkese di X-Factor, si trasferiscono a Detroit. Venuto a conoscenza della gravidanza di Siryn, Madrox decide quindi di farle lasciare temporaneamente il lavoro investigativo ed assegnarle il compito di tramite fra l'agenzia ed i clienti.\nYoung X-Men.\nLa giovane Blindfold ha una visione: assieme ad altri mutanti reclutati da Ciclope, sta combattendo contro il cyborg Donald Pierce fino a che questi non uccide uno dei membri del gruppo e la ragazza si risveglia urlando. Nella realt\u00e0, Ciclope viaggia da un capo all'altro del globo per reclutare mutanti, e cos\u00ec in Germania trova Wolf Cub fermandolo prima che commetta un omicidio; in Afghanistan trova Dust impegnata nella protezione di numerosi villaggi; in California recluta una delle new entry Eric Gitter, mentre in Florida scova Rockslide e Blindfold in un bar. Riunitili, li porta all'interno della Caverna del Pericolo progettata da Prodigy e situata al di sotto dell'ex Xavier Institute dove illustra la prima missione: fermare la nuova Confraternita dei mutanti composta da Sunspot, Cannonball, Magma e Danielle Moonstar. Portato a termine il rapimento di Magma, durante il quale Dust viene cristallizzata dalle fiamme della mutante, Ciclope affida a Rockslide, Wolf Cub ed Ink il compito di fare irruzione all'interno del Club infernale. Nel mentre, alla Caverna del Pericolo un misterioso mutante rivela che dietro le sembianze del capo degli X-Men si celava in cyborg Donald Pierce, che infuriato fugge dal luogo dello scontro per tornare l\u00ec dove aveva imprigionato Moonstar e Blindfold, tradita e fatta prigioniera da Ink. Scoperti gli inganni di Pierce, gli Young X-Men uniscono le forze con coloro che avrebbero dovuto catturare e si inoltrano nei tunnel dei Morlocks, dove suppongono si nasconda il nemico. Trovatolo ed ingaggiato lo scontro, come di consueto Wolf Cub si getta per primo nella mischia, facendo avverare la profezia di Blindfold, che aveva visto proprio la sua morte.\nX-Men: Legacy.\nIl corpo di Xavier viene guarito fisicamente e psichicamente da Exodus e dalla Sentinella Omega. Nelle mani degli Accoliti, Xavier viene spronato al risveglio dal come anche dalla presenza di Magneto che lo porta a rifiutare la proposta di Exodus di guidare il suo gruppo. Accorso in aiuto di Xavier dopo aver appreso che qualcuno aveva assoldato la Loggia degli Assassini per commissionare il suo omicidio, Gambit si offre di scortarlo ad Alamogordo. Giunti sul posto, vengono attaccati da un manipolo di assassini che riescono a catturare Xavier ed a portarlo al cospetto di Amanda Mueller, centenaria ex-amante di Sinistro. Amanda infatti, grazie al progetto Cronos, aspira ora a diventare il nuovo ospite di Sinistro. Con l'aiuto di Sebastian Shaw, Gambit fa irruzione all'interno dell'edificio e riesce sia a liberare Xavier che a caricare di energia Shaw, distruggendo cos\u00ec in modo definitivo la principale macchina di Cronos.\nX-Force.\nI Purificatori sottraggono della testa di Bastion da uno dei depositi S.H.I.E.L.D. Mandata sul posto X-23 per investigare, Ciclope decide di affidare l'intera missione nelle mani della nuova X-Force guidata da Wolverine. Giunti nel luogo di riunione dei Purificatori, al gruppo viene mostrata una prigioniera Wolfsbane, che in precedenza aveva tentato d'infiltrarsi fra i ranghi degli anti-mutanti per portare in salvo il padre, il reverendo Craig. Contrariamente a quanto ordinato da Wolverine, X-23 si getta contro Riseman, facendo iniziare una schermaglia terminata, oltre che con innumerevoli morti, con il rapimento di Wolfsbane e la fuga di Riseman, con l'esplosione di alcune bombe precedentemente piazzate dalla ragazza. Mentre un rinato Bastion infondeva nuovamente vita, attraverso un tecnarca, ad alcuni dei pi\u00f9 pericolosi nemici degli X-Men, X-Force recuper\u00f2 Wolfsbane. In punto di morte per l'overdose di eroina in circolo nel suo sangue, decidono di trasportarla nella villa in Colorado di Angelo. Chiesto a Warren di rintracciare Elixir, Wolverine e X-23 hanno una violenta discussione su quale sia la giusta direzione da far seguire al team. Ripresasi dalle ferite, alla vista di Angelo, Wolfsbane assume il suo aspetto lupesco e gli strappa via le ali, dopodich\u00e9 contatta i Purificatori che la trasportano in una delle loro Facility; ripresosi dal trauma, Elixir cura se stesso e Warren. Contemporaneamente, i Purificatori utilizzano la tecnologia di Apocalisse contenuta nel sangue di Warren a sua insaputa, per trasformare numerosi umani in ibridi alieni con tanto di letali ali metalliche. In Colorado, Angelo, riprende tra mille sofferenze il suo aspetto bluastro e metallico di Arcangelo, scontrandosi, nel mentre, con tutta X-Force. Fuggito, si reca allo scontro fra le fazioni di Purificatori guidate, rispettivamente, da Bastion e Riseman, uccidendo chiunque abbia un paio d'ali, seguito a ruota da X-Force e, mentre Wolverine tiene occupato l'androide, X-23 uccide finalmente Riseman, impegnato contemporaneamente in un altro scontro con Eli Bard, misterioso essere dalle sembianze demoniache capace di assorbire la vita degli individui, ed elemento chiave nel ritrovamento della testa di Bastion. Rinchiusa nella Facility, Wolfsbane affronta finalmente il padre che durante la colluttazione si interpone fra Rahne e le ali strappate ad Angelo, facendo cos\u00ec riemergere il condizionamento di Wolfsbane che lo sbrana. Terminato lo scontro, Warren recupera il suo normale aspetto anche se Elixir conferma a Wolverine che non sar\u00e0 pi\u00f9 lo stesso e che la trasformazione in Arcangelo \u00e8 tuttora possibile.\nWolverine.\nIl mutante canadese viene inviato da Ciclope alla ricerca di Mystica; durante la \"caccia\" Wolverine ricorda il primo incontro con la mutaforma, avvenuto nel 1921, e la sua storia con lei. Trovatala, dopo un violento scontro si rifiuta per\u00f2 di ucciderla e lasciatale una pistola l'abbandona a se stessa.\nCable.\nDopo essersi spostato nel futuro, Nathan incontra Alfiere sopravvissuto a Messiah Complex e deciso ad uccidere la bambina per impedirle di commettere un genocidio. In questa linea temporale Cable incontra una versione alternativa di Cannonball che lo informa di essere uno dei pochi mutanti rimasti sul pianeta e si offre di fargli guadagnare del tempo battendosi con Alfiere. Essendosi danneggiata, la macchina del tempo di Nathan gli consente solo di spostarsi avanti nel tempo ed \u00e8 proprio grazie al sacrificio di Cannonball, ucciso da Alfiere, che riesce a scappare con la bambina.\nTrame divise.\nNei due albi fuori collana \"X-Men: Divided We Stand\" le reazioni di alcuni personaggi allo scioglimento degli X-Men vengono indagate pi\u00f9 approfonditamente."}
{"id": "2685417", "revid": "123439128", "url": "https://it.wikipedia.org/wiki?curid=2685417", "title": "Roger de Pins", "text": "Biografia.\nNulla si sa della persona di Roger de Pins prima della sua elezione a Gran Maestro dell'Ordine Ospitaliero, ad eccezione del fatto che egli proveniva dall'area della Provenza. Eletto a tale carica nel 1355 egli si premur\u00f2 subito di creare nuovi statuti per l'Ordine al fine di ricordare ai cavalieri le norme fondamentali di carit\u00e0 e di servizio a favore dei poveri e degli ammalati.\nDurante il proprio governo, inoltre, egli cre\u00f2 un istituto del Tesoro per evitare che i priorati venissero accusati di trattenere delle somme private.\nEgli viene ricordato come un uomo molto compassionevole e caritatevole, e si dice che durante la peste a Rodi, cos\u00ec come durante una grande carestia in Grecia, trattenesse per s\u00e9 unicamente quanto fosse a lui strettamente necessario per vivere, prodigandosi per distribuire cereali e prodotti alla popolazione colpita. Egli venne quindi soprannominato \"il Misericordioso\"."}
{"id": "2685421", "revid": "767487", "url": "https://it.wikipedia.org/wiki?curid=2685421", "title": "BL\u00d8F", "text": "I BL\u00d8F sono un gruppo pop olandese, proveniente dalla provincia della Zelanda e si \u00e8 formato nel 1992.\nIl gruppo \u00e8 attualmente composto da Paskal Jakobsen, Peter Slager, Bas Kennis e Norman Bonink. In passato ne facevano parte anche Henk Tjoonk e Chris G\u00f6tte.\nHa raggiunto una elevata popolarit\u00e0 nei Paesi Bassi ed ha raggiunto pi\u00f9 volte la hit nelle classifiche nazionali.\nHanno suonato anche con i Counting Crows nella canzone \"Holiday in Spain\", di gran successo nei Paesi Bassi e Belgio.\nPer le etichetta EMI e Capitol hanno pubblicato numerosi album e singoli."}
{"id": "2685424", "revid": "640469", "url": "https://it.wikipedia.org/wiki?curid=2685424", "title": "Christmas with the Yours", "text": "Christmas with the Yours \u00e8 un brano di Il complesso misterioso (alter ego di Elio e le Storie Tese), pubblicato come singolo di beneficenza a favore di LILA e Anlaids nel 1995.\nLa prima traccia \u00e8 il brano originale, cantata in inglese da Graziano Romani, qui nei panni del \"cantante misterioso\"; vengono citati \"We Are the World\" di Michael Jackson, \"Luci a San Siro\" di Roberto Vecchioni, \"The Fool on the Hill\" dei Beatles, gli Oasis, i Blur, il noto proverbio \"Natale con i tuoi, Pasqua con chi vuoi\" (\u00ab\"Christmas with the yours, Easter what you want\"\u00bb) e il traditional \"Jingle Bells\".\nLa seconda traccia \u00e8 un remix del pezzo, realizzato da Mario \"Get Far\" Fargetta. L'ultima traccia contiene la canzone originale pi\u00f9 gli auguri di buon Natale da parte dei Disc jockey di Radio Deejay.\nIl brano \u00e8 incluso nella raccolta di rarit\u00e0 \"Peerla\", del 1998."}
{"id": "2685426", "revid": "28320068", "url": "https://it.wikipedia.org/wiki?curid=2685426", "title": "Cronaca di Nabonido", "text": ""}
{"id": "2685427", "revid": "339392", "url": "https://it.wikipedia.org/wiki?curid=2685427", "title": "Caratteri cuneiformi", "text": ""}
{"id": "2685434", "revid": "111555817", "url": "https://it.wikipedia.org/wiki?curid=2685434", "title": "FA Cup 1873-1874", "text": "La FA Cup 1873\u201374 fu la terza edizione del torneo di calcio pi\u00f9 vecchio del mondo. Vi si iscrissero 28 formazioni, 12 in pi\u00f9 dell'anno precedente; in realt\u00e0 6 di esse non scesero mai effettivamente in campo."}
{"id": "2685435", "revid": "1418004", "url": "https://it.wikipedia.org/wiki?curid=2685435", "title": "Premio Pulitzer per la saggistica", "text": "Il Premio Pulitzer per la saggistica (\"Pulitzer Prize for General Non-Fiction\") \u00e8 un premio letterario assegnato annualmente dal 1962 ad un'opera di saggistica di un autore statunitense, che non sia compresa in un'altra categoria dei Pulitzer (saggi biografici o sulla storia degli Stati Uniti).\nA partire dal 1980 sono stati annunciati oltre ai vincitori anche i finalisti.\nAlbo d'oro.\nI vincitori sono indicati in grassetto, a seguire i finalisti."}
{"id": "2685436", "revid": "767487", "url": "https://it.wikipedia.org/wiki?curid=2685436", "title": "Riccardo Caracciolo", "text": "Biografia.\nDiscendente dalla nobile famiglia napoletana, Riccardo Caracciolo entr\u00f2 nell'Ordine degli Ospitalieri in un periodo di profonda crisi per il mondo cristiano.\nEra infatti quello il periodo buio dello Scisma d'occidente caratterizzato dall'elezione in contemporanea di due papi, Urbano VI considerato legittimo e residente a Roma e Clemente VII illegittimo in Avignone.\nFrancia, Scozia, Castiglia, Aragona, Danimarca, Navarra, Norvegia, Portogallo, Savoia e un piccolo numero di stati tedeschi riconobbero Clemente VII nel ruolo di vero pontefice, mentre Inghilterra, gran parte della Germania, Irlanda, Fiandre e l'Italia (ad eccezione di Napoli) riconobbero Urbano VI.\nIn questo clima scismatico, il Gran Maestro dell'Ordine dell'epoca, Juan Fern\u00e1ndez de Heredia scelse di appoggiare Clemente VII, schierandosi quindi contro Urbano VI. Una parte dei cavalieri, dunque, non intenzionati a seguire la direttiva del Gran Maestro elessero a loro rappresentante Riccardo Caracciolo nel 1383, il quale apertamente aveva manifestato la propria simpatia per Urbano VI, considerando come eretico ed abdicatario il de Heredia.\nIl ruolo del Caracciolo, per\u00f2, fu quantomai solo rappresentativo e non si occup\u00f2 mai attivamente di prendere le redini del potere dell'Ordine e sostanzialmente de Heredia continu\u00f2 ad esercitare il proprio potere sull'intera organizzazione.\nAlla morte di Riccardo Caracciolo nel 1395, per\u00f2, la situazione sembr\u00f2 rientrare nella normalit\u00e0: nessun anti-gran maestro venne eletto e sino all'anno successivo continu\u00f2 a governare Juan Fernandez de Heredia alla morte del quale nel 1396, venne ripresa la regolare elezione dei rappresentanti dell'Ordine Ospitaliero."}
{"id": "2685439", "revid": "144796", "url": "https://it.wikipedia.org/wiki?curid=2685439", "title": "Antonio Fluvian de la Riviere", "text": ""}
{"id": "2685440", "revid": "1543377", "url": "https://it.wikipedia.org/wiki?curid=2685440", "title": "American Renaissance", "text": "L'American Renaissance \u00e8 una corrente culturale e stilistica che si \u00e8 manifestata nell'architettura e nelle arti degli Stati Uniti, in un periodo che va grosso modo dal 1870 al 1920, ed \u00e8 stata alimentata da un sentimento di autostima della propria nazione che era considerata l'erede della democrazia greca, del diritto romano e dell'umanesimo rinascimentale. \nQuesta sorta di revivalismo classicista per certi versi deriva o \u00e8 molto simile al Classicismo dell'\u00c9cole des Beaux-Arts, \u00e8 quindi una forma di tardo neoclassicismo con connotazioni eclettiche.\nUno degli esempi pi\u00f9 magnificenti dell'American Renaissance \u00e8 il palazzo della Biblioteca del Congresso a Washington progettato dagli architetti John L. Smithmeyer e Paul J. Peltz ed inaugurato il 1\u00ba novembre del 1897."}
{"id": "2685441", "revid": "466539", "url": "https://it.wikipedia.org/wiki?curid=2685441", "title": "Imperium Solis", "text": "Imperium Solis \u00e8 un romanzo ucronico di Mario Farneti pubblicato nel novembre 2009 dalla Editrice Nord e ambientato nel IV secolo d.C.\nTrama.\nProtagonista \u00e8 l'imperatore romano Giuliano, detto anche l'Apostata per aver tentato nel suo breve regno durato meno di due anni, di reintrodurre il culto degli antichi dei. Nella realt\u00e0 Giuliano muore in battaglia nel 363 d.C. a Ctesifonte durante la campagna militare contro i Sasanidi, colpito a morte da un giavellotto scagliato probabilmente da un suo legionario che lo aveva in odio.\nNella divergenza storica creata da Farneti, il giavellotto colpisce l'imperatore ma non mortalmente. Alcuni anni prima, una divinit\u00e0 benevola inviata dal dio Sol Invictus al quale egli era devoto, lo aveva infatti messo sull'avviso annunciandogli che il colpo sarebbe stato sviato, ma che per sfuggire ai congiurati e alle divinit\u00e0 avverse, avrebbe dovuto fingersi morto e rifugiarsi in un luogo remoto, nell'Estremo Occidente, dove al termine di ogni giorno il Sole va a dimorare.\nTravestito da scriba, Giuliano fugge nottetempo da Ctesifonte e, dopo molte peripezie, raggiunge l'Isola di Hibernia, l'attuale Irlanda. In quella regione lontana lo aspetta gi\u00e0 da alcuni mesi un suo fedele amico, il legato Lucio Domizio Claro che vi ha trasferito di nascosto un'intera legione. Dall'Hibernia, salpa verso la favolosa Isola di Meropide al di l\u00e0 dell'Oceano Atlantico, una terra vasta e ricca esplorata gi\u00e0 ai tempi di Alessandro Magno.\nGrazie all'impresa dell'imperatore Giuliano, i Romani raggiungono l'America undici secoli prima di Cristoforo Colombo e la colonizzano. Anche se il sovrano dovr\u00e0 affrontare cruente battaglie, riuscir\u00e0 infine a imporre la pax romana e a fondare un nuovo, potente impero sull'altra sponda dell'Oceano."}
{"id": "2685442", "revid": "28320368", "url": "https://it.wikipedia.org/wiki?curid=2685442", "title": "Democrazia greca", "text": ""}
{"id": "2685446", "revid": "2149408", "url": "https://it.wikipedia.org/wiki?curid=2685446", "title": "Crawford", "text": ""}
{"id": "2685463", "revid": "599013", "url": "https://it.wikipedia.org/wiki?curid=2685463", "title": "Michael McDonald (cestista)", "text": ""}
{"id": "2685477", "revid": "33689", "url": "https://it.wikipedia.org/wiki?curid=2685477", "title": "International Superstar Soccer 2", "text": "International Superstar Soccer 2, spesso abbreviato in ISS 2, \u00e8 un videogioco calcistico, pubblicato per PlayStation 2, GameCube e Xbox da Konami il 3 maggio 2002."}
{"id": "2685479", "revid": "212348", "url": "https://it.wikipedia.org/wiki?curid=2685479", "title": "Schiacciatrice", "text": ""}
{"id": "2685480", "revid": "28320948", "url": "https://it.wikipedia.org/wiki?curid=2685480", "title": "Rossano Prini", "text": ""}
{"id": "2685485", "revid": "287204", "url": "https://it.wikipedia.org/wiki?curid=2685485", "title": "Angel Vicioso", "text": ""}
{"id": "2685486", "revid": "287204", "url": "https://it.wikipedia.org/wiki?curid=2685486", "title": "Angel Vicioso Arcos", "text": ""}
{"id": "2685489", "revid": "767487", "url": "https://it.wikipedia.org/wiki?curid=2685489", "title": "\u00c8 complicato", "text": "\u00c8 complicato (\"It's Complicated\") \u00e8 un film del 2009 scritto e diretto da Nancy Meyers. Tra gli interpreti principali figurano Meryl Streep, Alec Baldwin e Steve Martin.\nTrama.\nLa divorziata Jane Adler vive con i tre figli a Santa Barbara, in California, dove gestisce con successo una pasticceria. Dopo dieci anni dal divorzio, Jane ha un rapporto amichevole con l'ex marito Jake, ma quando Luke, il minore dei loro figli, si laurea, i due hanno modo di passare del tempo assieme ed inaspettatamente riscoppia la passione tra loro. Jane diventa cos\u00ec l'amante dell'ex marito, visto che Jake nel frattempo si \u00e8 risposato con la giovane ed antipatica Agness. Nel mezzo della ritrovata e clandestina passione tra gli ex coniugi, nella vita di Jane entra l'architetto Adam, che dovrebbe ristrutturarle la cucina ma che ben presto si innamorer\u00e0 di lei, dando cos\u00ec vita ad un complicato triangolo sentimentale.\nProduzione.\nNel maggio 2008 Nancy Meyers si \u00e8 accordata con la Universal Pictures per la realizzazione di un film commedia, che avrebbe scritto, diretto e co-prodotto assieme a Scott Rudin. Durante la fase di sviluppo e pre-produzione il progetto \u00e8 stato portato avanti con il titolo \"The Untitled Nancy Meyers Project\". Meryl Streep e Alec Baldwin sono stati contattati nell'agosto 2008, mentre Steve Martin si \u00e8 unito al cast nel mese di ottobre, i restanti interpreti si sono uniti al cast nei mesi successivi.\nLe riprese sono iniziate a New York nell'aprile 2009 e si sono concluse ad agosto dello stesso anno.\nDistribuzione.\nLa Universal Pictures ha distribuito il film negli Stati Uniti il giorno di Natale del 2009. In Italia la pellicola \u00e8 stata distribuita, sempre dalla Universal, il 19 marzo 2010.\nIncassi.\nCon un budget stimato di 85 milioni di dollari, ha incassato 125 milioni negli USA e 8 milioni di sterline in Gran Bretagna."}
{"id": "2685490", "revid": "695564", "url": "https://it.wikipedia.org/wiki?curid=2685490", "title": "It's Complicated", "text": ""}
{"id": "2685491", "revid": "125002029", "url": "https://it.wikipedia.org/wiki?curid=2685491", "title": "Tampa Bay Mutiny", "text": "Il Tampa Bay Mutiny \u00e8 stata una societ\u00e0 calcistica statunitense con sede nella citt\u00e0 di Tampa (Florida), fondata nel 1995 e scioltasi nel 2001. Dal 1996 al 2001 ha militato nella Major League Soccer, disputando le proprie partite casalinghe al Raymond James Stadium, impianto da 65.857 posti a sedere.\nNella sua storia il club ha vinto un MLS Supporters' Shield alla sua stagione di esordio (1996)."}
{"id": "2685492", "revid": "2014155", "url": "https://it.wikipedia.org/wiki?curid=2685492", "title": "Zottone", "text": "Biografia.\nZottone fu il duca longobardo che guid\u00f2 la prima fase dell'occupazione longobarda nel Mezzogiorno d'Italia, negli anni immediatamente successivi all'invasione della Penisola (568). Fu il fondatore del ducato di Benevento nel 571 e primo duca di Benevento, secondo quanto riportato da Paolo Diacono:\nCon le sue truppe, penetr\u00f2 in Campania nell'agosto del 570, affrontando i Bizantini e sconfiggendoli ripetutamente. Si accamp\u00f2 a Benevento, che divent\u00f2 la capitale del nuovo ducato. Prov\u00f2 a conquistare Napoli, ma fall\u00ec e dovette togliere l'assedio nel 581. \nCome duca era semi-indipendente, mentre il nord della Penisola era sotto il controllo del re longobardo Autari, che aveva poca influenza nel sud. Si pieg\u00f2 all'autorit\u00e0 reale nel 589.\nMor\u00ec nel 591 circa e gli successe Arechi I."}
{"id": "2685493", "revid": "174925", "url": "https://it.wikipedia.org/wiki?curid=2685493", "title": "Deserto Karakum", "text": ""}
{"id": "2685495", "revid": "125416749", "url": "https://it.wikipedia.org/wiki?curid=2685495", "title": "Gerardo Maiella", "text": "Biografia.\nFiglio di un modesto sarto di nome Domenico originario di Baragiano e di una donna del popolo di nome Benedetta Galella, Gerardo Maiella nacque a Muro Lucano (Pz) nel 1726. Dopo la prematura morte del padre entr\u00f2 al servizio del vescovo di Lacedonia Claudio Albini. Morto questo prelato, Gerardo, che gi\u00e0 avvertiva da molto tempo la chiamata del Signore alla vita religiosa, cerc\u00f2 invano di essere ammesso tra i frati cappuccini della sua citt\u00e0 natale, non riuscendoci a causa della sua salute cagionevole.\nNel 1748 ebbe modo di conoscere un gruppo di sacerdoti redentoristi impegnati in una missione popolare nella sua Muro e, contro il parere della madre, si un\u00ec alla nuova famiglia religiosa. Scappato di casa grazie all'aiuto di un lenzuolo usato a mo' di fune per calarsi dalla finestra e lasciato un biglietto alla madre nel quale aveva scritto \"mamma, perdonami, vado a farmi santo\", Gerardo si un\u00ec alla compagnia dei missionari redentoristi dai quali, solo dopo molte insistenze, fu accettato.\nLavoratore instancabile, nonostante la sua fragilissima salute che, dapprincipio, aveva reso i superiori restii ad ammetterlo nella Congregazione, Gerardo si contraddistinse sempre per il suo spirito di penitenza e per una giocondit\u00e0 d'animo non comuni.\nIl 16 luglio 1752, festa del Santissimo Redentore, pronunci\u00f2 i voti solenni nella Congregazione Redentorista fondata da Sant'Alfonso Maria de' Liguori nel 1732: nei conventi dove fu destinato si dedic\u00f2 alle mansioni pi\u00f9 umili senza trascurare la preghiera e la penitenza. I fedeli lo ricordano dotato del dono dei miracoli; nella sua breve esistenza i fatti prodigiosi raccontati e legati alla sua persona furono tanti e tali da meritargli in vita la fama di taumaturgo. Tra i tanti presunti miracoli si raccontano estasi, bilocazioni, scrutazione dei cuori, moltiplicazione dei viveri e guarigioni.\nFra i tanti ricordati dalla tradizione ne citiamo alcuni. Anzitutto il miracolo del mare avvenuto a Napoli: in localit\u00e0 Pietra del pesce una folla urlante assisteva agli inutili sforzi di alcuni marinai che, nel mare in tempesta, cercavano inutilmente di salvarsi. Accorso Gerardo sul luogo, subito, fattosi il segno della croce, inizi\u00f2 a camminare sul mare e, afferrata la barca \u00abcon due ditelle\u00bb, come raccontava ingenuamente lui a Materdomini ai confratelli, come se la cosa fosse normale, la trascin\u00f2 a riva. Un altro miracolo degno di nota \u00e8 quello relativo alla moltiplicazione delle derrate in occasione della carestia del 1754. In quell'inverno a Caposele molti erano coloro che, costretti dalla penuria di alimenti, bussavano alla porta del collegio redentorista. Gerardo, per sfamare tutti, vuot\u00f2 letteralmente le dispense che, miracolosamente, si riempivano di pane e di ogni ben di Dio.\nAmico dei poveri e dei contadini, Gerardo, che negli ultimi anni faceva il questuante, riscosse negli ambienti popolari un'ammirazione straordinaria. Si narra, infatti, che quando passava di paese in paese, ali di folla lo aspettavano sui margini delle strade per avere la sua benedizione o per vedere soltanto questo umile fraticello che, sempre col sorriso, si sforzava di salutare tutti. Ricchi, poveri, nobili, borghesi, umili facevano a gara per poterlo ospitare e godere della sua presenza. Era conosciuto come \"Il padre dei poveri\" - cos\u00ec lo chiamavano - \"l'Angelo\" e \"L'Apostolo della Valle del Sele\", che ancora oggi si gloria di custodire i suoi resti mortali nel Santuario eretto sulla sua tomba in Materdomini.\nGerardo conserv\u00f2 sempre la sua encomiabile umilt\u00e0 e la fede nell'obbedienza alla volont\u00e0 di Dio manifestata dai suoi superiori.\nIl suo animo umile brill\u00f2 particolarmente nell'episodio della calunnia. Il fatto si verific\u00f2 nel 1754: accusato ingiustamente da una certa Nerea Caggiano di avere avuto una relazione con lei, Gerardo non replic\u00f2 e rimase in silenzio per un mese, subendo pazientemente le gravi sanzioni dei suoi superiori; finalmente la Caggiano, pentita, confess\u00f2 di aver detto il falso, scagionandolo. Lo stesso Sant'Alfonso in quella occasione ne lod\u00f2 l'ammirevole pazienza mostrata nella triste vicenda. \"La fede mi \u00e8 vita e la vita mi \u00e8 fede\" e \"volont\u00e0 di Dio in cielo, volont\u00e0 di Dio in terra\", soleva dire e, soprattutto, osservare.\nGerardo Maiella oggi \u00e8 universalmente invocato come protettore delle donne incinte. La leggenda narra che poco prima di morire aveva fatto finta di dimenticare, a Oliveto Citra, un suo fazzoletto presso la casa di una famiglia che l'ospitava. Una bambina, allora, gli corse dietro per restituirglielo, ma Gerardo le disse di tenerlo perch\u00e9 un giorno le sarebbe servito. Passati alcuni anni - Gerardo era gi\u00e0 morto - la bambina, diventata sposa, gridava per le doglie del parto. I medici la davano per spacciata. Giunta quasi in fin di vita, si ricord\u00f2 del fazzoletto di fratel Gerardo e volle che glielo posassero aperto sulla pancia. Appena ricevutolo, i dolori cessarono e la donna diede alla luce senza alcuna difficolt\u00e0 il suo primo figlio.\nMor\u00ec di tisi nel convento redentorista di Materdomini di Caposele all'et\u00e0 di 29 anni, il 16 ottobre 1755, dopo un breve periodo trascorso a letto durante il quale, si dice, non mancarono i fatti prodigiosi. Sempre secondo la leggenda la mattina dopo la morte del Santo, il fratello laico incaricato di suonare la campana a morto per dare l'annuncio funebre, fu preso da una forza misteriosa nelle braccia le quali, sottratte alla sua volont\u00e0, suonarono a festa le campane, dando cos\u00ec l'annuncio gioioso della nascita al cielo di Gerardo. La chiesetta dove il suo corpo venne esposto fu subito presa d'assalto da una moltitudine di gente venuta dalla vicina Caposele e anche da lontano, avvertita quest'ultima della morte del Santo.\nIl culto.\nNonostante la sua causa di beatificazione fosse iniziata tardi (a 80 anni dalla morte) per diverse ragioni, continuo e crescente \u00e8 stato nel corso del tempo il numero di coloro che hanno invocato il patrocinio di Gerardo. Per questa \"fama sanctitatis\" sempre viva e mai assopita, papa Leone XIII lo dichiar\u00f2 beato il 29 gennaio 1893; fu poi canonizzato da papa Pio X l'11 dicembre 1904.\nIl culto del Santo \u00e8 presente in diverse parti del mondo, ed \u00e8 particolarmente vivo nelle zone da lui visitate come Deliceto, i paesi della provincia di Avellino, tra i quali Lacedonia e Materdomini, che ne conserva le spoglie mortali, e ancora Corato, Contursi Terme (di cui \u00e8 compatrono), San Gregorio Magno, Buccino, Muro Lucano, Baragiano, Vietri di Potenza, Pescopagano, Potenza, Monopoli, Molfetta, San Giorgio del Sannio, Tropea; un suo santuario si trova pure nel territorio del comune di Piedimonte Etneo e vi \u00e8 un ulteriore santuario a lui dedicato a Sant'Antonio Abate, paese di cui \u00e8 compatrono e dove \u00e8 stato fondato, nel 1930, l'ordine delle Suore Gerardine di Sant'Antonio Abate. Il 29 gennaio 2022, nel 129\u00b0 anniversario della sua Beatificazione, proprio a San Giorgio del Sannio, l\u00ec dove il Santo ha operato strepitosi prodigi (nel 1867 e nel 1901), la Chiesa Madre del paese \u00e8 stata elevata al titolo di Santuario in onore di San Gerardo Maiella. A Lanzara dall'aprile 1903 \u00e8 attiva l'Associazione delle Gerardine. Il culto si \u00e8 diffuso in maniera capillare anche in Europa, Oceania e America. Numerose, infatti, sono le chiese, gli ospedali e le Case a lui dedicate. Incessanti i pellegrinaggi alla sua tomba: si calcola che pi\u00f9 di un milione di pellegrini vi si recano ogni anno per venerare le sue spoglie mortali. Il suo Santuario \u00e8 particolarmente frequentato dalle giovani mamme. A tal riguardo degna di nota \u00e8 la bellissima Sala dei fiocchi, le cui pareti e il cui soffitto sono ricoperti da migliaia di fiocchi rosa e celeste che le mamme, in segno di ringraziamento, hanno nel corso degli anni donato al Santo.\nIl martirologio romano fissa per la sua memoria liturgica la data del 16 ottobre.\nInoltre a Materdomini e a Caposele \u00e8 festeggiato anche la Prima Domenica di Settembre,"}
{"id": "2685499", "revid": "104458", "url": "https://it.wikipedia.org/wiki?curid=2685499", "title": "Zottone di Benevento", "text": ""}
{"id": "2685504", "revid": "125002013", "url": "https://it.wikipedia.org/wiki?curid=2685504", "title": "Miami Fusion Football Club", "text": "Il Miami Fusion Football Club, noto semplicemente come Miami Fusion, \u00e8 stata una societ\u00e0 calcistica statunitense con sede nella citt\u00e0 di Fort Lauderdale (Florida), fondata nel 1997 e scioltasi nel 2001. Disputava le proprie partite casalinghe al Lockhart Stadium, impianto da 20.450 posti a sedere.\nDal 1998 al 2001 ha militato nella Major League Soccer, il pi\u00f9 importante campionato di calcio nordamericano. Nella sua storia ha vinto un MLS Supporters' Shield (2001) ed ha raggiunto una finale di U.S. Open Cup, poi persa per 1-2 contro il Chicago Fire (2000)."}
{"id": "2685505", "revid": "124752362", "url": "https://it.wikipedia.org/wiki?curid=2685505", "title": "Bellosguardo", "text": "Bellosguardo \u00e8 un comune italiano di 709 abitanti della provincia di Salerno in Campania.\nGeografia fisica.\nIl territorio comunale, di 16\u00a0km\u00b2, comprende un'area montuosa del Cilento, tra il fossa Fasanella e il fiume Ripiti, all'interno del Parco nazionale del Cilento e Vallo di Diano. I centri abitati pi\u00f9 vicini sono Roscigno, Corleto Monforte e Castel San Lorenzo.\nOrigini del nome.\nAltre fonti, invece, attribuiscono la scelta del nome ad una leggenda su un eroe del luogo risalente al 338 a.C., anno in cui scoppi\u00f2, per futili motivi, una guerra tra Lucani e Tarantini. Questi chiesero aiuto a Sparta. Si ebbe un primo scontro terminato con la vittoria lucana, ma pochi anni dopo le ostilit\u00e0 tra i due popoli si riaccesero. Ancora una volta la citt\u00e0 ionica chiese aiuto e cos\u00ec sbarc\u00f2 a Taranto il re dell\u2019Epiro con un forte esercito.\nIl comando lucano fu affidato ad un giovane nativo del territorio fra gli odierni Roscigno e Bellosguardo. Era un giovane che, per la sua bellezza e la sua forza, fu chiamato Berlisguardo. Le forze lucane del salernitano si concentrarono a Paestum per poi prendere la via del sud. Una notte per\u00f2, il capitano lucano, dopo aver assalito l\u2019accampamento greco, perse la vita, finito con la spada dal capitano nemico. Ci\u00f2 provoc\u00f2 un forte senso di rabbia in Berlisguardo che si lanci\u00f2 contro il comandante greco, ma i soldati lo costrinsero a ritirarsi. I Greci, per riordinare le forze, rientrarono a Pandosia. Berlisguardo scorse il re macedone sulla sponda dell\u2019Acheronte e lo fin\u00ec con uno spiedo nella schiena. Dopo uno scontro con due soldati perse prima le braccia e poi la vita. Il suo cadavere fu preso, lavato, profumato e quindi seppellito nel luogo natio. Fu considerato un vero eroe, poich\u00e9 aveva messo fine alla guerra. La sua salma fu deposta in piazza e dopo un compianto funebre, fu posta sul rogo. Bruci\u00f2 per un giorno, poi fu sotterrata in una profonda buca. Dopo alcuni secoli su quella collina fu fondato un casale, che, a ricordo del giovane lucano, fu chiamato Berlisguardo, reso poi in Bellosguardo.\nLa fonte pi\u00f9 attendibile sembra essere quella dello storico Lucido Di Stefano, che nel suo libro Della Valle di Fasanella nella Lucania parla dell'aria salubre e mite di Belrisguardo, particolare che avrebbe reso piuttosto sani i suoi abitanti, tanto da avere tutti un colorito perfetto e una particolare freschezza in volto: un bello sguardo.\nStoria.\nDal 1811 al 1860 ha fatto parte del circondario di Sant'Angelo a Fasanella, appartenente al Distretto di Campagna del Regno delle Due Sicilie.\nDal 1860 al 1927, durante il Regno d'Italia ha fatto parte del mandamento di Sant'Angelo a Fasanella, appartenente al Circondario di Campagna.\nSociet\u00e0.\nReligione.\nLa maggioranza della popolazione \u00e8 di religione cristiana appartenenti principalmente alla Chiesa cattolica; il comune appartiene alla forania di Sant'Angelo a Fasanella, della diocesi di Teggiano-Policastro ed \u00e8 composto dalla parrocchia di San Michele Arcangelo.\nGeografia antropica.\nNel territorio comunale oltre all'abitato di Bellosguardo non vi sono altri centri abitati.\nEconomia.\nL'economia del territorio \u00e8 legata essenzialmente all'agricoltura che \u00e8 il principale attrattore turistico\nI prodotti del territorio sono: \nAmministrazione.\nIl comune fa parte della Comunit\u00e0 montana Alburni.\nLe competenze in materia di difesa del suolo sono delegate dalla Campania all'Autorit\u00e0 di bacino interregionale del fiume Sele."}
{"id": "2685507", "revid": "179980", "url": "https://it.wikipedia.org/wiki?curid=2685507", "title": "Miami Fusion", "text": ""}
{"id": "2685511", "revid": "571594", "url": "https://it.wikipedia.org/wiki?curid=2685511", "title": "Che fine ha fatto Santa Clause?", "text": "Che fine ha fatto Santa Clause? (\"The Santa Clause 2\") \u00e8 un film del 2002 diretto da Michael Lembeck, sequel del film \"Santa Clause\" del 1994.\nTrama.\nScott Calvin \u00e8 diventato Santa Claus da otto anni e le cose al Polo Nord non potrebbero andare meglio: ha trovato il suo scopo nella vita, e sia i folletti che le altre Creature Leggendarie lo riconoscono come il miglior Santa Claus della storia, grazie a cui il tasso di felicit\u00e0 dei bambini non \u00e8 mai stato cos\u00ec alto. Purtroppo la situazione familiare non \u00e8 altrettanto idilliaca, perch\u00e9 anche se il rapporto con l'ex-moglie Laura e il di lei marito Neil \u00e8 ancora molto buono, e ancora di pi\u00f9 lo \u00e8 quello con la loro figlia Lucy, nipotina onoraria di Scott, la stessa cosa non si pu\u00f2 dire per Charlie. Frustrato dal segreto che deve mantenere, il ragazzo \u00e8 finito nella lista dei bambini cattivi perch\u00e9 si diverte a imbrattare i muri e gli armadietti della scuola con graffiti, per poi venir sorpreso sempre dalla sua rigida preside, Carol Newman. Ma c'\u00e8 di peggio: scopre che sul biglietto che aveva trovato nel film precedente (in realt\u00e0 un contratto), non c'era solo una santa clausola ma due: la seconda dice che se Scott non trover\u00e0 moglie entro la vigilia di Natale non potr\u00e0 pi\u00f9 essere Santa Claus.\nNon potendo gestire da solo il lavoro dei folletti e i problemi familiari insieme, Curtis, il vice capofolletto, utilizza una macchina che crea un clone artificiale di Santa Claus, che lo sostituir\u00e0 durante la sua assenza. Scott pu\u00f2 cos\u00ec partire in groppa alla renna Cometa per rimettere in riga Charlie e trovare moglie. Giunto a destinazione, Scott, he nel frattempo sta cominciando a riassumere il suo aspetto originario, sostiene un colloquio con la preside, che riesce a convincere a non punire troppo duramente il ragazzo, anche se, quando Scott sostiene che nella scuola ci vorrebbe un clima pi\u00f9 natalizio, la Newman non si mostra d'accordo e anzi, lo colpevolizza delle azioni del figlio.\nCominciano quindi i tentativi di trovare una nuova moglie, ma le donne con cui Scott esce si rivelano tutte inadatte. Charlie poi combina un altro atto vandalico e la preside Newman vuole sospenderlo, ma Scott la convince a punirlo con del volontariato, facendogli pulire tutti i muri della scuola. Durante i lavori utili, Scott e Carol cominciano a conoscersi e ad andare d'accordo: lei capisce che lui non \u00e8 il padre assente e permissivo che sembra, mentre lui vede quanto a lei importino i suoi alunni.\nIntanto, al Polo Nord, Curtis fa imparare al finto Santa Claus le regole che bisogna seguire nel condurre il lavoro dei folletti, ma purtroppo la replica artificiale comincia presto a seguire il manuale troppo rigidamente e per questo si convince che tutti i bambini del mondo siano cattivi. Il clone si mette quindi in testa di regalare a tutti quanti del carbone e, per farlo, utilizza l'invenzione di Curtis per crearsi un esercito di soldatini con cui manda agli arresti domiciliari Bernard quando questi tenta di opporsi.\nIntanto Scott si \u00e8 innamorato della preside Newman e le fa la corte, ma quando lui le svela la propria identit\u00e0 lei pensa che la stia prendendo in giro e lo caccia via. Anche Charlie, arrabbiato per la scelta del padre, sfoga su di lui la propria frustrazione per dover mantenere un segreto cos\u00ec grande. Proprio quando Scott perde ogni speranza, Curtis lo raggiunge e lo informa di quanto sta succedendo al Polo Nord e insieme si mettono in viaggio con l'aiuto della Fatina dei denti, venuta a prendere un dente caduto della nipotina, Lucy, poich\u00e9 Cometa aveva mangiato troppi dolci e non riusciva a volare. Arrivati a destinazione, vengono imprigionati dal finto Santa Claus, ma vengono prontamente liberati da Charlie, che era stato convinto da Lucy a non abbandonare il padre, e dalla preside Newman, che era stato convinta dal ragazzo a credere alle parole di Scott, trasportati anche loro dalla Fatina dei denti in cambio di un dente del ragazzo. Cos\u00ec gli altri elfi sono liberati e inizia una battaglia tra loro e i soldatini giganti.\nIl finto Santa Claus intanto parte con la slitta per consegnare il carbone, ma Scott riesce a fermarlo: l\u2019automa viene cos\u00ec rimpicciolito per mezzo dell'invenzione di Curtis. Charlie, riappacificatosi col padre, torna ad essere un bravo ragazzo e Scott, riuscendo a sposare la preside Newman, torna ad essere Santa Claus.\nQuella sera, tornato a casa, Charlie sveglia Lucy e le rivela che Scott, appena giunto a consegnarle i regali, \u00e8 il vero Santa Claus.\nProduzione.\nIl film \u00e8 stato girato a Vancouver e ai Mammoth Studios di Burnaby nella Columbia Britannica.\nUn teaser trailer di questo film originariamente lo intitolata \"Santa Clause 2: The Escape Clause\", la cui uscita era prevista per il 21 novembre 2001. Il sottotitolo sarebbe poi diventato parte del titolo del sequel uscito nel 2006.\nDistribuzione.\nNegli Stati Uniti d'America il film \u00e8 uscito il 1\u00ba novembre 2002. Mentre in Italia \u00e8 uscito il 29 novembre dello stesso anno. In seguito \u00e8 stato distribuito in VHS e DVD il 18 novembre 2003. La versione DVD \u00e8 certificata THX e presenta le versioni widescreen e pan and scan a schermo intero della pellicola. Insieme agli altri due film di \"Santa Claus\", \u00e8 stato ripubblicato in un set DVD 3 in 1 in DVD nel 2007 e in Blu-ray il 16 ottobre 2012.\nLa traduzione del titolo segue il gioco di parole, usato gi\u00e0 nel primo film, che si basa sull'omofonia tra Claus (il nome inglese di Babbo Natale, Santa Claus) e Clause (letteralmente clausola, in quanto il protagonista dovr\u00e0 sottostare, durante l'avventura narrata nel film, a una serie di clausole contrattuali).\nAccoglienza.\nCritica.\nSu Rotten Tomatoes, il film ha un punteggio di approvazione del 56% basato su 122 recensioni, con una valutazione media di 5,57/10. Il consenso critico del sito recita: \"Sebbene sia innocuo come intrattenimento per la famiglia e abbia momenti di fascino, \"Che fine ha fatto Santa Clause?\" \u00e8 anche prevedibile e dimenticabile\". Su Metacritic, che assegna una valutazione normalizzata alle recensioni, il film ha una media ponderata punteggio di 48 su 100, basata su 26 critici, che indica \"recensioni contrastanti o medie\". Il pubblico intervistato da CinemaScore ha assegnato al film un voto medio di \"A\" su una scala da A+ a F. Il critico Roger Ebert sostenne che rispetto al precedente \"Santa Claus\" riusciva a spingersi oltre, specialmente con la sottotrama del clone di Babbo Natale, ed era tutto sommato un film migliore, anche se credeva che qualsiasi universo che includeva la Fatina dei denti e l'Omino del sonno potevano facilmente accogliere e beneficiare di Groucho Marx.\nCon un budget di 65 milioni di dollari, ha incassato 139,2 milioni negli Stati Uniti e in Canada e 33,6 milioni in altri territori, per un totale di $ 172,8 milioni di dollari. \u00c8 stato il quinto film natalizio con il maggior incasso di sempre."}
{"id": "2685513", "revid": "599013", "url": "https://it.wikipedia.org/wiki?curid=2685513", "title": "Helmut Bradl", "text": "Carriera.\nPer quanto riguarda le competizioni del motomondiale, le sue prime presenze, sporadiche e senza ottenere punti validi per le classifiche iridate, risalgono al motomondiale 1986 e 1987.\nNegli anni successivi, fino alla stagione 1993, ha partecipato continuativamente, utilizzando sempre motociclette Honda, e nel 1991 si \u00e8 laureato vicecampione del mondo nella classe 250 alle spalle di Luca Cadalora. Proprio in questa stagione ha conquistato tutti i 5 successi della carriera nei singoli gran premi.\nNel 1995 corre come wild card con una Kawasaki ZX-7RR del United Grey Team Bayer Racing la prova austriaca del campionato mondiale Superbike sul circuito del Salzburgring, ottiene un piazzamento a punti in gara 2 classificandosi 41\u00ba in campionato.\nLa strada delle competizioni motociclistiche \u00e8 stata poi seguita anche da suo figlio Stefan, in gara nel motomondiale dall'inizio del XXI secolo."}
{"id": "2685515", "revid": "122824100", "url": "https://it.wikipedia.org/wiki?curid=2685515", "title": "International Superstar Soccer 3", "text": "International Superstar Soccer 3, spesso abbreviato in ISS 3, \u00e8 un videogioco calcistico sviluppato da Konami e pubblicato dalla stessa per PlayStation 2 il 28 marzo 2003 e per GameCube e Microsoft Windows il 30 maggio 2003.\nSquadre nazionali\nIl gioco prevedeva circa 58 squadre nazionali:\nInghilterra \nScozia \nGalles \nIrlanda del Nord \nIrlanda \nPortogallo \nSpagna \nFrancia \nPaesi Bassi \nBelgio \nDanimarca \nGermania \nSvezia \nAustria \nItalia \nPortogallo \nRepubblica Ceca \nSlovacchia \nUngheria \nRomania \nSlovenia \nCroazia \nJugoslavia \nBulgaria \nGrecia \nFinlandia \nSvizzera \nNorvegia \nUcraina \nRussia \nTurchia \nIsraele \nSenegal \nTunisia \nMarocco \nNigeria \nCamerun \nSud Africa \nStati Uniti \nMessico \nGiamaica \nTrinidad e Tobago \nHonduras \nCosta Rica \nColombia \nPer\u00f9 \nBrasile \nParaguay \nUruguay \nCile \nArgentina \nEcuador \nGiappone \nCorea del Sud \nCina \nIran \nArabia Saudita \nAustralia \nTutte le stelle\nInghilterra miti dell'Inghilterra\nPaesi Bassi Legends of the Netherlands\nLegends of Italy \nGermania Miti della Germania\nBrasile Miti del Brasile\nArgentina Legends of Argentina Legends 90 (Football World Cup Stars) Legends 94 ' Legends 98 \n' Tutte le stelle africane All-Star europeo europeo Tutte le stelle asiatiche Tutte le stelle americane Gladius Team\nClub europei\nI club sono apparsi per la prima volta nella serie International Superstar Soccer, ma con nomi fittizi e intenzionali club virtuali, come segue:\nInghilterra Pennine\n.Italia Lombardia.\nSpagna San Anton.\nGermania Westfalen. \nGermania Isar.\nInghilterra Midport. \nVaticano italia. \nInghilterra Londra\nFrancia Senna.\nGermania Rhein. \nFrancia Beaujolais \nPiemonte Italia. \nSpagna Cataluna. \nFrance Picardie. \nSpagna iberica. \nSpagna Cibeles\nCirca 21.800.000 risultat"}
{"id": "2685519", "revid": "217591", "url": "https://it.wikipedia.org/wiki?curid=2685519", "title": "Gian Franco Svidercoschi", "text": "Biografia.\nDi origini polacche, inizi\u00f2 la carriera giornalistica giovanissimo nel 1959. Fu inviato dell'ANSA al Concilio Vaticano II e successivamente ricopr\u00ec l'incarico di vicedirettore de \"L'Osservatore Romano\".\nDegna di nota la collaborazione con papa Giovanni Paolo II alla stesura di \"Dono e Mistero\" nel 1996 e la pubblicazione con l'arcivescovo di Cracovia e gi\u00e0 segretario particolare di Giovanni Paolo II Stanis\u0142aw Dziwisz di \"Una vita con Karol\" nel 2007. Tra le sue pubblicazioni pi\u00f9 famose \"Lettera ad un amico ebreo\" 1993, tradotto in venti lingue per una cinquantina di Paesi.\nNel 2000 fu autore per la Santa Sede di un'importante rilettura \"giubilare\" del Concilio Vaticano II."}
{"id": "2685535", "revid": "1320609", "url": "https://it.wikipedia.org/wiki?curid=2685535", "title": "Licia Troisi", "text": "Biografia.\nNata a Roma, nel quartiere di Ostia, nel 1980, il suo nome anagrafico \u00e8 \"Felicia\" ma, non piacendole, l'ha sempre abbreviato in \"Licia\"; dopo aver frequentato il Liceo Classico Statale Immanuel Kant di Roma, si \u00e8 laureata presso l'Universit\u00e0 degli Studi di Roma Tor Vergata in Fisica il 17 dicembre 2004 con indirizzo astrofisico con una tesi sulle galassie nane. Collabora con la stessa Universit\u00e0 Tor Vergata.\nNel 2007 si \u00e8 sposata ed \u00e8 madre di Irene, nata il 17 dicembre 2009. Il 28 novembre 2012 le \u00e8 stato conferito il dottorato in astronomia.\nSi interessa al genere fantasy e ai fumetti manga e a 21 anni scrive il ciclo delle \"Cronache del Mondo Emerso\" che arriver\u00e0 nelle librerie di tutt'Italia nell'aprile 2004 dopo circa due anni di scrittura e correzioni. L'intera trilogia e tutti i libri a seguire sono pubblicati dalla Mondadori.\nHa esordito nel 2004 con \"Nihal della terra del vento\", primo libro della trilogia fantasy \"Cronache del Mondo Emerso\" con cui \u00e8 stata finalista al Premio Italia 2005. A seguire della stessa trilogia la Mondadori pubblic\u00f2 \"La missione di Sennar\" nell'ottobre 2004 e \"Il talismano del potere\" nell'aprile 2005. In seguito, ha intrapreso una seconda trilogia, \"Le guerre del Mondo Emerso\", di cui sono stati pubblicati i volumi \"La setta degli assassini\" nell'aprile 2006, \"Le due guerriere\" nel febbraio 2007 e \"Un nuovo regno\" a inizio novembre 2007. La saga del Mondo Emerso \u00e8 stata anche oggetto di analisi saggistica nell'elaborato a firma di Maria Cristina Calabrese contenuto nel volume \"Il fantastico per ragazzi: luci e ombre di 10 serie di successo\" (Runa, 2016).\nNonostante il successo di pubblico questa scrittrice \u00e8 stata contestata per la giovane et\u00e0 in cui pubblica il primo libro e la mancanza di gavetta, in particolar modo dal critico e giornalista Silvio Sosio.\nNel 2008, si discosta dal Mondo Emerso per dedicarsi a due nuovi libri: \"I dannati di Malva\", scritto per le Edizioni Ambiente e pubblicato il 26 febbraio 2008, e \"L'eredit\u00e0 di Thuban\", primo romanzo de \"La ragazza drago\", edito il 15 aprile 2008. Riprendendo le tracce del Mondo Emerso, sempre nel 2008 furono dati alle stampe \"Le creature del Mondo Emerso\", un libro illustrato in collaborazione con Paolo Barbieri e il 18 novembre il primo libro della nuova saga \"Le leggende del Mondo Emerso\": \"Il destino di Adhara\", Il 26 aprile 2009 viene pubblicato \"L'albero di Idhunn\", secondo volume della saga \"La ragazza drago\", Nel 2009 sono pubblicate \"La paura\" e \"La rabbia\", trasposizione a fumetti delle Cronache, e quella delle Guerre in un unico volume il 9 giugno. Il 17 novembre, invece, \u00e8 uscito il secondo volume della trilogia di Adhara, che si chiama \"Figlia del sangue\", Il terzo libro della serie \"La ragazza drago\" (\"La clessidra di Aldibah\") \u00e8 uscito il 1\u00ba giugno 2010, mentre l'ultimo capitolo della saga \"Le leggende del Mondo Emerso\" (\"Gli ultimi eroi\") \u00e8 uscito il 30 novembre 2010. Il 10 maggio 2011 \u00e8 uscito il quarto libro della serie \"La ragazza drago\", (\"I gemelli di Kuma\").\nL'11 novembre 2011 \u00e8 stato pubblicato \"Il sogno di Talitha\", primo libro della quadrilogia \"I regni di Nashira\", A esso seguiranno \"Le spade dei ribelli\" il 9 novembre 2012, \"Il sacrificio\" il 29 ottobre 2013 e \"Il destino di Cetus\" il 28 aprile 2015. L'8 giugno 2012 \u00e8 stato pubblicato l'ultimo capitolo della saga \"La ragazza drago\", \"L'ultima battaglia\",\nAd agosto 2012 le stime parlano di tre milioni di copie vendute in tutto il mondo.\nIl 25 ottobre 2016 \u00e8 stato pubblicato \"Le lame di Myra\", primo volume della trilogia \"La saga del Dominio\",\nNel 2020 Licia Troisi annuncia il suo nuovo progetto, Strix, in collaborazione con lo sceneggiatore e producer Alessandro Regaldo. Si tratta di un prodotto multimediale, un fumetto dalle forti influenze manga che sar\u00e0 pubblicato da Star Comics, accompagnato da un live action prodotto da Grey Ladder.\nTelevisione.\nDal 2018 \u00e8 presentatrice di \"Terza Pagina\", rubrica di approfondimento culturale su Rai5.\nOpere.\nMondo Emerso.\nLa Mondadori ha inoltre pubblicato tutte e tre le trilogie del Mondo Emerso in tre volumi: le \"Cronache del Mondo Emerso\" nel 2006, le \"Guerre del Mondo Emerso\" il 9 giugno 2009 e le \"Leggende del Mondo Emerso\" nel 2012.\nFumetti.\n\"Cronache del Mondo Emerso - Le nuove avventure di Nihal\" a fumetti:\n\"Cronache del Mondo Emerso - Il viaggio di Nihal\" a fumetti:\nLibri illustrati.\nLa Troisi ha pubblicato dei libri illustrati sull'universo da lei creato. Il primo libro riguarda la prima trilogia mentre il secondo riguarda la seconda trilogia. I libri sono illustrati da Paolo Barbieri.\nLa ragazza drago.\nLa Mondadori ha inoltre pubblicato i primi tre romanzi in un unico volume (\"La ragazza drago - La prima trilogia\") il 14 maggio 2013; e gli ultimi due romanzi nell'unico volume \"La ragazza drago - Lo scontro finale\", l'8 aprile 2014.\nI regni di Nashira.\nSono stati inoltre pubblicati due ulteriori testi legati al mondo di Nashira. Il primo \u00e8 un capitolo speciale intitolato \"Il sogno di Talitha - Gli anni perduti\" ambientato cronologicamente prima del primo capitolo della saga e che funge da pre-introduzione. Il secondo testo fa invece parte della collana XS (esclusivamente in e-book) e si intitola \"Nascita di un ribelle\", autoconclusivo e con trama non legata obbligatoriamente al normale ciclo di Nashira; \"Nascita di un ribelle\" \u00e8 ambientato qualche tempo prima de \"Il sogno di Talitha\","}
{"id": "2685541", "revid": "125600401", "url": "https://it.wikipedia.org/wiki?curid=2685541", "title": "Episodi de La vita segreta di una teenager americana (prima stagione)", "text": "La prima stagione della serie televisiva La vita segreta di una teenager americana \u00e8 stata trasmessa negli Stati Uniti dal 1\u00ba luglio 2008 al 23 marzo 2009 su ABC Family.\nLa stagione \u00e8 composta da ventitre episodi divisi in due parti: una di undici episodi trasmessa dal 1\u00ba luglio al 9 settembre 2008 e l'altra di dodici episodi trasmessa dal 5 gennaio al 23 marzo 2009.\nIn Italia, la prima parte della stagione \u00e8 stata trasmessa in prima visione dal 23 ottobre 2008 al 1\u00ba gennaio 2009, con un episodio settimanale sul canale satellitare Fox. La seconda parte della stagione invece \u00e8 stata trasmessa dal 6 maggio al 10 giugno 2009, con doppio episodio settimanale sempre su Fox.\nIn chiaro la prima parte della stagione \u00e8 andata in onda dal 22 aprile 2009 al 27 maggio 2009 con un doppio episodio su MTV. La seconda parte \u00e8 andata in onda in chiaro dal 25 novembre 2009 con un episodio settimanale sullo stesso canale, ad eccezione degli ultimi due episodi, andati in onda su il 3 febbraio 2010.\nInnamorarsi.\nTrama.\nDopo aver perso la verginit\u00e0 con il sedicenne Ricky Underwood, la quindicenne Amy Juergens scopre di essere incinta. \nSpaventata di dirlo ai suoi genitori ed insicura sul da farsi, chiede aiuto alle sue migliori amiche Madison e Lauren. Per accertarsi della gravidanza, le due corrono a comprarle tre differenti test di gravidanza, tutti positivi. Madison e Lauren la incoraggiano ad andare dal medico, non dicendo nulla ai genitori finch\u00e9 non ne \u00e8 completamente sicura. \nNel frattempo Ben Boykewich, cercando di perdere la verginit\u00e0, nota Amy nel corridoio affollato e viene incoraggiato dai suoi migliori amici Henry ed Alice a chiederle di uscire. Si unisce alla banda per conoscerla, e un giorno sulla strada di casa le chiede di andare al ballo dopo il grande match di football della scuola. L\u00ec, Ben si innamora completamente di lei, come Amy di lui, ma la ragazza non riesce a dirgli della gravidanza. Lauren e Madison provano a convincere Amy a fare sesso con Ben e dirgli che il bambino \u00e8 suo, ma lei si rifiuta. Ricky va da Amy, dicendole che non deve stare con Ben.\nIntanto Jack Pappas, fidanzato da molto tempo con la cristiana credente Grace Bowman, affronta l'idea di aspettare minimo altri dieci anni per fare sesso con Grace. Sotto pressione, trascorre una notte in segreto con Adrian Lee, una majorette della scuola. Al ballo, le implora di non dire a nessuno riguardo alla loro notte trascorsa insieme. I due si baciano, ma vengono scoperti dal fratello di Grace, Tom Bowman, il quale rivela alla sorella (e all'intera scuola) l'infedelt\u00e0 di Jack.\nTu sei tutto per me.\nTrama.\nBen si offre di aiutare Amy a portare i libri a scuola, perch\u00e9 vuole essere un fidanzato disponibile; nel frattempo Ricky ed Amy discutono, anche se il ragazzo \u00e8 ancora all'oscuro della gravidanza di Amy e che lui \u00e8 il padre. Lauren e Madison vogliono sapere se Amy ha detto a Ben di aspettare un bambino, ma lei fa finta di niente dicendo che non \u00e8 incinta e che \u00e8 stato tutto un brutto sogno. Jack vuole chiedere perdono a Grace per quello che \u00e8 successo alla festa, anche se Grace gli d\u00e0 filo da torcere perch\u00e9 lui l'ha messa in ridicolo davanti a tutta la scuola. La ragazza interromper\u00e0 almeno momentaneamente i rapporti con Jack, anche sotto consiglio dei genitori. Intanto a scuola attraverso pettegolezzi \"non fatti apposta\" Lauren e Madison fanno sapere accidentalmente a tutti della gravidanza di Amy; tra questi i primi a sapere sono stati i migliori amici di Ben; Alice e Henry. Ben chiede ad Amy se \u00e8 vero che \u00e8 stata con Ricky al campeggio della banda, con il supporto dei suoi amici Alice ed Henry; il ragazzo si pentir\u00e0 della domanda e non vorr\u00e0 sapere la risposta, poi parler\u00e0 dell'accaduto con Mark Molina. Amy non si sente bene ed in bagno incontra le amiche dopo aver vomitato; non sa ancora chi \u00e8 stato a dire in giro quello che ha fatto, ma gli amici di Ben e quelle di Amy si chiariscono e si rendono conto che in parte \u00e8 colpa loro. Ben e Amy s'incontrano e parlano del loro rapporto. Intanto Ricky incontra Adrian con la quale ha da sempre una storia parallela.\nPrimi segnali.\nTrama.\nAll'autogrill Ashley e la madre incontrano la dottoressa Hightawer e nasce un battibecco fra di loro. A casa Amy prova i vestiti con le sue amiche che risultano troppo grandi per la sua taglia. Inoltre, la madre di Amy decide di farla controllare da un medico per aver saltato la visita scolastica. Amy teme che il medico scopra la sua gravidanza. Poich\u00e9 Grace non pu\u00f2 uscire con Jack, esce per ripicca al Luna Park con Ricky, tuttavia trascorre la serata con Jack e i genitori lo intuiscono. Anche Ben ed Amy si danno appuntamento al Luna Park, ma quando lui bacia lei, Amy comincia a vomitare. Rientrata a casa, l'aspetta Ashley che le domanda se \u00e8 incinta. \u00c8 la prima degli Juergens a scoprire lo stato di Amy.\nRipresa.\nTrama.\nGrace viene aggredita da due uomini dopo aver chiamato Ricky per venirla a prendere; la telecamera del locale di fronte registra la scena, che sar\u00e0 oggetto di chiacchiere a scuola. Jack vuole far ingelosire Grace, andando in chiesa con Adrian. Madison e Lauren consigliano ad Amy di dire a sua madre che \u00e8 incinta. Ashley fa finta di copulare per proteggere Amy. La madre di Adrian ritorna a casa. Leo chiede a Ben se lui ed Amy copulano perch\u00e9 ha scoperto che lei \u00e8 incinta. Amy dice al padre di aver fatto sesso, ma lui non le crede; la madre di Amy scopre che il marito la tradisce e gli prepara le valigie. Amy e Ben escono per un picnic.\nLa proposta di matrimonio.\nTrama.\nBen scopre che Amy \u00e8 incinta e chiede ad Amy di sposarlo durante un picnic. La sera Amy torna a casa dove la sorella Ashley le dice che il padre se ne \u00e8 andato, e la mette al corrente della situazione: ha tradito la moglie Anne con un'altra donna, di cui non sanno l'identit\u00e0 e probabilmente non torner\u00e0. Grace invita Ricky a pranzo a casa sua, ma i suoi genitori non vogliono che esca con lui. La madre di Adrian, prima di raggiungere George, comunica alla figlia che ha trovato una persona che a parer suo la ami e le rivela che \u00e8 il padre di Amy ed Ashley. Amy dice a Ben che la soluzione giusta non \u00e8 il matrimonio, ma l'aborto. A scuola si sparge la voce che Amy \u00e8 incinta. Grace scopre da una compagna di scuola che Jack ha fatto sesso orale con Adrian. Amy parla con Lauren e Madison dicendo che vuole abortire e chiedendo il loro aiuto, tuttavia le amiche le consigliano di parlarne con la madre. A quel punto Amy dice loro della separazione dei genitori. Mark Molina parla sia con Ben, sia con Amy di queste voci di corridoio. Grace affronta Jack davanti ad Adrian dicendo loro di vergognarsi; durante la discussione parlano anche di Amy e delle voci sulla sua gravidanza. Anche Ricky ne \u00e8 a conoscenza e ne parla con il suo psicoterapeuta.\nScelte importanti.\nTrama.\nAmy dice alla madre di essere incinta dopo 3 mesi di gravidanza, di non poter avere un bambino e le chiede di mandarla via, in una casa famiglia per adolescenti con bambini. La madre le propone di andare da nonna Mimsy per evitare che a scuola si accorgano che aspetta un bambino, ma Ashley le comunica che ormai lo sanno gi\u00e0 tutti. Informano anche il padre dello stato di Amy. Amy non va a scuola e tutti pensano che sia assente per abortire. Ricky ed Adrian discutono di Amy, e anche del tentativo di Ricky di fingersi credente per sedurre Grace. Poco dopo arriva Grace, che conferma la notizia della gravidanza di Amy, ma Ricky, nonostante non fosse nemmeno sicuro che la ragazza fosse incinta, le dice che probabilmente ha gi\u00e0 abortito. Grace si preoccupa e cerca Amy, perch\u00e9 vuole dissuaderla dal compiere l'aborto. Le amiche di Amy; Madison e Lauren non riescono a mettersi in contatto con lei, perch\u00e9 la madre le ha tolto il cellulare e non pu\u00f2 rispondere, ma Madison vuole andare comunque a casa di Amy per parlarle. Amy riesce a chiamare Adrian con il cellulare di Ashley e le chiede di passarla a prendere a casa per portarla in clinica. Anche Ben viene chiamato e chiede un passaggio ad Adrian. Ben ed Adrian accompagnano cos\u00ec Amy nella clinica dove incontrano Ricky e Grace che iniziano una discussione con loro. Poi Grace molla definitivamente Jack. La sera Amy e sua madre parlano della situazione, dicendole che anche lei si era sposata quando era incinta di lei di tre mesi.\nSentirsi padre.\nTrama.\nAmy vuole andare a vivere dalla nonna, poi parla con il padre della gravidanza. Ashley, invece, vorrebbe andare a vivere dal padre. George parla a Ricky per chiarire la situazione, tuttavia Ricky \u00e8 l'unico a sapere che George ha tradito la madre di Adrian. Grace ha perdonato Jack ed Adrian; rientrata a casa trova George che le regala una scrivania per farla tacere riguardo alla relazione adulterina con sua madre. Ricky va in terapia e parla con Amy della questione, ma Ashley gli sbatte la porta in faccia. Adrian diventa amica di Grace. Ben visita la tomba di sua madre e incontra il padre che lo incoraggia ad incontrare Amy. Lui bussa alla porta di casa Juergens e la saluta.\nCambio di programma.\nTrama.\nNonna Mimsy arriva in casa Juergens e fa sentire Amy a disagio. Ben immagina Amy per la scuola. George dorme nel suo negozio; intanto Grace e Adrian sono sempre pi\u00f9 amiche. Ricky ha bisogno di parlare con qualcuno che non sia legato sentimentalmente. Adrian vuole scoprire chi sia il suo vero padre e si intrufola nell'ufficio di Mark Molina. Ricky va a casa di Grace e parla con suo fratello affetto dalla sindrome di Down. Henry \u00e8 sconvolto che Alice si masturbi, ma le fantasie di lei sono solo su di lui. Amy scopre che nonna Mimsy ha l'Alzheimer e deve cambiare tutti i suoi progetti. Ben la chiama al cellulare per sapere se \u00e8 partita. Lei in tono dolce e confortante gli dice di rimanere, rendendo Ben felice.\nMomenti di vita.\nTrama.\nGeorge invita le sue figlie nella sua nuova casa, in realt\u00e0 presa in prestito da Adrian. Grace e Adrian parlano del rapporto con Ricky. Ricky chiama Lauren per confidarsi con Amy a proposito del bambino. Adrian spia il suo padre naturale con Grace. La sera, Amy \u00e8 vivacizzata dalla presenza di Ben. Leo bussa alla porta di casa Juergens e trova Anne che si sfoga con lui. Il padre di Adrian la nota e le dice di non voler avere rapporti con la sua vecchia famiglia, poich\u00e9 lui ne ha una nuova. Il fratello di Grace partecipa ad una lotteria dove vince una serata con una prostituta. Anne scopre che George \u00e8 al verde e decide di farlo ritornare a casa.\nRitorno a scuola.\nTrama.\nPer Amy \u00e8 il primo giorno di scuola nell'istituto per ragazze madri, anche se il padre la incita a tornare nella sua vecchia scuola. Henry ha lasciato Alice per Ashley e si sente depresso. Il padre di Adrian vuole portare sua figlia a vivere con lui. Amy ritorna nella sua scuola e Ben viene picchiato da un ragazzo per difendere Amy; fortunatamente viene soccorso da Grace. Si scopre che \u00e8 stata la madre di Grace a tradire George nel precedente matrimonio. Lo psicologo di Ricky non \u00e8 contento dei progressi. Anne scopre che George dorme nel negozio perch\u00e9 \u00e8 al verde e decide di farlo ritornare a casa. Amy viene accolta con Ben a scuola con la banda musicale.\nDi solamente no.\nTrama.\nMadison dice a tutti che Ricky \u00e8 in terapia. Henry parla della sua esperienza insieme ad Alice a Ben. Amy \u00e8 arrabbiata con Lauren perch\u00e9 lei e Ricky si sono baciati nell'auto e la fa considerare di essere una sciocca. Inoltre \u00e8 preoccupata del motivo per cui \u00e8 in terapia. Adrian e il Prof. Molina sono irrintracciabili e si pensa che siano scappati insieme. Jack d\u00e0 spiegazioni circa l'anello votivo a Ricky. Ruben vuole sapere dove sia scappata la figlia. Ben ed Amy parlano della possibilit\u00e0 di copulare poich\u00e9 non corrono nessun rischio, ma Ben le dice che preferisce aspettare. Per l'appuntamento Grace e Ricky stanno a casa di lei e preparano biscotti, ma lui \u00e8 intenzionato a sedurla finch\u00e9 sua madre non li scopre a baciarsi; Anne torna a casa e parla del loro rapporto con George, geloso perch\u00e9 lei ha cenato con un altro uomo.\nIl matrimonio segreto di una teenager americana.\nTrama.\nAnne comunica ad Amy che divorzier\u00e0 da George e si dovr\u00e0 trovare un lavoro per mantenerli: ci\u00f2 turba Amy che chiede a Ben di sposarla al pi\u00f9 presto, con l'aiuto di un compagno che falsifica i documenti per la cerimonia accompagnati dalla madre, che sta facendo lavare la macchina nella scuola con l'aiuto degli alunni. Amy chiede ad Ashley di fare da testimone e lo stesso \u00e8 per Ben che lo chiede a Henry, mentre Madison e Lauren si impongono di fare le damigelle. A casa Bowman c'\u00e8 aria di crisi matrimoniale, mentre Grace prega i genitori di poter uscire con Ricky.\nI nodi vengono al pettine.\nTrama.\nConclusa la cerimonia, Tom dichiara di volersi sposare con Tammy, la nuova vicina di casa con la quale \u00e8 uscito un'unica volta per andare al matrimonio di Amy e Ben. Durante il ricevimento in hotel arrivano Leo e George, i padri degli sposi, giunti a conoscenza del matrimonio grazie alla madre di Grace. George sgrida le figlie senza per\u00f2 dire della cosa ad Anne, che lo viene a scoprire dal dottor Bowman, il padre di Grace. Anne va a casa di Ben dove sta anche Amy, che nel frattempo cerca un lavoro; la madre della ragazza le fa riflettere su cosa voglia dire gestire un figlio, il lavoro e la scuola e chiede alla figlia di pensare pi\u00f9 seriamente all'adozione. In quel momento il bambino si muove per la prima volta.\nPadri e figli.\nTrama.\nBob, il padre di Ricky, \u00e8 in citt\u00e0 e va dagli Juergens per supportare economicamente il bambino, ma in realt\u00e0 vuole solo venderlo. Ignaro del vero obiettivo di Bob, George \u00e8 contento, ma poi Amy spiega il perch\u00e9 della sua visita e del fatto che abusava di Ricky quando era piccolo. Anne \u00e8 impegnata in una discussione alquanto piacevole con il reverendo Stone, parlando di Amy e dei cambiamenti del bambino e prendendo in considerazione l'idea dell'adozione dato che tutta la famiglia ha problemi economici. A Jack viene affidato il ruolo di mentore ad un ragazzino nella stessa citt\u00e0. Bob scatena l'ira di Ricky quando viene a trovarlo nelle panchine di battuta di baseball.\nLa giustizia trionfa sempre.\nTrama.\nRicky trascorre la notte con Adrian e le racconta del suo passato; la ragazza offre l'aiuto di suo padre per far tornare in prigione Bob. Ben ed Amy hanno una discussione riguardo alla visita per scoprire il sesso del bambino, perch\u00e9 lei non vuole che il suo ragazzo veda la pancia, e decide di entrare da sola senza nemmeno la madre. Tuttavia, alla fine dell'episodio registrer\u00e0 un video-messaggio nel quale si scoprir\u00e0 che il nascituro \u00e8 un maschio. Intanto, Ashley trova lavoro in un cocktail bar fingendosi una ventiduenne, ma viene scoperta da George, mentre Adrian informa Ricky che Bob \u00e8 stato arrestato grazie a Jack e a suo padre.\nNuove scoperte.\nTrama.\nUn collega di George gli chiede la possibilit\u00e0 di adottare il bambino di Amy.\nImperdonabile.\nTrama.\nI genitori di Amy hanno un colloquio con i potenziali genitori adottivi del bambino.\nPerdonare \u00e8 difficile.\nTrama.\nAmy \u00e8 vittima di bullismo in strada e si difende nonostante il suo pancione. Ricky tenta di sabotare l'adozione. Nel frattempo, Ashley cerca di convincere Ben a tornare da Amy.\nQuestione di soldi.\nTrama.\nAnne vuole che Amy si unisca a lei nella ricerca di un lavoro. Thomas chiede ad Ashley di invitarlo per una visita. Grace ha un'idea su come Adrian pu\u00f2 attirare il suo fratellastro a fare sesso con lei. Jack vende barrette di cioccolato. Per davvero.\nUna decisione difficile.\nTrama.\nGli amici di Amy escogitano un piano per facilitare la decisione di Amy sul bambino.\nFinalmente ci siamo!\nTrama.\nAdrian e Grace decidono di organizzare una festa per il bambino di Amy, ma incontrano molte difficolt\u00e0 dovute soprattutto all'inesperienza di Adrian.\nIntanto, Ricky lavora sodo per dare il meglio a suo figlio e inizia a immaginare una vita da padre responsabile, vedendo che Ben \u00e8 totalmente inadatto per questo \"ruolo\". Jack e Grace invece si baciano a casa di Adrian, luogo in cui si terr\u00e0 la festa, dimostrandosi ancora innamorati. Nel frattempo Adrian aspetta impaziente che il fratellastro la chiami, ma quest'ultimo si presenta direttamente a casa sua. Una volta arrivato, lui e Adrian si appartano per fare sesso, ma vengono sorpresi da Grace. Per nulla intimoriti, i due ricominciano da dove si erano interrotti. Amy \u00e8 sul punto di entrare a casa di Adrian quando le vengono le doglie e viene subito portata in ospedale. George e Anne non riescono a credere che la loro bambina stia per partorire e George confessa ad Anne che Ashley verr\u00e0 a vivere con lui quando si sar\u00e0 trasferito. Ben capisce finalmente che bisogna coinvolgere Ricky nella vita del bambino.\nCome tutto \u00e8 iniziato.\nTrama.\nMentre si prepara a partorire, Amy ricorda la prima volta al campeggio della banda,dove si era presa una cotta per Ricky. Anche agli altri capita di ripensare a quel periodo, a come allora le cose fossero diverse.\nFiocco azzurro.\nTrama.\nIl bambino di Amy \u00e8 nato, ma la ragazza ha difficolt\u00e0 ad adattarsi alla maternit\u00e0 a tempo pieno. Nel frattempo, George e Ashley si trasferiscono."}
{"id": "2685546", "revid": "256896", "url": "https://it.wikipedia.org/wiki?curid=2685546", "title": "Regione di Bijeljina", "text": "La regione di Bijeljina (in serbo cirillico: \u0411\u0438\u0458\u0435\u0459\u0438\u043d\u0441\u043a\u0430 \u0440\u0435\u0433\u0438\u0458\u0430) \u00e8 una delle 7 regioni della Repubblica Serba. Il suo capoluogo \u00e8 la citt\u00e0 di Bijeljina, dalla quale prende il nome, \u00e8 situata nel nord della Bosnia e ingloba nei suoi confini la regione storica della Semberija."}
{"id": "2685550", "revid": "729019", "url": "https://it.wikipedia.org/wiki?curid=2685550", "title": "Legione &quot;Fiumana&quot;", "text": "La Legione \"Fiumana\" era un'unit\u00e0 delle Forze Armate Fiumane, cos\u00ec costituita:\nNella Milizia Legionaria Fiumana prese parte anche il Maggiore Vincenzo Lombard dal 12 ottobre 1919 fino al 1\u00ba febbraio 1921."}
{"id": "2685551", "revid": "1543377", "url": "https://it.wikipedia.org/wiki?curid=2685551", "title": "Contrahierbas", "text": "Il Contrahierbas, chiamato anche Nevado Contrahierbas, \u00e8 una montagna della Cordillera Blanca, sulle Ande, alta 6.036 m \u00c8 situato in Per\u00f9, nella regione di Ancash. \u00c8 un massiccio montuoso isolato e ancora poco frequentato; ci si pu\u00f2 accedere da sud-ovest, attraverso la Quebrada Ulta, o, meno agevolmente, da nord-est, seguendo la pista che parte dal villaggio di Yanama.\nAlle sue pendici meridionali la montagna \u00e8 nota anche con il nome di Yanaraju (in quechua Yanarahu, \"montagna nera\").\nAlpinismo.\nLa montagna \u00e8 stata salita la prima volta il 28 maggio 1939 per la sua cresta nord-nordest dagli austro-tedeschi Walter Brecht, Siegfried Rohrer, Karl Schmid e Hans Schweizer durante la campagna di esplorazione che li ha spinti a salire in pochi mesi anche il Hualc\u00e1n, il Ranrapalca, il Palcaraju, il Chinchey e il Tocllaraju."}
{"id": "2685552", "revid": "600229", "url": "https://it.wikipedia.org/wiki?curid=2685552", "title": "Composizioni di Johann Nepomuk Hummel", "text": "Lista delle composizioni di Johann Nepomuk Hummel (1778-1837), ordinate per numero di catalogo secondo il Catalogo Sachs.\nCatalogo Sachs.\nIl catalogo delle opere di Hummel fu compilato da Joel Sachs. Le opere contrassegnate con la sigla WoO (Werke ohne Opus, ovvero composizioni senza numero d'opus) sono incluse nel catalogo tematico di Dieter Zimmerschmied."}
{"id": "2685554", "revid": "287204", "url": "https://it.wikipedia.org/wiki?curid=2685554", "title": "Vicer\u00e9 d'Albania", "text": ""}
{"id": "2685556", "revid": "599013", "url": "https://it.wikipedia.org/wiki?curid=2685556", "title": "Dieter Braun", "text": "Nel motomondiale ha vinto 2 titoli iridati, 1 in classe 125 e 1 in classe 250.\nCarriera.\nLa sua carriera nel motociclismo sportivo \u00e8 iniziata nel campo del motocross, per passare nel 1967 alle competizioni su pista di velocit\u00e0.\nLe sue prime presenze a punti nel campionato mondiale risalgono al motomondiale 1968 in sella ad una motocicletta della MZ modificata dall'importatore tedesco occidentale Neckermann e sono poi continuate, con modelli di Maico, Suzuki, Yamaha e Morbidelli, sino al momento del ritiro dalle competizioni a causa di un incidente intervenuto nel 1977 in occasione del Gran Premio motociclistico d'Austria.\nCome altri piloti del tempo le sue partecipazioni sono state in varie classi (dalla Classe 125 alla 500) e spesso in contemporanea, come ad esempio nel motomondiale 1975 dove \u00e8 presente nelle classifiche iridate in 4 delle 5 classi dedicate alle competizioni \"in singolo\".\nIl primo dei suoi 14 successi nei singoli gran premi \u00e8 quello ottenuto in classe 125 nel motomondiale 1969 in occasione del Gran Premio motociclistico di Jugoslavia; a questo ne seguiranno altri divisi tra le varie classi: 6 in 125, 7 in 250 e 1 in 350.\nProprio dopo una delle sue vittorie, quella nel Gran Premio motociclistico della Germania Est del 1971, fu protagonista involontario di un episodio particolare: durante la cerimonia di premiazione in suo onore, il pubblico si mise a cantare l'inno nazionale di quella che era al tempo la Germania Ovest, in aperta contestazione alle autorit\u00e0 politiche della Germania Est, che per tutta risposta dal 1972 imposero delle limitazioni alle partecipazioni dei piloti occidentali, con il risultato dell'eliminazione del Gran Premio stesso dal calendario del motomondiale dall'edizione del 1973.\nIl suo primo titolo mondiale lo ha conquistato nel motomondiale 1970 della classe 125, in sella ad una Suzuki, ripetendo il successo nell'edizione 1973, questa volta in Classe 250 e guidando una Yamaha."}
{"id": "2685558", "revid": "1718925", "url": "https://it.wikipedia.org/wiki?curid=2685558", "title": "Regione di Vlasenica", "text": "La regione di Vlasenica (in serbocroato \"\u0412\u043b\u0430\u0441\u0435\u043d\u0438\u0447\u043a\u0430 \u0440\u0435\u0433\u0438\u0458\u0430/Vlaseni\u010dka regija\") \u00e8 una delle 7 regioni della Repubblica Serba. Il suo capoluogo \u00e8 la citt\u00e0 di Zvornik, situata nel nord-est della Bosnia ed Erzegovina, al confine (segnato dal fiume Drina) con la Serbia."}
{"id": "2685562", "revid": "146644", "url": "https://it.wikipedia.org/wiki?curid=2685562", "title": "Ted Freeman", "text": ""}
{"id": "2685563", "revid": "111733841", "url": "https://it.wikipedia.org/wiki?curid=2685563", "title": "Achuar", "text": "Gli Achuar sono una sotto etnia del gruppo J\u00edvaro. Circa 15000 individui abitano nel territorio dell'Ecuador, mentre circa 3.500 persone vivono in territorio Peruviano.\nFino agli anni '70 gli Achuar furono uno dei pochi gruppo Shuar a rimanere liberi dall'influenza della cultura occidentale.\nIl nome Achuar significa \"gente della palma aguaje\".\nSociet\u00e0.\nCase.\nLa vita Achuar \u00e8 centrata nella casa, che ospita un nucleo famigliare. Vi sono circa 10-15 case all'interno della societ\u00e0 dispersa nella zona, e sono abbastanza distanziate l'una dall'altra. I matrimoni sono tipicamente poligami, con membri imparentati in qualche modo, oppure in alcuni casi le spose erano donne catturate da trib\u00f9 vicine durante degli assalti.\nLa casa tipica degli Achuar viene stabilita vicino a un lago o a un fiume, mantenendosi comunque a una certa distanza a causa della presenza di zanzare. Di forma ovale, senza mura esterne per permettere una buona ventilazione, e il tetto \u00e8 costruito con fronde di foglie di palma. Dei muri temporanei vengono messi in piedi usando palme. La dimensione della casa gioca un ruolo importante nell'ego di un uomo Achuar. Pi\u00f9 la casa \u00e8 grande per ospitare donne e bambini, maggiormente l'uomo verr\u00e0 considerato un \"juunt\", o \"grande uomo\".\nI conflitti nella societ\u00e0 Achuar sono pochi, e le contese maggior si hanno contro altre trib\u00f9 vicine.\nCompiti.\nUomini e donne devono svolgere compiti separati che sono necessari al benessere della famiglia. Le donne portano le prede a volte con i bambini, preparano anche i pasti e svolgono la maggior parte dei lavori agricoli. A volte possono anche pescare usando dei cestini ma generalmente svolgono lavori domestici. Gli uomini lavorano nella foresta e cacciano animali. Costruiscono anche gli oggetti usati per la caccia, come cerbottane e trappole, e rimuovono la vegetazione per espandere i giardini intorno alle case.\nGli orti vengono mantenuti e curati prevalentemente dalle donne. Vi sono una grande quantit\u00e0 e variet\u00e0 di specie di piante, ma il loro valore \u00e8 espresso in altri modi oltre che essere una fonte di cibo. Le donne trovano un santuario nel loro orto e vi esprimono le proprie emozioni e sofferenze, in quanto mostrarle in pubblico non \u00e8 accettabile.\nLa creazione dell'orto parte da un'azione distruttiva, una porzione, sufficientemente ampia, di foresta viene abbattuta dagli uomini della comunit\u00e0, con lavoro di gruppo (\"minga\"), fino a radere al suolo qualsiasi pianta o erba spontanea. Successivamente al taglio si incendia la parcella, per facilitare la degradazione dei resti e allontanare insetti che posano \"aggredire\" le nuove piantumazioni. Tutte le operazioni di taglio e abbattimento spettano all'uomo. Dal momento in cui le piante sono al suolo inizia il lavoro delle donne. Queste si occuperanno dalla pulizia della parcella fino alla piantumazione di tutte le specie orticole.\nNelle attivit\u00e0 di taglio vengono risparmiate solo le piante da frutto originarie; all'uomo sono riservate la piantumazione delle piante da frutto, delle piante pescicide (barbasco) e piante rituali allucinogene.\nGli Achuar seguono un calendario astronomico composto da risorse stagionali, come la stagione del pesce, che \u00e8 divisa in giorni, lune, e anno.\nA parte i lavori di ogni giorno, gli uomini di ogni et\u00e0 hanno pi\u00f9 tempo per dedicarsi ad attivit\u00e0 ricreative rispetto alle donne che devono occuparsi della casa. Prima di sposarsi i giovani ragazzi non fanno nulla durante il giorno, mentre le ragazze adolescenti lavorano nel giardino. Gli uomini sposati bevono \"masato\", una bevanda a base di manioca o yucca fermentata. Il masato \u00e8 l'alimento base di cui si nutrono mentre svolgono i lavori collettivi, come tagliare la legna, o durante le riunioni sociali.\nLingua.\nGli Achuar parlano un dialetto delle lingue jivaro.\nReligione.\nLo sciamanesimo \u00e8 presente nello stile di vita Achuar, e si praticano occasionalmente riti di stregoneria. Un esempio di ci\u00f2 \u00e8 la loro forma di karma. Gli animali occupano un posto rilevante e hanno un legame stretto con la natura. L'unico modo per un cacciatore di avere successo \u00e8 di vivere in armonia con le prede cacciate e con i loro spiriti guardiani. Il cacciatore deve rispettare due regole: catturare gli animali con moderazione e mostrare rispetto verso gli animali che uccide. Gli Achuar credono che la maggior parte delle creature possano parlare con un'altra della loro stessa specie. Queste credenze derivano dai viaggi che l'anima compirebbe a seguito dall'assunzione di sostanze allucinogene. I sogni sono importanti per gli Achuar perch\u00e9 rivelano fatti e permettono di predire il futuro.\nL'autocontrollo \u00e8 un aspetto fondamentale dell'educazione Achuar, e viene insegnato in et\u00e0 giovanile. Gli uomini mostrano la propria disciplina usando la loro forza di volont\u00e0 e forza fisica nella propria casa. Alcuni esempi di autocontrollo sono l'evitare di mangiare troppo, essere capace di non dormire al bisogno e non sprecare nulla. Nelle relazioni con persone che giungono al villaggio in visita, \u00e8 importante evitare il contatto occhio-a-occhio, perch\u00e9 potrebbe causare l'impressione di aggredire, e le bocche devono essere coperte mentre si parla.\nI giardini sono protetti dagli spiriti dei giardini, detti Nunkui. Le donne cantano canzoni magiche, come mezzo per comunicare con le loro piante, i \"Nunkui\", e altri oggetti particolari. Le canzoni sono estremamente personali e vengono cantate mentalmente o tramite uno strumento, ma sempre in segreto. I giardini possono anche essere pericolosi in certi periodi, specialmente quando la manioca cresce perch\u00e9 questa pianta \u00e8 associata al vampirismo. I bambini sono i bersagli primari della manioca, e quindi non possono entrare nei giardini senza essere accompagnati da un adulto. Il sangue \u00e8 prezioso perch\u00e9 gli Achuar credono che ogni persona ne abbia una quantit\u00e0 limitata che quando viene persa non pu\u00f2 essere sostituita, facendo cos\u00ec giungere una morte prematura.\nMorte.\nLa maniera tradizionale di sepoltura dei morti nella cultura Achuar consiste nel posizionare la persona morta in un tronco di legno cavo a forma di canoa. Durante il funerale di un capo famiglia, la canoa viene seppellita al centro della casa per ricordare l'esistenza passata del morto. Una credenza spirituale degli Achuar riguardo alla morte si riferisce alle parti del cadavere;che si ritiene acquisiscano vita propria diventando animali."}
{"id": "2685564", "revid": "1543377", "url": "https://it.wikipedia.org/wiki?curid=2685564", "title": "Ripatransone", "text": "Ripatransone (, \"La Ripa\" in dialetto ripano) \u00e8 un comune italiano di abitanti della provincia di Ascoli Piceno nelle Marche.\nIl capoluogo, situato su un alto colle (494 m\u00a0s.l.m.) a breve distanza dal mare Adriatico (12,5\u00a0km), \u00e8 fra i centri pi\u00f9 antichi della provincia, nella quale possiede anche uno dei territori comunali pi\u00f9 estesi (74,16\u00a0km\u00b2).\nCitt\u00e0 d'arte con numerose strutture museali, vive di turismo, di mobilifici e d'agricoltura, emergendo nella produzione dell'olio e del vino.\n\u00c8 stata insignita del marchio di qualit\u00e0 turistico-ambientale della Bandiera arancione da parte del Touring Club Italiano.\n\u00c8 detta \"Belvedere del Piceno\" per l'ampia visione panoramica che offre.\nGeografia fisica.\nTerritorio.\nIl comune \u00e8 situato nella parte orientale della sua provincia di appartenenza, quasi al confine con l'Abruzzo e a circa 40\u00a0km dal capoluogo provinciale, Ascoli Piceno.\nIl capoluogo regionale, Ancona, \u00e8 distante 88\u00a0km in direzione nord.\nLe spiagge della Riviera delle Palme, in particolare dei comuni di Cupra Marittima e Grottammare, distano circa 12,5\u00a0km.\nRipatransone sorge alla sommit\u00e0 del crinale che si innalza tra le valli parallele del fiume Tesino (a sud) e del torrente Menocchia (a nord).\nLa parete \u00e8 estremamente ripida su tre lati, mentre a est declina pi\u00f9 dolcemente verso il litorale. L'altitudine ha un picco di 508 m sul Colle San Nicol\u00f2.\nGeologicamente i colli ripani risalgono al Pliocene e sono costituiti di calcare, sabbia, argilla e arenaria. Ai tradizionali colli cittadini si affiancano, negli immediati dintorni, altre rilevanti alture come il Castellano (432 m) a nord e il Monte Attone (493 m) a sud est.\nSotto Ripatransone passa un intricato sistema di spelonche chiamate Grotte di Santit\u00e0, un intrico di cunicoli artificiali d'epoca preistorica chiusi nel 1967. La struttura, che taglia il paese in larghezza, avrebbe un'estensione di quasi 2.000 m\u00b2. Il suolo urbano \u00e8 stato interessato da isolati crolli, come quello di piazza Matteotti, che nella notte del 10 agosto 1994 port\u00f2 alla luce i resti di una chiesa, San Biagio in Piazza, demolita nel 1660.\nIl terreno circostante \u00e8 fertile, adatto a tutte le coltivazioni della campagna mediterranea e in particolare all'olivo e alla vite. Tipici delle colline ripane, e marchigiane in genere, sono i calanchi, gli ampi solchi formati dall'erosione pluviale che conferiscono un aspetto lunare al paesaggio.\nClima.\nIl clima di Ripatransone \u00e8 prossimo a quello mediterraneo della costa marchigiana meridionale (che dista appena 8,3\u00a0km in linea d'aria), ma con la correzione dell'altitudine. Gli inverni sono pi\u00f9 freddi e, sebbene la quota collinare limiti la frequenza delle nevicate, esse si verificano pi\u00f9 o meno annualmente e possono avere carattere anche intenso e durevole. Le estati sono generalmente pi\u00f9 fresche e arieggiate, con temperature che si mantengono comunque abbastanza alte.\nOrigini del nome.\nSecondo la tesi ormai comunemente accolta, il nome della citt\u00e0 si compone di due elementi.\nL'ipotesi che riconduceva il toponimo all'espressione \"Ripa trans Asonem\" (\u201crupe al di l\u00e0 dell'Aso\u201d) appare confutata fin dal 1827, quando lo storico Vicione ne evidenzi\u00f2 l'incongruenza geografica e linguistica. Altri ritenevano che Transone fosse il nome di un antico quartiere. Il Garzoni invece lo riconduceva al verbo latino \"transire\" (a significare il trasferimento dei capi cittadini nell'unico castello sorto dai quattro originari).\nStoria.\nIl colle ripano fu abitato fin dal Neolitico e alla sua sommit\u00e0 si avvicendarono gli Umbri e i Piceni. Con la conquista romana scem\u00f2 in importanza, per ripopolarsi solo all'epoca delle invasioni barbariche. Nel IX secolo sorsero i castelli di Monte Antico, Capodimonte, Roflano e Agello. Il paese fu unificato nel 1096 e assunse il nome odierno nel 1198.\nLibero comune dal 1212, Ripa conquist\u00f2 definitiva autonomia da Fermo con la costituzione in Citt\u00e0 e Diocesi per concessione di Papa Pio V (1571). Fu roccaforte quasi imprendibile nella lotta contro le citt\u00e0 rivali, e merit\u00f2 perci\u00f2 l'appellativo di \"Propugnaculum Piceni\". Sub\u00ec infatti rare espugnazioni, la pi\u00f9 importante delle quali ad opera di Francesco Sforza, di cui si liber\u00f2 un anno dopo nella battaglia di Santa Prisca (1445).\nCapoluogo di cantone del dipartimento del Tronto in epoca napoleonica, vot\u00f2 l'annessione allo stato italiano il 19 settembre 1860. Fino agli anni cinquanta ebbe una forte espansione demografica, sfiorando i novemila abitanti, per poi subire un repentino spopolamento arrestatosi solo sul finire del XX secolo.\nSimboli.\nStemma comunale.\nLo stemma ripano consiste in uno scudo che raffigura un leone d'argento passante con un giglio d'oro nella zampa anteriore destra, su cinque colli in fondo rosso. Lo stemma \u00e8 sormontato dalla corona di Citt\u00e0 e circondato da fronde d'alloro, una delle quali a volte sostituita da un ramo di quercia. I colli rappresentano le cinque tradizionali alture della citt\u00e0: Belvedere, Monte Antico, Capodimonte, Roflano e Agello.\nL'origine dello stemma \u00e8 incerta: al Quatrini, che nel XVI secolo ricostruiva il leone come un omaggio agli Acquaviva, obiett\u00f2 il Boccabianca notando la profonda diversit\u00e0 dello stemma di tale famiglia. Il giglio, per via del colore d'oro, sembra essere un retaggio del dominio dei Franchi, e non un giglio fiorentino.\nGonfalone civico.\nIl gonfalone civico \u00e8 un drappo rettangolare rosso che termina in tre bande. La banda centrale raffigura una fiamma d'argento, le laterali due gigli d'oro. Al centro \u00e8 rappresentato lo scudo comunale, sormontato da una corona di 16 foglie d'acanto (9 delle quali visibili) retta dalla patrona della citt\u00e0, Maria Maddalena, e dal compatrono San Rocco.\nIl gonfalone \u00e8 sostenuto da un'asta orizzontale innestata su un'altra asta verticale, quest'ultima ornata di nastro bianco-rosso e recante in cima una targa con la sigla \"SPQR\" sovrastata da una colomba. Due nastri, in alto e in basso allo stemma, recano il motto completo della citt\u00e0.\nNel 1993 il vecchio gonfalone (1955) \u00e8 stato sostituito dall'attuale, con l'aggiunta in capo dell'intestazione \"Citt\u00e0 di Ripatransone\".\nMonumenti e luoghi d'interesse.\nDopo Ascoli Piceno, Ripatransone \u00e8 il centro storico di maggiori dimensioni della provincia, e il suo aspetto monumentale discende dall'importanza della citt\u00e0 nel passato. L'impianto del paese \u00e8 medievale, e numerosi sono i resti delle antiche fortificazioni. Il corso Vittorio Emanuele taglia longitudinalmente l'abitato per circa un chilometro, costeggiato da alti palazzi signorili di varie epoche.\nArchitetture religiose.\nCattedrale ed episcopio.\nLa Cattedrale di San Gregorio Magno e Santa Margherita (XVI-XVII secolo) sorge nell'antico cuore religioso della citt\u00e0, piazza Condivi, nel quartiere di Capodimonte. La fiancata sinistra fronteggia il palazzo vescovile, nato dalla riconversione di un ex convento agostiniano adiacente alla chiesa di Sant'Agostino.\nArchitetture civili.\nPalazzi comunali.\nPiazza XX Settembre, attraversata dal 43\u00ba parallelo di latitudine nord, \u00e8 l'antico cuore politico della citt\u00e0. Qui si fronteggiano il \u201cvecchio\u201d e il \u201cnuovo\u201d palazzo comunale di Ripatransone.\nCome attesta l'iscrizione apposta sulla facciata, Il Palazzo del Podest\u00e0 venne edificato nel 1304, al tempo del podest\u00e0 Gentiluccio di Montefiore e del sindicus Niccol\u00f2 di Sant'Elpidio. Ha un ampio porticato a sette archi: quello centrale pi\u00f9 ampio \u00e8 a sesto acuto, gli altri a tutto sesto. Il loggiato, rialzato rispetto al piano di posa originario, \u00e8 sormontato da una teoria di bifore con monofora trilobata centrale, e pi\u00f9 in alto dai finestrini del piano attico aggiunti in epoca successiva.\nL'insieme \u00e8 completato dalla torre civica e da due ali ottocentesche, armonizzate ai caratteri della fronte vetusta e recanti lapidi con busti scolpiti in memoria di Luigi Mercantini ed Emidio Consorti.\nLa Piazza Condivi \u00e8 caratterizzata sulla destra da un notevole gruppo di antichi edifici, aperti sul pianterreno da una serie di portici.\nIl palazzo municipale fu costruito nel XIII secolo e rimaneggiato pi\u00f9 volte fra Cinquecento e Ottocento. Sulla facciata d'ingresso, di vaga impostazione sangallesca, si notano una scalinata a tenaglia, d'epoca tarda, un portale bugnato cinque-secentesco in pietra sormontato dallo stemma comunale, altri due stemmi con memorie epigrafiche e una meridiana.\nNel paramento murario esterno sono visibili gli archi della quattrocentesca Loggia degli Anziani, di cui restano due affreschi di Giacomo da Campli: la \"Madonna del Latte\" e la \"Maddalena\". Il palazzo ospita tre archivi (archivio storico comunale, archivio notarile mandamentale, archivio pretorile).\nArchitetture militari.\nCostruita e pi\u00f9 volte rinforzata tra il XII e il XVI secolo, la cortina muraria di Ripatransone \u00e8 una delle pi\u00f9 ricche e articolate delle Marche. La lunghezza del suo perimetro fu stimata in 2.418 m.\nInclude:\nAltro.\nPunti panoramici.\nLa posizione geografica privilegiata permette una visione panoramica che ha meritato alla citt\u00e0 l'appellativo di \"Belvedere del Piceno\".\nAll'altezza di Porta di Monte Antico la SP 23 Cuprense si converte in circonvallazione panoramica di Ripatransone. All'altro capo, oltre Porta d'Agello, la strada extraurbana riprende, ma la circonvallazione prosegue in via Uno Gera. Ci\u00f2 permette una vista quasi a 360\u00b0, dall'Adriatico a sud di San Benedetto del Tronto all'Adriatico a nord di Cupra Marittima, passando per gli Appennini. Altri punti panoramici si apprezzano sui colli Belvedere e San Nicol\u00f2 (quest'ultimo si affaccia anche sul lato orientale dell'abitato), e l'ex Giardino del Vescovo (oggi centro di aggregazione comunale).\nIl panorama abbraccia a ovest l'Ascensione e la catena dei Sibillini, a nord il Conero e il Titano, a sud la Montagna dei Fiori, il Gran Sasso, la Majella e i Monti della Laga. In condizioni di visibilit\u00e0 eccezionali, dai punti pi\u00f9 elevati \u00e8 possibile scorgere anche il Gargano e le Alpi Dinariche della Dalmazia.\nSociet\u00e0.\nDialetto.\nClassificazione.\nIl ripano \u00e8 un dialetto meridionale intermedio di confine con i dialetti mediani: appartiene infatti alla famiglia dei dialetti aso-truentini (di transizione fra il tipo teramano e quello fermano), entro la quale alcuni lo considerano a s\u00e9 stante. In realt\u00e0 possiede caratteristiche morfologiche aberranti rispetto a tutti gli altri dialetti romanzi, condividendole solo con pochi dialetti dei dintorni (soprattutto il cossignanese, ma in parte anche il montefiorano).\nFonologia.\nIl dialetto ripano possiede 8 vocali, 21 consonanti e numerosi allofoni. Alle 7 vocali italiane aggiunge infatti lo scev\u00e0 (/\u0259/). I dittonghi mobili sono /je/ e /wo/. Ancora rispetto all'italiano, mancano le consonanti /z/ (solo allofono) e /\u028e/ (sostituita da /j/). Alcune consonanti iniziali o intervocaliche (/b/, /\u02a4/, /\u0272/, /j/) sono costantemente geminate, mentre il suono /\u0283/ pu\u00f2 essere scempio (es. \"nu vascia\", /nu \u02c8va\u02d0\u0283a/, \u201cun bacio\u201d). Cos\u00ec anche, frequentemente, /\u02a6/.\nLa s impura produce gli allofoni /\u0283/ e /\u0292/ davanti alle consonanti dentali, alveolari e palatali, rispettivamente sorde e sonore; davanti a tutte le altre consonanti sonore si pronuncia invece /z/ come in italiano. Altra variante \u00e8 costituita dalle palatali /c/ e /\u025f/ prodotte dai gruppi \"ti\" e \"chi\", \"di\" e \"ghi\" nell'incontro con le vocali. Fra gli esiti fonetici si segnala l'occlusione bilabiale /mb/ del gruppo /\u0271f/ latino (es. \"mbussu\", \u201cbagnato\u201d &lt; \"infusum\").\nLa concomitanza di alcuni fenomeni, anche se in parte comuni agli altri dialetti meridionali, complica oltremodo la trascrizione. Si ricordano:\nOrtografia.\nPer questo motivo e per la mancanza di una tradizione scritta consolidata il dialetto non ha un vero standard ortografico. Ha tuttavia ricevuto un tentativo di sistemazione con la pubblicazione di un \"Dizionario del dialetto ripano\" (2008), compilato da Alfredo Rossi allo scopo di preservare la rara parlata vernacolare. \u00c8 stata adottata una trascrizione per lo pi\u00f9 fonetica, che prevede ad esempio la realizzazione grafica delle sonorizzazioni postnasali (es. \"cand\u00e0\" preferito a \"cant\u00e0\", \u201ccantare\u201d) e dell'indebolimento delle vocali atone, segnalato dal diacritico \u00a8 (\"Umlaut\" o dieresi). Non vengono invece indicati gli allofoni della s impura.\nMorfologia.\nIl tratto distintivo del ripano \u00e8 la morfologia. Questo dialetto presenta infatti un fenomeno quasi sconosciuto nel resto del mondo romanzo e infrequente anche nella pi\u00f9 vasta area linguistica indoeuropea. Esso adotta un sistema di declinazione in genere e numero che non solo si sovrappone alla coniugazione verbale, ma investe anche parti del discorso assolutamente invariabili in italiano.\nLa complessit\u00e0 dell'insolito fenomeno \u00e8 accresciuta dal fatto che il ripano realizza la concordanza con soggetto e oggetto anche nei sostantivi, i quali possono smettere il proprio genere e numero per assumere quelli di un diverso elemento della proposizione. I generi con cui si realizza la concordanza sono peraltro tre: \u00e8 infatti previsto anche il neutro di materia (es. \"l\u00eb p\u00e0\", \u201cil pane\u201d).\nEsempi:\nL'anomalia morfologica del ripano viene messa in relazione con la posizione geografica del paese e con alcuni caratteri del verbo, che rifiuta l'ausiliare \u201cavere\u201d e non distingue fra loro le radici di terza persona singolare e plurale. Questo dialetto desta perci\u00f2 sorpresa e interesse in dialettologia (si ricordano in proposito gli studi di Flavio Parrino e Helmut L\u00fcdtke) e in sociolinguistica.\nLessico.\nIl lessico di base \u00e8 italico ma include numerosi retaggi delle dominazioni straniere, particolarmente francesismi (es. \"mend\u00ebm\u00e0\", \u201cstamattina\u201d &lt; \"lendemain\", con influsso di \"maintenant\"; \"spepi\u00e9\", \u201clungo foglio scritto\u201d &lt; \"ce papier\") e ispanismi (es. \"ntr\u00ebpp\u00ebcassa\", \u201cinciampare\u201d &lt; \"tropicar\").\nCultura.\nIstruzione.\nScuole.\nSecolare \u00e8 la traduzione educativa di Ripatransone, istituita dal pedagogista Emidio Consorti, che ottenne alla citt\u00e0 il primo corso di lavoro manuale educativo in Italia (1889). Successivamente (1895) fu fondata una scuola normale maschile, sotto la direzione dello stesso Consorti. Soppressa dopo un solo anno, cedette il posto nel 1915 a una scuola normale promiscua con corso complementare, durata fino al 1924. Nel 1935 fu fondato l'Istituto magistrale Luigi Mercantini, ancora operante come liceo delle scienze umane.\nMusica.\nIn citt\u00e0 operano le seguenti formazioni musicali.\nCucina.\nFra le specialit\u00e0 della cucina ripana si possono ricordare i lumaconi (in realt\u00e0 chiocciole, in dialetto \"cucc\u00ebl\u00fa\") e il ciavarro, tipico minestrone piceno di legumi vari, affine alle virt\u00f9 abruzzesi e all'imbrecciata umbra.\nEconomia.\nL'economia del comune \u00e8 sia agricola sia industriale, e un posto di rilievo \u00e8 certamente riservato anche al turismo. Nel settore agricolo, particolarmente apprezzate sono la produzione di vini DOC, quali il Falerio dei Colli Ascolani e il Rosso Piceno superiore, e quella olearia. Ripatransone partecipa infatti alle associazioni italiane delle Citt\u00e0 dell'Olio e delle Citt\u00e0 del Vino. Sul piano industriale il comune appartiene a uno dei poli dell'industria del mobile nelle Marche.\nA livello turistico si segnala l'attribuzione della Bandiera arancione, marchio di qualit\u00e0 ambientale del Touring Club Italiano. Il settore \u00e8 favorito, oltre che dalla tradizione storica, artistica e culturale, dalla posizione geografica del paese. Le localit\u00e0 balneari come Grottammare e Cupra Marittima distano infatti pochi chilometri, e il clima estivo pi\u00f9 mite favorisce escursioni di villeggianti dalla marina.\nInfrastrutture e trasporti.\nAutostrade.\nRipatransone \u00e8 ben collegato alla rete autostradale, infatti a circa 12\u00a0km dal comune si trova il casello di Grottammare sull'autostrada A14 Adriatica, che conduce a nord ad Ancona e Bologna e a sud a Pescara e Taranto.\nStrade statali.\nSempre a breve distanza e parallelamente all'autostrada scorre la SS16 Adriatica.\nFerrovie.\nA ridosso della riviera si snoda anche la ferrovia Adriatica e lo scalo pi\u00f9 prossimo \u00e8 quello di Grottammare.\nAeroporti.\nIl comune di Ripatransone si trova a met\u00e0 strada fra l'Aeroporto di Ancona-Falconara, l'unico delle Marche, che dista 95\u00a0km e l'Aeroporto di Pescara (l'unico dell'Abruzzo) che dista 90\u00a0km.\nSport.\nLa principale squadra di calcio della citt\u00e0 \u00e8 l\"'A.P.D. Avis Ripatransone 1964\" che milita nel girone D marchigiano di 1\u00aa Categoria, \u00e8 nata nel 1964, i colori sociali sono: l'amaranto ed il celeste, ed il suo stemma riprende quello comunale con il Leone Rampante; oltre al calcio a 11, l'Avis Ripatransone dispone anche di una squadra di calcio a 5 che gioca in Serie D.\nLa seconda squadra di calcio \u00e8 la \"Polisportiva Valtesino A.S.D.\" che milita in Seconda Categoria, \u00e8 nata nel 1987. L'impianto sportivo principale di Ripatransone \u00e8 lo stadio comunale Petrella, sito nella frazione omonima.\nIl paese \u00e8 anche legato al ciclismo. Data la conformazione del territorio, le strade ripane si prestano a prove relativamente impegnative, e sono passaggio obbligato dell'ultima tappa della Tirreno-Adriatico.\nIl 19 maggio 2004 vi ha transitato il Giro d'Italia, con un Gran Premio della Montagna di terza categoria. Cittadino onorario del paese \u00e8 stato il grande Gino Bartali."}
{"id": "2685567", "revid": "1645873", "url": "https://it.wikipedia.org/wiki?curid=2685567", "title": "Regione di Doboj", "text": "La regione di Doboj (in serbo \"\u0414\u043e\u0431\u043e\u0458\u0441\u043a\u0430 \u0440\u0435\u0433\u0438\u0458\u0430\"/Dobojska regija) \u00e8 una delle 7 regioni della Repubblica Serba di Bosnia ed Erzegovina, situata nel nord-est della Bosnia. A nord confina con la Croazia."}
{"id": "2685568", "revid": "1305772", "url": "https://it.wikipedia.org/wiki?curid=2685568", "title": "American Renaissance (disambigua)", "text": ""}
{"id": "2685570", "revid": "371529", "url": "https://it.wikipedia.org/wiki?curid=2685570", "title": "(Just Like) Starting Over", "text": "(Just Like) Starting Over \u00e8 il primo singolo di John Lennon estratto dall'album \"Double Fantasy\" del 1980.\nPubblicazione.\nIl brano venne pubblicato il 24 ottobre 1980 e raggiunse la prima posizione in classifica sia negli Stati Uniti che in Gran Bretagna due settimane dopo l'omicidio di John Lennon. Il singolo divent\u00f2 il pi\u00f9 rilevante successo di Lennon negli Stati Uniti, rimanendo in prima posizione per cinque settimane di fila. Quando Lennon fu assassinato a New York l'8 dicembre 1980, il singolo stazionava alla posizione numero 3 in classifica e la settimana seguente raggiunse la vetta. In Inghilterra era arrivato fino alla posizione numero 8 in classifica e poi era sceso velocemente di posizione in posizione fino all'omicidio di Lennon che catapult\u00f2 il singolo al primo posto in classifica, facendogli fare un balzo dalla posizione numero 21 alla prima. In Australia raggiunge la prima posizione per quattro settimane. In altri paesi arriva primo in Canada, Austria, Svizzera, Irlanda e Spagna, la seconda in Norvegia e Nuova Zelanda, la terza in Svezia, la sesta in Germania e la nona in Francia.\nDescrizione.\nLa canzone era la prima nuova uscita che Lennon pubblicava sin dal 1975, anno del suo ritiro dalle scene. Venne scelta come singolo non perch\u00e9 fosse il miglior brano dell'album, ma perch\u00e9 era la pi\u00f9 appropriata dopo cinque anni di assenza dall'industria discografica. Il tintinnio di campanelle giapponesi presente nell'introduzione della canzone fa da contraltare al lugubre suono della campana a morto che aveva aperto \"Mother\", il primo brano del primo album da solista di Lennon dopo lo scioglimento dei Beatles nel 1970. Lennon percepiva il brano come una sorta di chiusura del cerchio. La canzone contiene una citazione evidente del tema melodico del brano \"Don't Worry Baby\" dei Beach Boys, scritto da Brian Wilson nel 1964.\nLa canzone si \u00e8 piazzata alla posizione numero 53 della classifica \"Billboard's All Time Top Songs.\"Billboard Hot 100 Chart 50th Anniversary \nCover.\nI Flaming Lips hanno registrato una versione del brano per l'album \"\"."}
{"id": "2685573", "revid": "1564499", "url": "https://it.wikipedia.org/wiki?curid=2685573", "title": "Amandola", "text": "Amandola \u00e8 un comune italiano di abitanti della provincia di Fermo nelle Marche.\nGeografia fisica.\nAmandola poggia sopra tre colli dell'alta valle del Tenna che prendono i nomi dai castelli che vi erano presenti fin da prima la sua nascita: Agello, Leone e Marrubbione. Il pi\u00f9 alto ed abitato \u00e8 Castel Leone e raggiunge un'altezza di circa 550 m s.l.m.\nLa citt\u00e0 \u00e8 situata sulla destra del torrente Bora (o Callugo) e a sinistra del fiume Tenna, che la separa dalla zona industriale. Si trova a circa dalla vetta del monte Castelmanardo (1917 m s.l.m.), appartenente alla catena dei Monti Sibillini, la quale chiude il suo territorio ad ovest. Verso est si apre la valle del Tenna, dove il comune di Amandola arriva fino alle sponde del lago di San Ruffino; a nord e a sud mostra un territorio caratterizzato da elevate e boscose colline e valli solcate da numerosi torrenti.\nIl suo territorio \u00e8 il terzo pi\u00f9 vasto della provincia di Fermo dopo la stessa Fermo e il vicino comune di Montefortino; in esso sono presenti 48 frazioni.\nStoria.\nL'et\u00e0 antica.\nLe scoperte archeologiche dei secoli XX e XXI hanno evidenziato come l'odierno territorio di Amandola, della vicina Comunanza e dell'intero circondario dei monti Sibillini risultasse abitato fin dall'antichit\u00e0, in particolare dai Piceni e dai Romani, dopo la vittoria conseguita da questi ultimi nella Guerra Picentina (267 a.C.).\nAi piedi del Monte Amandola sarebbe infatti sorto l'abitato piceno di \"Cisiana\", sintomo della presenza \"in loco\" della \"Gens\" \"Caesia\", coinvolta nell\u2019allevamento ovino su grande scala, la cui presenza \u00e8 attestata epigraficamente nel I secolo d.C. in numerosi distretti dell'antico Piceno.\nInoltre, a partire dagli anni '10 del XXI secolo, importanti ricerche e scoperte archeologiche hanno permesso di localizzare l'antica \"Interamnia Poletina\" (o \"Pollentina\") \"Piceni\" (o \"Picena\") con un abitato posto nell'attuale territorio comunale di Amandola. La ricostruzione \u00e8 stata significativa, poich\u00e9 per lungo tempo si \u00e8 creduto che \"Interamnia Poletina\" (o \"Pollentina\") \"Piceni\" (o \"Picena\") fosse identificabile con la vicina Comunanza.\nLe campagne di ricerca condotte dall'Universit\u00e0 di Pisa tra il 2014 ed il 2015 hanno rilevato che, nell'area occupata dalla vicina Comunanza posta sulla sponda sinistra dell'Aso, sorgeva l'antica ed importante citt\u00e0 di \"Novana\". Questa assunse dapprima la dignit\u00e0 di \"forum\", venne quindi elevata a \"praefectura\" ed infine a \"municipium\", vale a dire il principale centro amministrativo dell\"'Ager Novanensis\", inserito nella Regio V Picenum. \nL'attuale territorio comunale di Amandola, nonch\u00e9 gli antichi centri abitati in esso compresi - ossia \"Cisiana\" ed \"Interamnia Poletina\" (o \"Pollentina\") \"Piceni\" (o \"Picena\") - erano dunque compresi nell\"'Ager Novanensis\", ed al suo interno restarono sino al crollo dell'Impero romano d'Occidente.\nL'Alto Medioevo.\nIn seguito al crollo dell'Impero romano d'Occidente ed alle invasioni barbariche, l'attuale territorio di Amandola e l'antico \"Ager Novanensis\" dovettero piegarsi - nell'ordine - all'invasione degli Ostrogoti (489), alla riconquista bizantina (553) ed infine alla nuova occupazione barbarica dell'Italia operata dai Longobardi (guidati dal re Alboino) a partire dal 568. L'antico \"Ager Novanensis\" fu incorporato nel Ducato di Spoleto, facente capo al Regno longobardo.\nDocumenti dei secoli IX, X ed XI testimoniano che i territori originariamente compresi nell\"'Ager Novanensis\" dovettero appartenere in parte al Vescovo di Fermo, ed in parte ai monaci benedettini farfensi, i quali, fuggendo da Farfa in Sabina per sfuggire alle incursioni dei Saraceni, si stabilirono nell'antico Piceno fondando l'odierna citt\u00e0 di Santa Vittoria in Matenano. \nCon ogni probabilit\u00e0, la costituzione di nuclei abitativi medievali riferibili ai castelli amandolesi di Agello, Leone e Marrubbione risale proprio ai secoli IX, X ed XI.\nIl Basso Medioevo. Le origini di Amandola.\nIl Libero Comune di Amandola nacque ufficialmente nell'anno 1249, mediante la formale unificazione dei tre preesistenti castelli di Agello, Leone e Marrubbione. Il nome deriverebbe dalla presenza, nell'attuale zona occupata da Piazza Risorgimento, di un meraviglioso albero di mandorlo (chiamato in dialetto fermano \"la mannola\"). Per questa ragione, esso \u00e8 raffigurato nello stemma comunale, unitamente ai tre colli che rappresentano i castelli suddetti.\nL'entit\u00e0 politica entro la quale il Libero Comune di Amandola era inserito era lo Stato della Chiesa.\nI primi Statuti comunali di Amandola risalgono al 1265. In seguito il Comune edific\u00f2 una cinta muraria perimetrale di 2230 metri con 5 porte: Agello, San Giacomo (l'unica ancora esistente, pur se rimaneggiata), Marrubbione, Sant'Antonio e Putei. Le piazze pubbliche erano tre: la \"Platea Animalium\", usata per le fiere del bestiame, la \"Platea Magna\", luogo dove si tenevano le assemblee popolari e i festeggiamenti, la \"Platea Vallelonga\", antica piazza del mercato. Era reputata per la fiorente industria della tessitura tra medioevo e rinascimento.\nDal Rinascimento all'Unit\u00e0 d'Italia.\nFra i Signori di Amandola, si ricorda che tra il XIV ed il XV secolo si succedono numerose famiglie e i Signori a dominare su Amandola: i Signori di Varano, il duca Francesco Sforza, Cesare Borgia conosciuto anche come Duca Valentino, Malatesta, Niccol\u00f2 Piccinino, il condottiero Mostarda da Forl\u00ec (XIV-XV secolo).\nAlla fine del XVI secolo, per volont\u00e0 delle autorit\u00e0 pontificie, vennero stipulati importanti accordi tra Amandola e i Comuni circostanti per la definizione dei confini.\nNel 1798, In seguito alla Rivoluzione francese ed alle campagne napoleoniche in Italia, Amandola sub\u00ec l'impatto dell'invasione dell'esercito repubblicano francese. A causa di un tentativo di resistenza, essa affront\u00f2 quindi un saccheggio, conclusosi con la profanazione del sarcofago del Beato Antonio. \nAmandola venne prima incorporata nella Repubblica Italiana napoleonica e, in seguito alla proclamazione dell'Impero francese nel 1804, nel Regno d'Italia napoleonico, con capitale a Milano e governato personalmente da Napoleone Bonaparte.\nDopo la caduta dell'Impero francese di Napoleone Bonaparte, Amandola segu\u00ec il processo di Restaurazione innescato dal Congresso di Vienna del 1815, tornando quindi a far parte dello Stato della Chiesa fino all'Unit\u00e0 d'Italia.\nDopo la battaglia di Castelfidardo, ed in seguito al plebiscito del 4 Novembre 1860, Amandola e tutte le Marche proclamarono l'annessione al Regno di Sardegna, per poi confluire nel neonato Regno d'Italia (retto dai Savoia) dal 17 Marzo 1861.\nL'et\u00e0 contemporanea.\nLa storia contemporanea di Amandola ha seguito pedissequamente lo sviluppo della storia d'Italia.\nAi problemi economici e sociali nel nuovo stato post-unitario alla fine del XIX secolo ed all'inizio del XX secolo, seguirono la Prima guerra mondiale e l'avvento del fascismo.Durante la seconda guerra mondiale, nel marzo del 1944 le truppe tedesche ingaggiarono un breve conflitto con i partigiani il quale termin\u00f2 con la fucilazione di 10 uomini, fra i quali Angelo Biondi che venne fucilato nella piazza principale. Nel settembre 1943, giunsero ad Amandola due famiglie di profughi ebrei jugoslavi (otto persone in tutto) in fuga verso il sud. Nonostante il pericolo, l'intero paese, guidato dal capostazione Giuseppe Brutti, si mobilit\u00f2 in loro aiuto. Fu formata tra gli abitanti una commissione che si adoper\u00f2 per dare gratuitamente ai profughi - che erano privi di tutto - alloggio, cibo e coperte e tutto quanto essi necessitassero. Quando un delatore rivel\u00f2 la presenza di ebrei nel paese, essi furono trasferiti nella frazione di San Cristoforo, dove rimasero fino alla Liberazione. Per la loro azione, Giuseppe Brutti e la consorte Elvira Lucci Brutti sono stati insigniti dell'alta onorificenza di Giusti tra le nazioni dall'Istituto Yad Vashem a Gerusalemme..\nNegli anni '50 e '60 del XX secolo, Amandola ha conosciuto un notevole sviluppo demografico, commerciale ed economico, arrivando a toccare pi\u00f9 di 6.000 abitanti nell'intero Comune.\nNei decenni successivi, tuttavia, si \u00e8 verificato un decremento demografico, attualmente acu\u00ecto dalla conseguenze del terremoto del Centro Italia del 2016 e del 2017. \nAmandola resta in ogni caso il Comune pi\u00f9 popoloso dell'intera area dei monti Sibillini, a cavallo tra le province di Ascoli Piceno, Fermo e Macerata.\nMonumenti e luoghi d'interesse.\nLa cittadina presenta un centro storico che attesta la ricchezza del suo passato e soprattutto la fioritura del proprio artigianato.\nAnche oggi la lavorazione del legno, il restauro e l'antiquariato del mobile, l'arte del merletto, sono presenti e di notevole interesse.\nAmandola da molti anni si \u00e8 caratterizzata come centro turistico montano ricco di una efficiente ricettivit\u00e0 e con impianti sportivi e ricreativi che rendono piacevole il soggiorno.\nCultura.\nRistrutturato e ampiamente funzionante, l'antico teatro \"La Fenice\" ospita associazioni culturali, teatrali, dialettali, che si esibiscono dal vivo. Sono presenti inoltre, numerose associazioni sul territorio amandolese, che variano in ambiti diversi, alcuni dei quali legati alla sensibilizzazione dei cittadini e verso la promozione della cultura stessa. Per anni si \u00e8 tenuto il festival del teatro, che richiamava centinaia di spettatori.\nCucina.\nDi seguito vengono descritte alcune specialit\u00e0 culinarie tipicamente picene e marchigiane, diffuse finanche nel territorio di Amandola:\nEconomia.\nAgricoltura.\nL'agricoltura occupa ancora una considerevole porzione della forza lavoro amandolese. \nLe attivit\u00e0 pi\u00f9 diffuse sono:\nArtigianato.\nTra le attivit\u00e0 economiche pi\u00f9 importanti di Amandola vi sono quelle artigianali: sono diffuse la lavorazione del legno e del ferro, finalizzate alla realizzazione di una vasta gamma di prodotti, nonch\u00e9 alla produzione di mobili e di arredi. \nIndustria.\nIn Amandola sono presenti importanti realt\u00e0 industriali operanti nei settori dell'alimentazione, dell'arredamento, dell'illuminazione, delle lavorazioni meccaniche e della tecnologia.\nTerziario.\nIl settore terziario \u00e8 molto sviluppato grazie alla presenza di importanti servizi pubblici facenti capo all'ambito territoriale della Provincia di Fermo: si ricordino l'Ospedale Vittorio Emanuele II (facente capo all'ASUR area vasta n. 4 di Fermo), l'Istituto scolastico comprensivo di Amandola, i Comandi Stazione dei Carabinieri e dei Carabinieri forestali, il dipartimento della Polizia stradale ed il distaccamento del Corpo nazionale dei vigili del fuoco. Amandola \u00e8 anche sede di uffici locali del parco nazionale dei Monti Sibillini.\nTurismo.\nHa ricevuto la bandiera arancione dal Touring Club Italiano per le bellezze storico-culturali del luogo, e per il significativo paesaggio che la caratterizzano. \nUna vasta porzione del territorio comunale \u00e8 compresa nel parco nazionale dei Monti Sibillini. \nIl comune \u00e8 parte della comunit\u00e0 montana dei Sibillini.\nSport.\nCalcio.\nNel 2013 \u00e8 stata fondata l'A.S.D. Atletico Sibillini con squadre del solo settore giovanile per poi cambiare denominazione in A.S. Amandola nel 2015.La stessa, nella stagione calcistica 2015-16 si iscrive anche al campionato di Terza Categoria, vincendolo. In virt\u00fa di ci\u00f2, nella stagione calcistica 2016-17, partecipa al campionato di Seconda Categoria, arrivando a vincere i play-off del proprio girone e di conseguenza va allo spareggio contro la vincente dei play-off del girone g. Seppur perdente ai rigori acquisisce il diritto, per la stagione 2017/18, a partecipare al campionato di Prima Categoria, stabilendo cos\u00ec un record regionale per societ\u00e0 ancora in attivit\u00e0: in soli due anni dall'iscrizione alla f.g.c.i. due promozioni consecutive. Nel campionato 2017/18 di Prima Categoria ottiene un lusinghiero 4\u00ba posto.\nPallacanestro.\nLa Polisportiva 5 Fonti Basket \u00e8 dal 1991 il punto di riferimento del basket nei Sibillini. Nel corso della sua storia ha militato nel campionato di Serie D e nel 2004 la squadra Juniores si \u00e8 aggiudicata il titolo regionale. Oggi si occupa prevalentemente di settore giovanile.\nPallavolo.\nLa \"Pallavolo Sibillini\", ha ottenuto alla fine della stagione 2010/2011 la promozione in Serie B2. Nel 2014 \u00e8 retrocessa in serie C.\nMotociclismo.\nNel 1998 \u00e8 stato fondato il motoClub \"Aquile dei Sibillini\" che, con i suoi motoraduni \"della Pancetta\", \u00e8 riuscita a portare un gran flusso di moto e di turisti. Particolare afflusso vi \u00e8 stato nel 2006 quando circa 2000 moto riempivano la piazza di Amandola."}
{"id": "2685580", "revid": "1305772", "url": "https://it.wikipedia.org/wiki?curid=2685580", "title": "Mylodontidae", "text": "I milodontidi (Mylodontidae) sono una famiglia di bradipi terricoli estinti, vissuti tra il Miocene inferiore e il Pleistocene superiore (da 23 milioni di anni fa a circa 11.000 anni fa). \nDescrizione.\nQuesti animali, generalmente di grandi dimensioni, possedevano un corpo massiccio come gran parte dei bradipi terricoli. Rispetto ad altre famiglie come i megateriidi (Megatheriidae) e i megalonichidi (Megalonychidae), i milodontidi possedevano diverse caratteristiche nel cranio e nella dentatura. Le zampe erano robuste e munite di unghioni ritorti. \nClassificazione.\nI milodontidi rappresentano la seconda importante radiazione evolutiva di bradipi terricoli, insieme a famiglie affini come quelle degli scelidoteriidi (Scelidotheriidae, a volte considerata una sottofamiglia dei milodontidi) e degli orofodontidi (Orophodontidae). Si svilupparono in Sudamerica, che nel Miocene era distaccata dal Nordamerica, ma alla fine del periodo sono note alcune forme nel continente settentrionale; queste forme (ad esempio \"Thinobadistes\") giunsero probabilmente sfruttando catene di isole tra i due continenti. Tra le forme pi\u00f9 note sono da ricordare \"Mylodon\", \"Paramylodon\", \"Glossotherium\" e \"Lestodon\".\nStile di vita.\nLa scoperta di alcuni fossili di milodontidi in alcune caverne in cui sono stati rinvenuti resti umani ha indotto i ricercatori a teorizzare che i primi uomini avessero utilizzato le caverne per intrappolare giovani milodonti fino a quando questi non avessero raggiunto una taglia gigantesca, per poi abbatterli. Alcune datazioni al radiocarbonio, tuttavia, non supportano questa teorica occupazione simultanea del sito da parte di uomini e bradipi. In ogni caso, sono stati ritrovati numerosi resti subfossili di questi bradipi, tra cui coproliti, pelle e pelo in discrete quantit\u00e0. \nTassonomia.\nFAMIGLIA \u2020MYLODONTIDAE "}
{"id": "2685585", "revid": "287204", "url": "https://it.wikipedia.org/wiki?curid=2685585", "title": "Koji Wakamatsu", "text": ""}
{"id": "2685586", "revid": "648716", "url": "https://it.wikipedia.org/wiki?curid=2685586", "title": "Cavo a nastro", "text": "Un cavo a nastro (anche piattina con terminazioni, o cavo flat) \u00e8 un cavo elettrico progettato per il trasferimento di segnali digitali all'interno di computer, periferiche ad esso collegate e in molte altre apparecchiature operanti con segnali digitali, il metodo adottato per il fissaggio delle spine terminali \u00e8 definito \"a perforazione di isolante\".\nDescrizione.\nNella tipologia maggiormente usata nei primi personal computer di tipo IBM compatibile, si presenta con una lunghezza 50cm con tre terminali per la trasmissione IDE o ATA. Un connettore viene inserito nella scheda madre, un connettore nel disco rigido primario e un connettore nel disco rigido secondario. Su alcuni computer si usa collegare il disco rigido sul primario (master) e il lettore di dischi ottici come secondo stadio in un'unica porta IDE della scheda madre del computer. \u00c8 impossibile errare nella connessione del Cavo a nastro in quanto i tre connettori sono: tipo uno per la connessione alla scheda madre e tipo due per i dischi rigidi o lettori di dischi ottici.\nSi pu\u00f2 collegare anche solo un disco alla porta lasciando un terminale libero (non \u00e8 obbligatorio collegare un master e uno slave ad ogni porta IDE o ATA.\nUn tipo di cavo analogo a sezione piatta ma estremamente pi\u00f9 sottile e flessibile, \u00e8 impiegato per il trasporto di segnali elettrici da una scheda elettronica ad un dispositivo mobile quale pu\u00f2 essere la testina di una stampante, un disco rigido, oppure il gruppo mobile di uno scanner, i conduttori elettrici multipli sono costituiti da sottili lamine in rame racchiuse tra due sottili fogli di materiale isolante, l'estrema flessibilit\u00e0 che caratterizza questo tipo di cavo \u00e8 necessaria, dato gli innumerevoli stiramenti e compressioni cui \u00e8 sottoposto durante il funzionamento del dispositivo sul quale \u00e8 impiegato.\nStoria.\nIl cavo a nastro fu inventato nel 1956 dalla Cicoil Corporation, societ\u00e0 di Chatsworth (California). I tecnici della societ\u00e0 produssero per la prima volta una serie di fili elettrici immersi in un materiale gommoso, flessibile, siliconico. Tale cavo assomigliava a un nastro, e cos\u00ec lo chiamarono. Societ\u00e0 come la IBM, la Sperry/Univac iniziarono ad usarlo per rimpiazzare matasse di cavi multipli.\nDiversi tipi di cavi a nastro vennero col tempo creati e anche la 3M inizi\u00f2 la produzione. Il cavo venne perfezionato sempre pi\u00f9 fino alla introduzione dei connettori tipo IDC a perforazione d'isolante (connettore IDC).\nMisure e colori.\nIl cavo viene identificato da due numeri: il \"pitch\" (spaziatura) dei conduttori elettrici, e il numero di tali conduttori \"ways\" (vie). La spaziatura 0.05\u00a0inch (1.27\u00a0mm) \u00e8 la pi\u00f9 comune, su due file di 0.1\u00a0inch (2.54\u00a0mm). In ambito elettronico e la pi\u00f9 usata, come nei collegamenti standard di PC, tipo Parallel ATA.\nLa numerazione base del numero di pin \u00e8: 4, 6, 8, 9, 10, 14, 15, 16, 18, 20, 24, 25, 26, 34, 37, 40, 50, 60, 64 e 80. I fili interni di rame stagnato sono solitamente 0.32, 0.20, o 0.13\u00a0mm2 (22, 24, o 26 AWG).\nSpaziature pi\u00f9 piccole sono disponibili. Per esempio lo standard ATA usa per l'ULTRA-ATA, 0.025-inch (0.64-mm) di pitch. Spaziature pi\u00f9 piccole sono presenti nei cavi flat flessibili flexible flat cable (FFC).\nIl pin 1 \u00e8 indicato con una \"V\" sul connettore e il colore rosso sul primo filo del cavo, solitamente."}
{"id": "2685591", "revid": "228587", "url": "https://it.wikipedia.org/wiki?curid=2685591", "title": "Chen", "text": ""}
{"id": "2685593", "revid": "106908", "url": "https://it.wikipedia.org/wiki?curid=2685593", "title": "Famiglia di lanciatori Scout", "text": "Scout \u00e8 una famiglia di razzi vettore statunitensi progettati per lanciare piccoli satelliti artificiali e metterli in orbita attorno alla Terra. I razzi Scout furono usati dal 1961 al 1994. Il primo satellite ad essere lanciato con successo con un razzo Scout fu l'Explorer 9, che venne messo in orbita il 16 febbraio 1961. L'ultimo lancio con un vettore Scout avvenne il 9 maggio 1994 con cui venne messo in orbita un satellite militare della serie MSTI.\nCaratteristiche.\nLo Scout \u00e8 stato il primo razzo multistadio ad avere tutti gli stadi alimentati da propellente solido. Era un razzo composto da quattro stadi,con una lunghezza di 25,00 metri e un diametro di 1,01 metri, capace di lanciare in orbita un carico da 80 a 210\u00a0kg (a seconda della versione).\nIl razzo Scout deriv\u00f2 da un progetto dell'United States Air Force che port\u00f2 alla costruzione del razzo \"Blue Scout\", di cui vennero costruite diverse versioni (\"Blue Scout I,\" \"Blue Scout II\" e \"Blue Scout Junior\"). La NASA svilupp\u00f2 una propria versione, denominata \"Scout X-1\", che usava i seguenti motori:\nLo Scout X-1 venne ulteriormente perfezionato e furono costruite le seguenti versioni:\nCon il vettore Scout vennero messi in orbita molti satelliti, sia degli USA che di altre nazioni, tra cui l'Italia (satelliti del Progetto San Marco).\nDati Tecnici.\nStadi dello Scout A.\n1\u00ba stadio: \"Algol\"\n2\u00ba stadio: \"Castor\"\n3\u00ba stadio: \"Antares\"\n4\u00ba stadio: \"Altair\""}
{"id": "2685596", "revid": "1573940", "url": "https://it.wikipedia.org/wiki?curid=2685596", "title": "Neminidae", "text": "Neminidae , \u00e8 una piccola famiglia di insetti dell'ordine dei Ditteri (Brachycera: Cyclorrhapha: Acalyptratae). \u00c8 composta da poche specie, dalla biologica poco conosciuta, distribuite nelle regioni meridionali dell'Africa e nell'ovest del territorio australiano, dalla Nuova Guinea al Nuovo Galles del Sud.\nDescrizione.\nGli adulti sono insetti esili e di piccole dimensioni. Capo ampio, con faccia convessa e sclerificata, provvisto di setole postocellari divergenti o parallele. Il torace presenta un paio di setole scutellari apicali robuste ed erette.\nLa nervatura delle ali \u00e8 abbastanza simile a quella degli Aulacigastridae. La costa si estende fino alla confluenza di M1+2 e presenta una frattura subcostale. La subcosta \u00e8 molto debole ma completa e distinta da R1. La radio si divide in tre rami: R1 \u00e8 relativamente breve e ricurva e termina entro la met\u00e0 basale del margine costale; R2+3 confluisce sul terzo distale del margine costale, R4+5 \u00e8 lunga e diritta e termina in corrispondenza dell'apice dell'ala. La media \u00e8 lunga e parallela a R4+5. La cubito si divide nei due rami CuA1 e CuA2, quest'ultimo breve e confluente sull'anale. CuA1 e la vena A1+CuA2 sono incomplete e non raggiungono il margine dell'ala. Le vene trasverse radio-mediale e medio-cubitale discale sono presenti e complete, mentre la medio-cubitale basale \u00e8 incompleta. Le cellule seconda basale e discale sono perci\u00f2 parzialmente fuse, mentre la cellula cup \u00e8 ben delimitata anche se l'estensione \u00e8 circoscritta alla base del lobo anale.\nHabitat e biologia.\nLa biologia dei Neminidae \u00e8 poco conosciuta: le larve sono infatti sconosciute e gli adulti sono poco appariscenti per via delle piccole dimensioni e della vita breve. Gli adulti del genere \"Nemo\" si rinvengono spesso sulla vegetazione di piante a foglia larga, ai margini delle foreste, oppure sui fusti di alberi a corteccia liscia e la loro attivit\u00e0 sarebbe pi\u00f9 intensa durante le piogge.\nSistematica.\nLa storia tassonomica dei Neminidae ha radici recenti che risalgono agli anni ottanta: David McAlpine (1983) descrisse sette nuove specie afrotropicali e australasiane e le classific\u00f2 definendo i nuovi generi \"Nemo\" e \"Ningulus\". La collocazione tassonomica originaria era nella piccola famiglia Aulacigastridae all'interno della sottofamiglia Nemininae, quest'ultima di nuova definizione. Pochi anni pi\u00f9 tardi, lo stesso McAlpine aggiunge una nuova specie di \"Nemo\" rinvenuta in Nuova Guinea.\nDieci anni dopo, Freidberg (1994) ha descritto tre nuove specie del Madagascar e il nuovo genere \"Nemula\". Il nuovo genere e la sottofamiglia dei Nemininae vengono elevati da Freidberg al rango di famiglia, con il nome Neminidae. Cinque anni pi\u00f9 tardi, Barraclough (1999) aggiunge tre nuove specie africane, due \"Nemo\" e un \"Ningulus\"; nella classificazione adotta la revisione di Freidberg.\nNel complesso, la famiglia dei Neminidae \u00e8 composta da 14 specie, ripartite fra tre generi.\nDistribuzione.\nAllo stato attuale, la famiglia ha un areale circoscritto alle sole regioni afrotropicale e australasiana. Il genere \"Nemo\" \u00e8 rappresentato in entrambe le ecozone, con sette specie australasiane e due afrotropicali, mentre \"Nemula\" e \"Ningulus\" sono endemismi afrotropicali. Il quadro completo della distribuzione \u00e8 riassunto nella seguente tabella:"}
{"id": "2685597", "revid": "256896", "url": "https://it.wikipedia.org/wiki?curid=2685597", "title": "Regione della Sarajevo-Romanija", "text": "La regione di Sarajevo-Romanija (in serbo cirillico: \u0421\u0430\u0440\u0430\u0458\u0435\u0432\u0441\u043a\u043e-\u0440\u043e\u043c\u0430\u043d\u0438\u0458\u0441\u043a\u0430 \u0440\u0435\u0433\u0438\u0458\u0430) o di Sokolac (altro suo toponimo diffuso) \u00e8 una delle 7 Regioni della Repubblica Serba di Bosnia ed Erzegovina, situata nell'est della Bosnia, di carattere puramente statistico e senza funzioni amministrative o politiche.\nLa regione di Sarajevo-Romanija ha una superficie di 2067 km\u00b2 ed ha un'economia prevalentemente agricola e pastorale di montagna. \nStoria.\nLa regione storica della Romanija (dalla quale prende nome la \"Regione di Sarajevo-Romanija\") nel Settecento era pi\u00f9 grande e si estendeva fino alla Drina. La sua citt\u00e0 maggiore era Vlasenica, popolata principalmente dai Valacchi della Bosnia ed Erzegovina. Va ricordato che per l'accademico Mirko Vego la Romanija nei primi secoli del Rinascimento era ancora pi\u00f9 grande, raggiungendo l'area di Banja Luka (dove attualmente vi sono i cosiddetti \"Monti Vlasic\", dal nome dei pastori valacchi detti \"Vlasi\" dai serbo-croati).\nAttualmente in Bosnia resta una piccola regione storico-geografica, la \"Romanija\", come unica importante testimonianza della presenza neolatina dei Valacchi. Questa regione montagnosa di circa 2000\u00a0km\u00b2 a nord di Sarajevo ancora oggi produce latticini tipici dei \"Vlasi\"..\nLista delle municipalit\u00e0.\nLa regione include otto municipalit\u00e0:"}
{"id": "2685598", "revid": "125582775", "url": "https://it.wikipedia.org/wiki?curid=2685598", "title": "William Blake", "text": "L'opera di Blake, largamente sottovalutata mentre egli era in vita, venne poi considerata estremamente significativa e fonte di ispirazione sia nell'ambito della poesia che in quello delle arti visive. Secondo Northrop Frye, che si dedic\u00f2 allo studio dell'intero corpus poetico di Blake, i suoi versi simili a profezie costituiscono \"\"Quello che, in rapporto ai reali meriti, \u00e8 il corpus poetico in lingua inglese meno letto\". Altri hanno invece lodato l'arte pittorica di Blake e un critico del XX secolo lo ha proclamato \"Di gran lunga il pi\u00f9 grande artista che la Gran Bretagna abbia mai prodotto.\" Considerato un tempo pazzo per le sue idee stravaganti, divenne poi molto apprezzato per la sua espressivit\u00e0, la sua creativit\u00e0 e per la visione filosofica che sta alla base del suo lavoro. Come ha suggerito egli stesso.\nAnche se la sua pittura e la sua poesia sono state solitamente valutate separatamente, Blake spesso se ne serv\u00ec di concerto per creare opere che di colpo sfidassero e sostituissero le convenzioni in uso. Si definiva capace di discutere e confrontarsi con i profeti dell'Antico Testamento e profuse un grande sforzo per creare le illustrazioni per il Libro di Giobbe, ma l'amore dell'artista per la Bibbia si affiancava ad un'aperta ostilit\u00e0 verso la Chiesa d'Inghilterra, e le sue convinzioni religiose erano influenzate dall'attrazione per il Misticismo e dalla fascinazione verso il movimento romantico, che a quel tempo era in pieno sviluppo. Alla resa dei conti, la difficolt\u00e0 che si incontra nel tentativo di inserire William Blake in un qualsiasi periodo o movimento della storia dell'arte \u00e8 forse la caratteristica che meglio riesce a definirlo.\nBlake ha svolto un ruolo cruciale per lo sviluppo del moderno concetto di \"immaginazione\" nella cultura occidentale. La sua convinzione che l'umanit\u00e0 possa superare i limiti a lei posti dai cinque sensi \u00e8 forse il suo pi\u00f9 grande lascito:\nMentre un tempo questa prospettiva era considerata aberrante, al giorno d'oggi \u00e8 stata incorporata nella moderna definizione del termine.\nIn particolare della citazione \"the doors of perception\"\" si \u00e8 spesso sentita l'eco nella letteratura e nella musica del XX secolo: per fare due esempi, Aldous Huxley, con il suo saggio \"The Doors of Perception\" ed in seguito a questo, Jim Morrison con la sua band The Doors, rendono un evidente omaggio al pensiero di Blake.\nInfanzia e adolescenza.\nWilliam Blake nacque a Londra, al 28A di Broad Street nei paraggi di Golden Square, il 28 novembre del 1757, in una famiglia appartenente alla borghesia. Era il terzo di sette fratelli, una femmina e sei maschi, due dei quali morirono durante l'infanzia. Il padre di Blake, James, era un venditore di calze e maglieria. Non frequent\u00f2 mai la scuola ma fu educato in casa dalla madre. I Blake non frequentavano la Chiesa Anglicana, e si pensa che appartenessero alla Chiesa Morava. La Bibbia entr\u00f2 ben presto nella vita di Blake ed ebbe su di lui una profonda influenza, restando fonte di ispirazione per tutta la sua vita.\nBlake inizi\u00f2 ad accostarsi all'arte realizzando delle incisioni in cui copiava disegni di antiche rovine greche acquistati per lui dal padre (un'ulteriore indicazione del sostegno che i genitori fornivano alle aspirazioni del figlio), un tipo di attivit\u00e0 che allora era preferita al semplice disegno. Grazie a questi disegni - che riproducevano opere di Raffaello, Michelangelo, Maarten van Heemskerck e Albrecht D\u00fcrer, entr\u00f2 per la prima volta in contatto con i modelli classici. I suoi genitori compresero quale fosse la sua indole e decisero di non mandarlo a scuola, ma di iscriverlo invece a dei corsi di disegno. In questo periodo divenne un avido lettore, scegliendo autonomamente gli argomenti che lo interessavano. Inizi\u00f2 anche ad avvicinarsi alla poesia; i suoi primi lavori lasciano trasparire la sua confidenza con le opere di Ben Jonson e Edmund Spenser.\nL'apprendistato presso Basire.\nIl 4 agosto 1772 Blake firm\u00f2 un contratto come apprendista dell'incisore James Basire, che aveva lo studio in Great Queen Street, della durata di sette anni. Alla fine di questo periodo, all'et\u00e0 di 21 anni, sarebbe stato pronto per diventare un incisore professionista.\nNon c'\u00e8 alcuna testimonianza di seri contrasti o litigi tra i due nel corso del periodo di apprendistato. Tuttavia la biografia realizzata da Peter Ackroyd riporta che Blake in seguito aggiunse il nome di Basire ad una lista di suoi avversari in ambito artistico, per poi cancellarlo. A parte ci\u00f2 lo stile delle incisioni di Basire era di un tipo gi\u00e0 all'epoca considerato antiquato, quindi l'addestramento di Blake secondo quel superato modello potrebbe aver avuto in seguito un effetto negativo quando l'artista cercava di ottenere delle commissioni ed anche sul pubblico riconoscimento delle sue capacit\u00e0.\nDopo due anni Basire lo mand\u00f2 a copiare dal vivo particolari delle chiese gotiche di Londra (\u00e8 possibile che quest'incarico gli sia stato affidato per porre un freno alle liti tra lui e l'altro apprendista James Parker) e l'esperienza fatta all'Abbazia di Westminster ebbe un suo ruolo nella formazione del suo stile e dei suoi ideali artistici; A quell'epoca la cattedrale era decorata con armature, dipinti che ritraevano scene funerarie e variopinte statue di cera. Ackroyd nota che entrando in quel luogo \"\"si sarebbe stati immediatamente colpiti dall'affievolirsi della luminosit\u00e0 e dei colori\". Durante i lunghi pomeriggi che Blake trascorreva facendo schizzi all'interno della cattedrale, era occasionalmente interrotto dai ragazzi che frequentavano la Westminster School, uno dei quali un giorno lo \"torment\u00f2\" a tal punto che reag\u00ec colpendo il ragazzo e facendolo cadere gi\u00f9 da un'impalcatura. Blake conserv\u00f2 anche altre vivide immagini che aveva colto all'interno della cattedrale, tra cui quella di una grande processione di preti e monaci, mentre si udivano salmi cantati e corali.\nLa Royal Academy.\nNel 1778 Blake si iscrisse alla Royal Academy, ospitata nella Old Somerset House nei pressi dello Strand, per seguire un corso della durata di sei anni. Non doveva pagare alcuna retta per gli studi, ma il materiale necessario per le esercitazioni era invece a suo carico. Qui si ribell\u00f2 contro quello che considerava lo stile irrisolto di artisti di grido come Rubens, sostenuto invece dal primo Presidente della scuola, il pittore Joshua Reynolds. Con il passar del tempo Blake fin\u00ec per detestare la filosofia artistica di Reynolds, specialmente la sua ricerca di una \"verit\u00e0 e bellezza universale\". Reynolds nei suoi \"Discourses\" scriveva che \"l'attitudine verso l'astrazione, la generalizzazione e la classificazione \u00e8 il grande vanto della mente umana\"; nelle annotazioni sulla sua copia personale di quel testo Blake rispondeva che \"Generalizzare significa essere un idiota; la capacit\u00e0 di scendere nel particolare \u00e8 il solo segno che caratterizza il valore.\" Blake disprezzava anche l'ostentata umilt\u00e0 di Reynolds, che considerava una forma di ipocrisia.\nNel giugno del 1780 stava recandosi a piedi alla bottega di Basire in Great Queen Street quando si trov\u00f2 in mezzo ad una folla in tumulto che poi si diresse verso il carcere di Newgate. Molti dei rivoltosi portavano delle coccarde blu appuntate sul berretto ad indicare la loro solidariet\u00e0 con gli abitanti delle colonie americane che si stavano sollevando. La folla attacc\u00f2 i cancelli della prigione con pale e picconi, diede l'edificio alle fiamme e liber\u00f2 i prigionieri che si trovavano all'interno. Si dice che Blake durante l'assalto si trovasse in prima fila; la maggior parte dei suoi biografi credono che si sia aggregato alla folla preso dall'impulso.\nQuesti incidenti, scoppiati in risposta ad un progetto di legge che revocava le sanzioni contro i cattolici divennero in seguito noti come \"La rivolta di Gordon\"; la risposta del governo del re Giorgio III di Gran Bretagna fu l'emanazione di leggi straordinarie e la creazione del primo corpo di polizia.\nIl matrimonio e l'inizio della carriera.\nNel 1782 Blake conobbe John Flaxman (York 1755 - Londra 1826) scultore, disegnatore inglese (illustr\u00f2 l\"Iliade\", l\"Odissea\", la \"Divina Commedia\" e fu interprete ammirato durante il periodo neoclassico), che divent\u00f2 il suo mecenate, e Catherine Boucher, che sarebbe poi diventata sua moglie. In quel periodo Blake stava riprendendosi dalla fine di una relazione conclusasi malamente, con il rifiuto della sua proposta di matrimonio. Mentre raccontava la storia a Catherine e ai suoi genitori ella gli espresse comprensione, al che il poeta le chiese \"Provate compassione per me?\" e, quando la ragazza rispose di s\u00ec, le disse: \"Allora io vi amo!\". Blake spos\u00f2 Catherine - di cinque anni pi\u00f9 giovane - il 10 agosto 1782 nella chiesa di St. Mary a Battersea. Catherine, analfabeta, firm\u00f2 il contratto di matrimonio con una \"X\". Con il tempo, oltre ad insegnarle a leggere e scrivere, Blake le spieg\u00f2 anche l'arte dell'incisione; per tutta la vita la donna si dimostr\u00f2 un ineguagliabile sostegno per il marito, aiutandolo a dare alle stampe i suoi \"Libri miniati\" e sostenendolo moralmente nonostante le numerose delusioni a cui and\u00f2 incontro.\nIn quel periodo George Cumberland, uno dei fondatori della National Gallery, divent\u00f2 un ammiratore delle opere di Blake. La sua prima raccolta di poesie \"Poetical Sketches\" (in italiano: \"Schizzi poetici\") fu pubblicata verso il 1783. Dopo la morte del padre, nel 1784 William ed il fratello Robert aprirono una tipografia ed iniziarono a collaborare con l'editore radicale Joseph Johnson. La casa di Johnson fungeva da luogo d'incontro per alcuni dei pi\u00f9 importanti intellettuali inglesi dissidenti dell'epoca: lo scienziato Joseph Priestley, il filosofo Richard Price, il femminista ante-litteram Johann Heinrich F\u00fcssli e il rivoluzionario statunitense Thomas Paine. Al pari di William Wordsworth e William Godwin Blake nutriva grandi speranze per le rivoluzioni americana e francese e prese ad indossare un berretto rosso per dimostrare la sua solidariet\u00e0 con i rivoluzionari francesi, ma le stesse speranze le perse con l'ascesa al potere di Robespierre e l'instaurazione del Regime del Terrore.\nBlake realizz\u00f2 le illustrazioni per \"Original Stories from Real Life\" (1788; 1791) di Mary Wollstonecraft. Sembra che avessero simili punti di vista sull'eguaglianza tra i sessi e l'istituzione matrimoniale, ma non c'\u00e8 alcuna prova concreta del fatto che si siano effettivamente incontrati. In \"Visions of the Daughters of Albion\" del 1793 Blake condann\u00f2 l'assurda e crudele imposizione dell'astinenza forzata e il matrimonio al di fuori dell'amore, difendendo il diritto delle donne alla completa autodeterminazione.\nL'incisione a rilievo.\nNel 1788, all'et\u00e0 di trentuno anni, Blake inizi\u00f2 a sperimentare l'incisione a rilievo, un metodo che avrebbe poi impiegato in numerosi tra i suoi libri, dipinti e opuscoli, ma anche nelle sue poesie, che includono le \"Profezie\" e il capolavoro \"La Bibbia\". Il procedimento si applica anche alle miniature, in particolare ai manoscritti miniati. La \"stampa miniata\" comporta la scrittura del testo della poesia sulla lastra di rame con pennini e pennelli, intinti in una sostanza resistente all'acido. Le illustrazioni possono essere realizzate vicino alle parole come si faceva nei manoscritti miniati. Si incidono quindi le lastre in un bagno di acido per eliminare il rame non protetto dalla vernice e lasciare il disegno in rilievo - da qui il nome di \"acquaforte a rilievo\". Questo \u00e8 un metodo inverso rispetto a quello tradizionale, in cui \u00e8 il segno esposto all'acido ad essere scavato e a ricevere, poi, l'inchiostro per la stampa. L'acquaforte a rilievo, inventata da Blake, in seguito divenne un importante metodo di stampa commerciale. Le pagine stampate da queste lastre devono essere colorate a mano ad acquerello e unite insieme per formare un volume. Blake us\u00f2 la stampa miniata per numerose delle sue opere pi\u00f9 note: \"Songs of Innocence and of Experience\", \"The Book of Thel\", \"The Marriage of Heaven and Hell\", e \"Jerusalem\".\nLe fasi successive.\nIl matrimonio di Blake e Catherine fu un matrimonio felice e riuscito fino in fondo, anche se fin dal principio ebbero qualche problema, come l'analfabetismo di lei ed il fatto che non riuscirono ad avere figli. Gilchrist narra di \"momenti tempestosi\"\" nei primi anni di vita di coppia. \u00c8 possibile che ad un certo punto, secondo quelle che erano le convinzioni della Societ\u00e0 Swedenborghiana, Blake abbia proposto alla moglie di introdurre una concubina nel loro menage. Catherine rimase sconvolta dalla proposta e Blake lasci\u00f2 immediatamente perdere l'idea. Le insegn\u00f2 a scrivere e lei invece lo aiut\u00f2 a colorare i suoi libri di poesia illustrati.\nVerso il 1800 Blake si trasfer\u00ec in un cottage a Felpham, nel West Sussex, per eseguire il lavoro di illustrare le opere di un poeta minore, William Hayley. In quel cottage scrisse il poema \"Milton: a Poem\" (pubblicato tra il 1805 e il 1808). Il preambolo all'opera contiene una poesia che inizia con il verso \"And did those feet in ancient time\" che divenne poi il testo della canzone patriottica britannica \"Jerusalem\". Con il tempo Blake accumul\u00f2 del risentimento nei confronti del suo nuovo committente, e si convinse che Hayley lo pagava assai meno di quanto avrebbe potuto permettersi.\nTorn\u00f2 a Londra nel 1802 e inizi\u00f2 a scrivere e illustrare \"Jerusalem: The Emanation of the Giant Albion\" (1804 - 1820) la sua opera pi\u00f9 ambiziosa.\nVenutagli l'idea di realizzare dei ritratti dei personaggi de \"I racconti di Canterbury\" di Chaucer, Blake si rivolse al commerciante Robert Cromek, proponendogli di affiancarlo nell'affare. Consapevole del fatto che Blake era troppo eccentrico per realizzare dei lavori che riscuotessero successo tra il grande pubblico, Cromek si impadron\u00ec dell'idea, affidandone la realizzazione a Thomas Stothard. Quando Blake si rese conto di essere stato ingannato, interruppe qualsiasi contatto con Stothard, che in precedenza era suo amico. Inoltre, nel negozio del fratello, organizz\u00f2 un'esposizione indipendente della sua versione delle illustrazioni dell'opera di Chaucer, oltre ad altre suoi lavori. Anche per questo motivo scrisse il suo \"Descriptive Catalogue\" (1809) che contiene quella che Anthony Blunt ha definito una \"\"brillante analisi\" di Chaucer. Lo scritto \u00e8 tuttora spesso inserito nelle antologie come un classico della critica chauceriana.\nGeorge Cumberland lo present\u00f2 ad un giovane artista di nome John Linnell, attraverso il quale incontr\u00f2 Samuel Palmer che faceva parte di un gruppo di artisti che si autodefinivano gli \"Shoreham Ancients\" (It. Gli antichi di Shoreham). Questo gruppo condivideva il rifiuto di Blake delle mode del momento e la sua convinzione della necessit\u00e0 di un nuovo corso spirituale ed artistico. All'et\u00e0 di 65 anni Blake inizi\u00f2 a lavorare alle illustrazioni del biblico \"Libro di Giobbe\". Queste sue illustrazioni furono in seguito molto apprezzate da Ruskin, che paragon\u00f2 l'artista a Rembrandt, e da Ralph Vaughan Williams che si ispir\u00f2 ad alcune delle illustrazioni per il suo balletto \"Job: A Masque for Dancing\".\nBlake detestava la schiavit\u00f9 e credeva nell'eguaglianza tra le razze e tra i sessi. In molti dei suoi dipinti e molte delle sue poesie esprime un concetto di umanit\u00e0 universale: \"Tutti gli uomini sono uguali (attraverso le loro infinite differenze)\". Si interess\u00f2 per tutta la vita degli avvenimenti politici e sociali, ma fu spesso costretto a mascherare i suoi ideali e il suo pensiero politico dietro allegorie religiose.\nRifiut\u00f2 sempre qualsiasi forma di autorit\u00e0 imposta; nel 1803 fu anche accusato di lesa maest\u00e0 e di aver pronunciato espressioni sediziose e che rivelavano intenzioni traditrici verso la corona, ma fu in seguito assolto dalle accuse dal tribunale di Chichester. Ad accusarlo era stato un soldato che si chiamava John Schofield, dopo che Blake lo aveva buttato fuori di forza dal suo giardino esclamando, a dire del soldato, \"Sia maledetto il Re! I soldati sono tutti schiavi!\" Secondo quanto si legge su un giornale locale del Sussex, \"Che le accuse fossero inventate era ... cos\u00ec evidente che ne fu assolto.\" Dopo questa vicenda, in un'illustrazione per \"Jerusalem\", Blake ritrasse Schofield che portava \"delle manette mentali\".\nIl punto di vista di Blake su ci\u00f2 che vedeva come una forma di oppressione e una restrizione del diritto alla piena libert\u00e0 si estese anche nei confronti della Chiesa. Le sue convinzioni religiose sono evidenti nelle \"Songs of Experience\" (1794), in cui mostra il suo diverso atteggiamento nei confronti del Dio dell'Antico Testamento, del quale rifiutava le limitazioni imposte all'uomo, e il Dio del Nuovo Testamento (Cristo parte della Trinit\u00e0), del quale vedeva invece l'influenza positiva.\nNel prosieguo della carriera Blake inizi\u00f2 a vendere un gran numero di opere, In particolare le sue illustrazioni della Bibbia, a Thomas Butts, un mecenate che lo considerava per\u00f2, pi\u00f9 che come un artista di valore, un amico; \u00e8 un tipico esempio del modo in cui Blake venne considerato per tutto il corso della vita.\nLa \"Divina Commedia\" di Dante.\nL'incarico di illustrare l\"'Inferno\" di Dante fu affidato a Blake nel 1824 da John Linnell, con il proposito finale di trarne una serie di incisioni.\nL'inizio dei lavori viene testimoniata da un resoconto di Samuel Palmer, il quale il 9 ottobre 1824 scrive:\n\"We found him lame in bed, of a scalded foot (or leg). There no inactive, though sixty-seven years old, but hard-working on a bed covered with books sat he up like one of the Antique patriarchs, or a dying Michelangelo. Thus and there was he making in the leaves of a great book (folio) the sublimest designs from his (not superior) Dante.\".\nLa morte di Blake, sopraggiunta nel 1827, pose fine all'ambizioso progetto, di cui ci rimangono 102 acquarelli (72 dall\u00b4Inferno, 20 dal Purgatorio, 10 dal Paradiso), in diversi stati di elaborazione. Da questi acquarelli sono state realizzate sette incisioni.\nLe illustrazioni del poema realizzate da Blake non si presentano come un semplice accompagnamento del testo, ma sembrano piuttosto rivederlo criticamente, e fungere da commentario degli aspetti spirituali e morali dell'opera. Ad esempio, illustrando il \"Paradiso perduto\", Blake sembrava impegnarsi a correggere l'intenzione di Milton di dare a Satana il ruolo di protagonista del poema: in \"Satan Watching the Endearments of Adam and Eve\" (1808) Satana occupa una posizione isolata nella parte alta dell'illustrazione, mentre il centro \u00e8 occupato da Adamo ed Eva. Come per enfatizzare l'effetto di questa contrapposizione, Blake mostra Adamo ed Eva mentre si abbracciano, mentre Satana pu\u00f2 al massimo accarezzare onanisticamente il serpente, del quale sta per assumere l'identit\u00e0.\nIn questo secondo caso, dato che il progetto non fu mai portato a termine, quale fosse l'intento di Blake \u00e8 meno chiaro. Tuttavia alcuni indizi rafforzano l'impressione che le illustrazioni, prese nel loro complesso, si sarebbero distaccate dal testo che accompagnavano: a margine di \"Homer Bearing the Sword and His Companions\" Blake annota:\nBlake sembra non concordare con l'ammirazione che Dante prova per le opere poetiche dell'antica Grecia e prende le distanze dall'apparente gioia con cui il sommo poeta nell'Inferno assegna le punizioni ai dannati (come mostra l'umorismo macabro che traspare dai canti).\nAllo stesso tempo per\u00f2, Blake condivide la sfiducia di Dante verso il materialismo e la natura atta a corrompere del potere, e grad\u00ec in maniera evidente l'opportunit\u00e0 di rappresentare graficamente l'atmosfera e l'immaginario dell'opera del poeta fiorentino. Anche se era evidente che fosse vicino alla morte, la preoccupazione principale di Blake fu comunque di continuare il suo febbrile lavoro sulle illustrazioni, e si dice che abbia speso uno dei suoi ultimi scellini per acquistare una matita per realizzarle.\nLa morte di Blake.\nIl giorno della sua morte Blake lavor\u00f2 senza concedersi un attimo di riposo alle sue illustrazioni dell'Inferno di Dante. Alla fine, raccontano, smise di lavorare e si gir\u00f2 verso la moglie che se ne stava in lacrime vicino al letto. Si dice che, guardandola, il pittore abbia esclamato:\nDopo aver finito il ritratto (oggi andato perduto), poggi\u00f2 i suoi strumenti ed inizi\u00f2 a cantare inni e poesie. Alle sei di quella sera, dopo aver promesso alla moglie che sarebbe rimasto per sempre con lei, Blake mor\u00ec. Gilchrist riferisce che una pensionante della stessa casa, presente al momento della morte, disse \"Non ho assistito alla morte di un uomo, ma a quella di un angelo benedetto dal Signore\".\nGeorge Richmond, in una lettera a Samuel Palmer racconta l'episodio in questo modo:\nCatherine riusc\u00ec a pagare il costo del funerale grazie al denaro prestatole da Linnell. Fu sepolto cinque giorni dopo la morte - alla vigilia del suo quarantacinquesimo anniversario di matrimonio - nel cimitero del Dissenzienti di Bunhill Fields, dove erano sepolti anche i suoi genitori. Alla cerimonia parteciparono Catherine, Edward Calvert, George Richmond, Frederick Tatham e John Linnell.\nDopo la morte di Blake, Catherine si trasfer\u00ec a casa di Tatham per fare la governante. Era convinta che lo spirito del marito le facesse visita con regolarit\u00e0. Continu\u00f2 a vendere le sue miniature e i suoi dipinti, ma non concludeva alcuna trattativa senza aver prima \"consultato il Sig. Blake\".\" Il giorno della sua morte, nell'ottobre del 1831, era calma e sorridente come il marito e si rivolse a lui \"\"come se si trovasse semplicemente nella stanza accanto, per dirgli che lo stava raggiungendo e non ci avrebbe impiegato molto.\"\nDopo la sua scomparsa i manoscritti di Blake rimasero a Frederick Tatham, che ne bruci\u00f2 molti, considerandoli eretici o troppo radicali sul piano politico. Tatham era diventato un Irvingita, aderendo ad uno dei molti movimenti religiosi fondamentalisti dell'epoca, e si opponeva rigorosamente a qualsiasi opera che puzzasse di blasfemia. Anche John Linnell si preoccup\u00f2 di cancellare le immagini con un carattere apertamente sessuale presenti in diversi lavori di Blake.\nOggi Blake \u00e8 considerato santo dalla \"Ecclesia Gnostica Catholica\". Nel 1949 in Australia \u00e8 stato istituito il \"Premio Blake per l'arte religiosa\".\nNel 1957 in memoria sua e della moglie \u00e8 stata posta una lapide all'Abbazia di Westminster.\nBlake e la religione.\nNonostante gli attacchi di Blake alla religione tradizionale ai suoi tempi sembrassero scioccanti, il suo rifiuto della religione non era un rifiuto della religiosit\u00e0 in s\u00e9 stessa. La sua opinione sulla religione tradizionale risulta evidente alla lettura di \"The Marriage of Heaven and Hell\", dove in \"Proverbs of Hell\" scrive:\ned anche:\nIn \"The Everlasting Gospel\" Blake non ritrae Ges\u00f9 come un filosofo oppure, secondo la tradizione, un Messia, ma come un essere dotato della massima creativit\u00e0, al di sopra dei dogmi, della logica ed anche della morale. Scrisse:\nGes\u00f9, secondo Blake, simboleggia nella sua unit\u00e0 la vitale relazione tra il divino e l'umano:\nBlake costru\u00ec una propria mitologia, che occupa un ampio spazio dei suoi libri profetici. Era principalmente basata sulla Bibbia e sulla mitologia greca, ed accompagnava la sua idea del Vangelo eterno. Blake comment\u00f2 che doveva \"Creare un sistema oppure finire schiavo di quello di un altro uomo.\"\nUna delle obiezioni pi\u00f9 forti che Blake portava contro il cristianesimo ortodosso era che sentiva che questo incoraggiava la soppressione dei desideri naturali e condannava le gioie terrene. In \"A Vision of the Last Judgement\", egli dice che:\nAltro esempio di questa concezione nella sua opera letteraria \u00e8 nella poesia \"The Garden of Love\", in cui si legge:\nBlake credeva che la gioia dell'uomo innalzasse la gloria di Dio e che la religione praticata nel mondo fosse in realt\u00e0 un culto di Satana. Era convinto che i cristiani ortodossi, anche a causa del loro rifiuto della gioia terrena, in realt\u00e0 stessero adorando Satana e pensava a Satana come ad un errore e come ad uno \"Stato di morte\".\nSi opponeva ai sofismi teologici che giustificano il dolore, ammettono il male e trovano scuse per l'ingiustizia e detestava i tentativi di conquistarsi la beatitudine nell'altro mondo negando se stessi in quel modo.\nVedeva il concetto di peccato come una trappola per incatenare i desideri degli uomini e credeva che costringersi ad obbedire ad un codice morale imposto dall'esterno fosse contrario allo spirito della vita.\nNon credeva alla dottrina che insegnava Dio come un padrone, un'entit\u00e0 distinta dall'umanit\u00e0 e ad essa superiore, e questo si accorda benissimo con le sue idee riguardo l'eguaglianza sociale e la parit\u00e0 tra i sessi.\n William Blake sarebbe considerato un precursore di Nietzsche, di Freud e di Wilhelm Reich in quanto esso sarebbe stato d'accordo con il filosofo di R\u00f6cken per la critica alla religione cristiana, il Vitalismo e il bisogno di un capovolgimento dei valori sociali, mentre dallo psicanalista austriaco l'idea che gli istinti animali e sessuali non vadano totalmente repressi, ed infine con il medico statunitense l'idea di un'energia cosmica che pervade e fa vivere tutto, in modo molto simile alla teoria dell'orgone..\nLa critica.\nLa coerenza.\nNorthrop Frye, commentando la coerenza con cui Blake sosteneva il proprio punto di vista, nota che \"Blake stesso dice che i suoi commenti su (Joshua) Reynolds, scritti quando aveva cinquant'anni, sono 'del tutto simili' a quelli su Locke e Bacone, scritti quando era 'molto giovane'. Le stesse frasi e gli stessi versi ricompaiono a distanza di quarant'anni. La coerenza con cui manteneva le sue convinzioni era essa stessa uno dei suoi principi guida... La coerenza quindi \u00e8 una delle principali preoccupazioni di Blake, cos\u00ec come 'autocontraddittorio' \u00e8 sempre uno dei suoi commenti pi\u00f9 sdegnosi\".\"\nLe visioni di Blake.\nFin da giovane William Blake sostenne di avere delle visioni. La prima volta fu quando tra gli otto e i dieci anni, mentre viveva a Londra, disse di aver visto un albero pieno di angeli che \"\"cospargevano ogni ramo di lustrini simili a stelle\". Secondo il biografo di Blake di epoca Vittoriana Gilchrist, torn\u00f2 a casa per raccontare la sua visione, ma il risultato fu che evit\u00f2 di essere picchiato dal padre solo grazie all'intervento della madre. Anche se tutti gli indizi suggeriscono che entrambi i genitori lo sostenessero molto, sembra che la madre lo facesse in misura maggiore, e molti dei primi disegni e delle prime poesie di Blake erano appesi sui muri della sua stanza.\nIn un'altra occasione Blake, mentre guardava dei falciatori al lavoro, credette di vedere delle figure angeliche che si aggiravano tra loro. Una volta, durante la vecchiaia, a sua moglie Catherine torn\u00f2 in mente la volta che lui aveva visto il volto di Dio \"proprio fuori dalla finestra\": la visione, ramment\u00f2 la donna al marito, \"Ti fece gridare all'improvviso\"\".\nBlake sostenne di aver avuto visioni per tutta la vita. Spesso si concretizzavano in piacevoli immagini di tipo religioso. Senza dubbio, i principi religiosi e le immagini sacre occupano un posto centrale tra le opere di Blake. Dio e la cristianit\u00e0 hanno rappresentato il fulcro dei suoi scritti e la fonte della sua ispirazione. Inoltre Blake credeva di ricevere personalmente istruzioni ed incoraggiamento dagli Arcangeli per creare le sue opere, che sosteneva che gli Arcangeli stessi poi leggessero ed ammirassero.\nWilliam Wordsworth ha scritto:\nOpere.\nNel 1923, Edmondo Dodsworth pubblic\u00f2 presso l'editore Carabba di Lanciano la prima traduzione italiana di William Blake, \"Il matrimonio del cielo e dell'inferno\" e \"Canto dell\u2019innocenza e altri poemi\".\nMusei.\nElenco dei musei che contengono opere dell'artista:"}
{"id": "2685611", "revid": "72431", "url": "https://it.wikipedia.org/wiki?curid=2685611", "title": "Storia siciliana", "text": ""}
{"id": "2685619", "revid": "287204", "url": "https://it.wikipedia.org/wiki?curid=2685619", "title": "La lega dei mondi ribelli", "text": "La lega dei mondi ribelli \u00e8 un romanzo di fantascienza di C.J. Cherryh, ambientato nell'universo della Lega e della Confederazione. \u00c8 stato pubblicato nel 1981 dalla DAW Books;\nha vinto il premio Hugo ed \u00e8 stato candidato al premio Locus nel 1982. Nel 1987 la rivista \"Locus\" lo ha incluso tra i migliori romanzi di fantascienza di tutti i tempi.\nLa vicenda si svolge nella fase finale delle guerre dell'Anonima, tra il 2352 e il 2353, e descrive gli eventi sulla stazione spaziale in orbita intorno al pianeta Pell (noto anche come \"Porta dell'Infinito\") del sistema Tau Ceti, e nelle vicinanze. La stazione funge da punto di transito per le astronavi in viaggio tra la Terra e la regione della galassia facente parte della Confederazione.\nIl titolo previsto per il libro era \"The Company War\" (\"La guerra dell'Anonima\"), ma l'editore ottenne di cambiarlo perch\u00e9 lo considerava poco efficace dal punto di vista commerciale.\nAmbientazione.\nL'esplorazione dello spazio a partire dalla Terra \u00e8 diretta non dagli stati (che sono concentrati su obiettivi limitati e di breve termine) ma dall'Anonima Terrestre, un'azienda privata che di conseguenza diviene assai ricca e potente. In nove sistemi solari, privi di pianeti abitabili, vengono costruite stazioni spaziali, che divengono i punti di partenza di ulteriori esplorazioni in zone sempre pi\u00f9 lontane. Poi viene scoperto il pianeta Pell, che risulta non solo abitabile, ma anche abitato dagli hisa, una specie mite e senziente, ma tecnologicamente primitiva. In orbita intorno a Pell viene costruita una stazione.\nPell \u00e8 una fonte di materie prime che in precedenza potevano essere ottenute soltanto dalla Terra, e ci\u00f2 avvia il declino del commercio tra la Terra stessa e le sue colonie. L'Anonima Terrestre, a causa delle sue politiche sempre pi\u00f9 estranee alla societ\u00e0 dei coloni, comincia a perdere influenza sulle stazioni e sui mondi pi\u00f9 lontani. Decide allora di costruire una flotta di cinquanta astronavi da combattimento e le invia contro le colonie per riprenderne il controllo. Questo provoca lo scoppio della guerra con la Confederazione, il nuovo Stato formato da un gruppo di stazioni e pianeti dichiaratisi indipendenti con capitale sul pianeta Cyteen. Presi in mezzo sono gli abitanti di Pell e i mercanti attivi nel commercio interstellare.\nTrama.\nAmbientato nella fase finale della guerra, il romanzo si apre con l'arrivo alla stazione di Pell di un gruppo di astronavi che trasportano profughi in fuga dalle stazioni di Russell e Mariner, scortate dalla nave da guerra \"Norway\" al comando di Signy Mallory. Nuovi convogli giungono poi da altre stazioni distrutte nei combattimenti o conquistate dalla Confederazione, mettendo la stazione di Pell in grandi difficolt\u00e0 per il sovraffollamento e la scarsit\u00e0 di risorse. Angelo Konstantin, dirigente della stazione, e i suoi figli Damon ed Emilio tentano di far fronte alla difficile situazione. Temendo la presenza di infiltrati e sabotatori della Confederazione, le autorit\u00e0 di Pell confinano i profughi in una zona di quarantena, approntata in tutta fretta costringendo molti cittadini della stazione a spostarsi.\nNel corso di una riunione con i dirigenti di Pell, Mallory incontra una delegazione dell'Anonima Terrestre, guidata da Segust Ayres, secondo segretario del Consiglio di Sicurezza della Terra. Offeso dall'atteggiamento arrogante della Mallory, Ayres rifiuta la sua offerta di trasportarli al fronte e noleggia un mercantile. La missione di Ayres, di cui la Mallory non viene informata, \u00e8 di aprire negoziati di pace con la Confederazione.\nLa Mallory consegna alle autorit\u00e0 di Pell Josh Talley, un militare confederato preso prigioniero, che aveva sottratto a un brutale interrogatorio a cui le forze di sicurezza di Russell lo avevano sottoposto. Tuttavia la stessa Mallory lo aveva sfruttato sessualmente durante il viaggio verso Pell. Di fronte alla prospettiva di una prigionia a tempo indeterminato, Talley chiede di essere sottoposto all'\"adattamento\", che comporta la cancellazione di gran parte della memoria, per poter ottenere la libert\u00e0. Damon Konstantin, responsabile dell'ufficio legale di Pell, acconsente con riluttanza. Sentendosi colpevole per avere autorizzato l'operazione, Damon, con la moglie Elene Quen, stringe amicizia con Talley, un'azione che avr\u00e0 conseguenze importanti e imprevedibili.\nJon Lukas, cognato di Angelo Konstantin e suo unico rivale per il potere, \u00e8 preoccupato per l'esito della guerra. La flotta dell'Anonima ha ricevuto scarso sostegno dalla Terra, ormai indifferente, e sta gradualmente perdendo la guerra. Lukas contatta in segreto la Confederazione, che riesce a introdurre su Pell un suo agente, Jessad.\nIntanto, le ultime dieci navi superstiti della Flotta si riuniscono per lanciare la pi\u00f9 critica operazione della guerra. Tutte le recenti manovre e incursioni ordinate dal suo comandante, Conrad Mazian, avevano l'obiettivo di prepararla. Se la Flotta riuscisse a distruggere la stazione Viking con un solo attacco coordinato, prima di essere travolta dalla crescente superiorit\u00e0 numerica nemica, creerebbe una vasta area disabitata tra la Terra e lo spazio della Confederazione, rendendo la continuazione del conflitto molto pi\u00f9 costosa per quest'ultima.\nSeb Azov, comandante militare confederato, non ha altra scelta che quella di concentrare le sue forze a Viking per contrastare l'imminente attacco di Mazian. Ma egli ha un asso nella manica: ha ottenuto da Ayres la registrazione di un messaggio con il quale ordina a Mazian di sospendere le ostilit\u00e0, con la motivazione che sono state avviate trattative per la pace. Quando Mazian attacca, il messaggio viene trasmesso e ci\u00f2 lo costringe a rinunciare all'operazione.\nMazian si riunisce con i suoi capitani e offre loro la scelta tra l'accettare un trattato di pace che in sostanza assegna la vittoria alla Confederazione, e il ribellarsi contro la Terra e continuare a combattere. Tutti decidono di restare leali a Mazian, e questi poco dopo impone a Pell la legge marziale.\nLa Flotta \u00e8 ora costretta a difendere la stazione di Pell, che \u00e8 rimasta la sua sola base e fonte di rifornimento. Le forze della Confederazione attaccano e distruggono due navi in servizio di pattuglia: poich\u00e9 un'altra nave era stata perduta nella sconfitta a Viking, la Flotta \u00e8 ora ridotta a sole sette navi. \nApprofittando del panico causato sulla stazione dalla battaglia nello spazio, Lukas entra in azione, assassinando il suo vecchio rivale Angelo Konstantin e prendendo il potere al suo posto, mentre la moglie di Angelo, Alicia, viene protetta dagli hisa. Per sfuggire ai profughi in rivolta, Elene Quen \u00e8 costretta a imbarcarsi sulla \"Finity's End\", una delle pi\u00f9 rispettate navi mercantili. I mercanti fuggono dalla zona di battaglia, ma Quen riesce a convincere la maggior parte di loro a restare in gruppo, per garantirsi una maggiore sicurezza e per aumentare le loro possibilit\u00e0 di influenzare gli eventi, qualunque cosa accada. Intanto Damon, sfuggito al tentativo di assassinio ordito da suo zio, insieme a Talley si nasconde tra i profughi nella zona di quarantena. Talley si rivela sorprendentemente abile in questa vita clandestina.\nI due sono infine contattati da Jessad, e Talley scopre perch\u00e9. Entrambi sono azi, cio\u00e8 esseri umani allevati artificialmente; loro due, in particolare, sono stati appositamente addestrati allo spionaggio e al sabotaggio. I tre sono poi scoperti dai marines della Flotta: Jessad viene ucciso, mentre Konstantin e Talley sono presi prigionieri e consegnati alla Mallory. Mazian le ordina di eliminare Konstantin senza dare nell'occhio. Lukas esegue gli ordini di Mazian con molti meno scrupoli, e Konstantin \u00e8 superfluo, o addirittura pericoloso. Mazian si sta preparando a mettere fuori uso e abbandonare Pell, con un altro obiettivo: impadronirsi della Terra stessa con un colpo di stato a sorpresa. La riduzione della stazione Pell a relitto inutilizzabile creerebbe una barriera verso la Confederazione, e Mazian realizzerebbe cos\u00ec ci\u00f2 che aveva originariamente previsto per Viking.\nMa la Mallory \u00e8 in disaccordo: Mazian \u00e8 andato troppo oltre per lei. La sua nave lascia improvvisamente Pell e diserta dalla Flotta. Entra in contatto con le forze confederate e convince Azov ad attaccare i suoi ex compagni. Talley ha un ruolo decisivo nel convincere Azov della sincerit\u00e0 della Mallory.\nMazian non \u00e8 in grado di affrontare il combattimento, quindi la Flotta abbandona precipitosamente Pell e parte verso la Terra. Per Azov \u00e8 necessario inseguirlo, ma \u00e8 riluttante a lasciare la \"Norway\" intatta dietro di lui. Lo stallo \u00e8 rotto dall'arrivo della flotta dei mercanti guidata da Quen, che rivendica Pell per l'appena costituita Lega dei Mercanti, che sar\u00e0 difesa dalla \"Norway\". Privo dell'autorit\u00e0 di trattare con la nuova entit\u00e0 politica, e riluttante ad entrare in conflitto con i mercanti, Azov parte all'inseguimento di Mazian.\nLa nuova situazione preannuncia la rapida conclusione della guerra, con grande sollievo dei Konstantin, dei residenti di Pell e dei mercanti.\nIl gioco da tavolo \"The Company War\".\n\"The Company War\" \u00e8 un gioco da tavolo basato su \"La lega dei mondi ribelli\". \u00c8 stato ideato da Bill Fawcett e James D. Griffin e pubblicato da Mayfair Games nel 1983. Il gioco \u00e8 stato approvato da Cherryh, che ha scritto anche una presentazione e fornito la mappa stellare.\nAl gioco partecipano da due a quattro giocatori, e la durata \u00e8 intorno a un'ora. Si gioca su un grande tabellone che rappresenta lo spazio della Lega e della Confederazione con punti di balzo e stazioni spaziali. Le astronavi della Confederazione e dell'Anonima terrestre sono rappresentate da segnalini, che vengono spostati in base al risultato del getto dei dadi. L'obiettivo del gioco consiste nell'accumulare il punteggio pi\u00f9 alto possibile trasportando beni da una stazione all'altra e distruggendo le navi nemiche.\nUna variante non ufficiale, \"Advanced Company War\", \u00e8 stata sviluppata (con il permesso di Cherryh e Fawcett) nel 1997 da Christopher Weuve.\nCanzone.\nLa canzone filk \"Signy Mallory\" di Mercedes Lackey e Leslie Fish ha vinto il Pegasus Award 2005 per la miglior canzone del genere \"space opera\"."}
{"id": "2685620", "revid": "767487", "url": "https://it.wikipedia.org/wiki?curid=2685620", "title": "Sonata per pianoforte n. 17 (Schubert)", "text": "La Sonata per pianoforte n. 17 in re maggiore D850 di Franz Schubert, nota anche come Sonata Gasteiner, fu scritta nell'agosto 1825 mentre il compositore si trovava nella citt\u00e0 termale di Bad Gastein. Accompagnata da questa intestazione - \"Seconde Grande Sonate pour le Pianoforte compos\u00e9e et dedi\u00e9e \u00e0 Monsieur C.M. de Bocklet par Fran\u00e7ois Schubert. Oevre 53\" - la D850 fu la seconda sonata per pianoforte ad essere pubblicata (aprile 1826) mentre l'autore era ancora in vita.\nLa sonata, composta nello stesso periodo della Sinfonia in do maggiore D944 \"La Grande\", \u00e8 dedicata a Karl Maria Von Bocklet, un giovane pianista amico di Schubert. La dedica ad un virtuoso spiega il carattere brillante ed estroverso della sonata.\nStruttura.\nLa sonata D850 \u00e8 in quattro movimenti:"}
{"id": "2685624", "revid": "599013", "url": "https://it.wikipedia.org/wiki?curid=2685624", "title": "Chachagu\u00ec", "text": ""}
{"id": "2685625", "revid": "287204", "url": "https://it.wikipedia.org/wiki?curid=2685625", "title": "Chachagui", "text": ""}
{"id": "2685626", "revid": "6923", "url": "https://it.wikipedia.org/wiki?curid=2685626", "title": "War Rock", "text": "War Rock \u00e8 uno sparatutto in prima persona, scaricabile da internet gratuitamente (e da dicembre 2018 su Steam), anche se si pu\u00f2 acquistare una versione commerciale. Quest'ultima permette l'accesso a equipaggiamenti e armi usufruibili solo dagli utenti paganti (\"Premium\"). La versione beta si concluse nel 31 gennaio del 2007 e il gioco entr\u00f2 in commercio il 6 febbraio dello stesso anno. La peculiarit\u00e0 del gioco \u00e8 che ha bisogno di bassi requisiti di sistema per funzionare correttamente, al contrario di altri giochi dello stesso genere, senza contare che \u00e8 un gioco \"non completo\", ossia vengono aggiunti in continuazione (ogni mese, generalmente) nuovi oggetti, nuove armi, nuove mappe e molto altro.\nLa versione Internazionale era in contrasto con quella originale coreana, infatti fu censurato il sangue che si deposita a terra quando viene ferito o colpito un avversario. K2 Network decise questo cambiamento per aumentare il target dei consumatori, in quanto per i canoni ESRB non sarebbe stato un gioco di tipo T, ossia anche per gli adolescenti (Teen), bens\u00ec un M, per maggiorenni (Mature). Tuttavia la Nexon elimin\u00f2 tale censura e tuttora quando si spara ad un avversario il sangue si deposita a terra e sui muri.\nTrama.\nIl gioco \u00e8 ambientato fra il XX e il XXI secolo, nella regione fittizia del Derbaran, che si trova vicino alla Russia, Iran e Uzbekistan. L'esercito regolare della regione, il Derbaran Military, fronteggia le forze del N.I.U. (National Indipendence Union, Unione per l'Indipendenza Nazionale), il cui comandante, il Generale Karmali, ex eroe di guerra, ritiene che il Presidente Zaripov, della Repubblica del Derbaran, sia stato eletto tramite brogli politici. Presto per\u00f2 si vengono a sapere che i motivi della guerra non sono semplicemente \"per la libert\u00e0\", ma una faccenda ben pi\u00f9 complessa. I due eserciti si affrontano in campi di battaglia sempre diversi, dal deserto assolato alle pianure nevose, dal piccolo centro abitato alla grande citt\u00e0. Tuttavia la storia non \u00e8 completa. Il gioco \u00e8 strutturato \"a capitoli\", che mano a mano proseguono. \u00c8 possibile leggere i vari capitoli sul sito ufficiale di WarRock, alla voce \"Story\", dal menu \"Features\", alla quale seguir\u00e0 il racconto, suddiviso in pagine, con anche diverse illustrazioni degli eventi accaduti nel mondo di WarRock.\nModalit\u00e0 di gioco.\nSi possono scegliere diverse modalit\u00e0 di gioco:\nIl sistema di crescita di livello (da 1 a 100) \u00e8 basato sull'esperienza data dall'uccisione dei nemici, dalla conquista di bandiere, dall'innesco/disinnesco di C4 e dalla vittoria della partita.\nCritiche.\nL'uscita della versione internazionale non fu un successo, anche per quanto riguarda il punteggio dato da autorevoli siti. Per esempio IGN diede a \"War Rock\" un 5.9 su 10, definendolo un \"gioco modesto\" che soffre di una grafica imperfetta e di un \"lag\" (latenza, ritardo) capace di diminuire il divertimento. GameSpot gli diede un 5.5, criticando la scarsa fattura del gioco e il fatto che usare monete del mondo reale permettesse di avere equipaggiamenti migliori."}
{"id": "2685633", "revid": "1442080", "url": "https://it.wikipedia.org/wiki?curid=2685633", "title": "Louis Emmanuel Jadin", "text": "Figlio del violinista Jean B. Jadin, musicista nell'orchestra di corte, ricevette dal padre la prima istruzione musicale. Successivamente insegn\u00f2 al fratello Hyacinthe Jadin a suonare il pianoforte. Nel 1789 trov\u00f2 impiego presso il \"Th\u00e9\u00e2tre de Monsieur\" come clavicembalista. Nel 1792 entr\u00f2 a far parte dell'orchestra della \"Garde Nationale\" di Parigi, e nel 1802 venne nominato professore del Conservatorio della capitale francese e nel 1806 maestro di cappella del \"Th\u00e9\u00e2tre Moli\u00e8re\". Assieme al fratello Hyacinthe influenz\u00f2 significativamente la scrittura per orchestra di fiati alla fine del XVIII secolo."}
{"id": "2685637", "revid": "619191", "url": "https://it.wikipedia.org/wiki?curid=2685637", "title": "D\u00e4mons", "text": " \u00e8 un manga ideato da Osamu Tezuka e disegnato da Hideyuki Yonehara. \u00c8 stato pubblicato in Giappone a partire dal 2006. In Italia \u00e8 prodotto da Edizioni BD e distribuito dal 2008 con l'etichetta J-Pop.\nTrama.\nHeito \u00e8 l'ex ingegnere della Logosdia, una potente societ\u00e0 che lavora sullo sviluppo della nanotecnologia, una scienza che potrebbe portare una svolta nel campo medico. Bench\u00e9 Heito vi lavori solo per aiutare la propria famiglia (composta dalla moglie Hiroko e dalla figlia Yumi) e la gente, scopre che il capo dell'azienda, Progress, intende usare la nanotecnologia per produrre armi di ultima generazione. Heito tenta di fermarlo, ma viene catturato dalle guardie del corpo dello stesso Progress, che gli tagliano le braccia e sterminano la sua famiglia.\nIl protagonista viene salvato dal professor Becker, uno scienziato che vive in una piccola casa isolata, il quale si dedica allo studio dello zesmos, una misteriosa forza mentale alimentata dalle emozioni che permette alle persone mutilate di controllare qualsiasi cosa collegata alle giunture. Dopo una crudele tortura, Heito riesce ad ottenere lo zesmos, alimentato dalla rabbia e l'odio verso Progress e i suoi colleghi; dunque, Becker gli dona delle braccia d'acciaio, promettendogli di dargliene delle nuove qualora venissero a mancargli. Heito comincia cos\u00ec il suo viaggio in cerca di vendetta, ma eliminare i suoi obiettivi non sar\u00e0 semplice."}
{"id": "2685638", "revid": "287204", "url": "https://it.wikipedia.org/wiki?curid=2685638", "title": "Ralph Bryans", "text": "Carriera.\nEsord\u00ec nelle competizioni nel 1959 alla Tandragee 100, con una moto presa a prestito; l'anno successivo fu campione irlandese della classe 200 cc.\nIl suo esordio nel campionato mondiale risale al 1962, dove partecipa al Tourist Trophy in sella ad una Benelli 50 fornitagli dal distributore irlandese della Casa di Pesaro e a una Norton in classe 350. Con la motocicletta britannica, questa volta in Classe 500, ottiene i suoi primi punti iridati nel motomondiale 1963.\nDall'edizione successiva le sue presenze da sporadiche passano ad essere continuative e comincer\u00e0 ad utilizzare modelli della Honda; rester\u00e0 fedele alla casa motociclistica giapponese fino al termine della sua carriera agonistica, avvenuta al termine della stagione 1967.\nNel suo palmar\u00e8s vi sono 10 vittorie in singoli gran premi divisi in 7 successi nella Classe 50, 2 in 250 e uno in 350 (quest'ultimo in occasione del Gran Premio motociclistico delle Nazioni 1967). Inoltre da considerare anche 3 vittorie nella North West 200.\nRitiratosi dalle corse nel 1970, Bryans si stabil\u00ec nella contea scozzese dell'Ayrshire, dove apr\u00ec una societ\u00e0 per la produzione e distribuzione di pannelli per carrozzerie; chiusa l'attivit\u00e0 nei primi anni novanta inizi\u00f2 a frequentare le manifestazioni dedicate alle moto d'epoca. \u00c8 morto nell'agosto 2014 dopo aver lottato contro il cancro."}
{"id": "2685643", "revid": "123823940", "url": "https://it.wikipedia.org/wiki?curid=2685643", "title": "Stazione di Catanzaro Lido (FC)", "text": "La stazione di Catanzaro Lido delle Ferrovie della Calabria, posta a 10 metri s.l.m., \u00e8 la stazione capolinea della linea per Cosenza a scartamento ridotto.\nStoria.\nLa stazione nasce nel 1933, assieme al compimento del tratto Catanzaro Citt\u00e0-Catanzaro Lido da parte della Societ\u00e0 per le Strade Ferrate del Mediterraneo. La stazione venne ubicata a pochi metri dalla gi\u00e0 importante stazione FS, rispecchiando la filosofia di ferrovia complementare che le MCL avevano fatto propria. Negli anni ha subito pochi cambiamenti per quanto riguarda il fabbricato viaggiatori, tuttavia ha perso lo scalo merci, su cui \u00e8 stato realizzato un parcheggio di interscambio.\nVenne dotata di rimessa locomotive e di cisterna per il rifornimento delle vaporiere, oltre che di un dormitorio per i ferrovieri in trasferta.\nLa vecchia area di interscambio FS-FCL.\nMerita una citazione particolare la bretella, inutilizzata da anni, situata appena dietro i locali del compartimento FS di Catanzaro Lido. Quest'area permetteva l'interscambio delle merci tra la linea FS e la linea FCL; Infatti qui arrivavano i treni merci dalla Sila, trainati spesso da locomotive a vapore del gruppo 500, carichi di legname, che poi veniva trasbordato sui carri FS e inviato laddove richiesto. Oltre a ci\u00f2, la bretella stessa era utile per la revisione dei mezzi provenienti dai rami secchi (a Catanzaro spesso erano inviati i mezzi della Soverato-Chiaravalle, della Gioiosa-Mammola e, in misura minore, della Crotone-Petilia Policastro). Quest'area, rimasta attiva fino ai primi anni ottanta, presentava due binari a scartamento ridotto affiancati a uno a scartamento ordinario, che terminavano nei pressi di un piano caricatore provvisto anche di gru.\nDal 1975 al 2009 fu accantonata nell'area una vecchia automotrice \"Emmina\"; recuperata e liberata dai rovi da appassionati del luogo, ora \u00e8 pronta per la fase di restauro a Cosenza..\nStrutture e impianti.\nCome detto, la stazione di Catanzaro Lido FC non differisce molto dal passato. Infatti ancora oggi sorge la vecchia sala d'attesa, con le storiche panche in legno affiancate a pi\u00f9 moderne poltroncine (sempre in legno). Era funzionante anche un monitor con gli orari di partenza e arrivo dei treni.\nLa stazione \u00e8 presenziata e dispone di un sistema di controllo del traffico a itinerari (ACEI) che \u00e8 andato a sostituire, all'inizio del nuovo millennio, quello pi\u00f9 antiquato attivato per mezzo di funi.\nLa rimessa locomotive, in seguito a un'adeguata riparazione, \u00e8 rientrata in funzione dal novembre 2009 per poter ospitare le automotrici del gruppo 350c revampizzate al suo interno, dopo essere stata inutilizzata per qualche anno a causa delle condizioni delle fosse di visita che risultavano pericolanti."}
{"id": "2685647", "revid": "1543377", "url": "https://it.wikipedia.org/wiki?curid=2685647", "title": "Titano amori intorno", "text": "Titano amori intorno \u00e8 una raccolta di poesie della scrittrice italiana Alda Merini.\nIl volume, pubblicato dalle Edizioni Pulcinoelefante in prima edizione nell'aprile 1993 e in edizione accresciuta, nel marzo del 1994 e nell'aprile del 1997, \u00e8 diviso in due sezioni: la prima si intitola \"Titano\" e riporta 35 liriche, la seconda si intitola \"Amori intorno\" e raccoglie altre 26 poesie che hanno come tema l'amore che, come scrive Guido Spani nell'introduzione all'opera, \u00e8 \"... quello vero, quello che arriva a farti impazzire e che ti segna la vita e te la lacera. Amore che poi \u00e8 anche poesia, e con entrambi non si scherza.\"\nL'edizione, preceduta dalla breve Introduzione di Spani, \u00e8 illustrata da otto disegni di Alberto Casiraghi e si chiude con la Notizia bibliografica sull'autrice."}
{"id": "2685650", "revid": "110157", "url": "https://it.wikipedia.org/wiki?curid=2685650", "title": "Circuito di Diepholz", "text": "Il circuito di Diepholz \u00e8 un autodromo ricavato da un aeroporto situato in Bassa Sassonia, nella parte settentrionale della Germania. L'aeroporto \u00e8 stato costruito nel 1930 e utilizzato come base aerea tedesca nella seconda guerra mondiale. Distrutto durante la seconda guerra mondiale, \u00e8 stato rimesso in condizioni di fungere da base aerea militare nel 1950. L'aviazione tedesca usa ancora il campo d'aviazione.\nIl tracciato.\nAl pari di tutti gli altri autodromo ricavati da aeroporti, il circuito privo di variazioni altimetriche si snoda lungo l'unica pista di decollo, la via di rullaggio posta a nord di essa e i piazzali posti lungo quest'ultima. Veniva percorso in senso antiorario e la linea del traguardo era posta a due terzi della pista di decollo. Dopo averla attraversata, le vetture raggiungevano il termine del rettilineo, svoltando poi a sinistra con una curva secca a 90\u00b0 e si immettevano nella pista di rullaggio. Subito il tracciato si incurvava ancora dolcemente verso destra fino a diventare quasi parallelo al rettilineo principale e a questo punto i concorrenti affrontavano la prima chicane disegnata in uno dei piazzali davanti agli hangar e si avviavano a raggiungere l'estremit\u00e0 occidentale della pista di decollo. L'acuto angolo incluso tra il raccordo e la pista imponevano alle vetture di affrontare uno stretto tornante e, una volta immesse sul rettilineo, due chicanes si frapponevano tra loro e la linea del traguardo. Durante gli anni il disegno delle chicanes e della prima e dell'ultima curva \u00e8 stato pi\u00f9 volte rimaneggiato per motivi di sicurezza.\nStoria.\nNegli anni sessanta in Germania vi era una forte carenza di impianti: a parte il vecchio N\u00fcrburgring e l'Hockenheimring non esistevano altri circuiti permanenti in quel momento. Alla ricerca di alternative, le gare sugli aeroporti militari divennero molto popolari. Fino al 1990, tracciati come Wunstorf, Mainz-Finthen, Kassel-Calden, Fassberg o Siegerland sono stati utilizzati per le gare dei vari campionati tedeschi, ma l'aeroporto pi\u00f9 importante per le corse in Germania era Diepholz.\nNel 1968, il club motoristico locale \"AMC Diepholz\" organizz\u00f2 il primo \"ADAC-Flugplatzrennen Diepholz\". L'evento annuale divenne subito molto popolare, grazie al fatto che l'organizzatore Peter Rumpfkeil e la sua squadra non solo dimostrarono di essere in grado di ben organizzare le gare, ma anche per portare a Diepholz le pi\u00f9 grandi stelle dello sport motoristico internazionale.\nL'arrivo del DRM.\nDall'inizio del campionato nel 1972 la gara di Diepholz fu inclusa nel Deutsche Rennsport Meisterschaft (DRM), il principale campionato per vetture Turismo degli anni 1970. I migliori piloti della categoria turismo di quell'epoca, come Dieter Glemser, Frank Gardner, Hans Heyer, Toine Hezemans, Helmut Kelleners, Karl-Heinz Becker, Bob Wollek e Albrecht Krebs, corsero su questo circuito.\nIl 1977 vide una delle gare pi\u00f9 spettacolari nella storia del circuito: in quella stagione, BMW e Ford si contrapponevano nel DRM. I bavaresi schierarono tre vetture ufficiali con i giovani Eddie Cheever, Marc Surer e Manfred Winkelhock, il cosiddetto \"BMW Junior Team\". Le tre promesse della squadra di Monaco ottennero molti successi, ma il loro comportamento in pista era un po' irruente: alla gara del Norisring, Surer aveva attaccato il pilota della Ford Hans Heyer in modo talmente brutale che entrambe le vetture rimasero completamente distrutte. Neerpasch, il direttore della \"BMW Motorsport\", volle raffreddare gli animi e per la gara di Diepholz lo Junior Team fu sostituita da un \"Gentleman Team\" composto da Hans-Joachim Stuck, Ronnie Peterson e David Hobbs.\nSfortunatamente per Neerpasch, Stuck e Peterson non hanno agito come ci si sarebbe aspettato da piloti navigati come loro. Sotto la pioggia battente condussero una battaglia privata che si concluse sfiorando il dramma: Peterson manc\u00f2 il suo punto di frenata alla fine del rettilineo del traguardo, usc\u00ec di strada distruggendo la sua BMW 320 e riusc\u00ec a fermarsi solo a pochissima distanza dagli spettatori. Molti altri piloti si girarono sulla pista scivolosa e fu Hans-Joachim Stuck a vincere dopo una gara senza errori.\nDopo questa gara e l'incidente di Peterson, ci furono un sacco di critiche dalla stampa circa la sicurezza sul Diepholz e le squadre si lamentarono dei danni subiti dalle auto. A quel tempo, le chicane del circuito di Diepholz erano caratterizzate da vecchi bidoni e pneumatici: colpirli significava un sacco di lavoro per i meccanici e il DRM decise quindi di non tornare a Diepholz nel 1978. Peter Rumpfkeil doveva perci\u00f2 elaborare una nuova idea per quell'anno: port\u00f2 20 Chevrolet Camaro dalla Svezia a Diepholz per la \"Camaro-Supercup 1978\" e, naturalmente, riusc\u00ec ad avere piloti come Stuck, Mass e Stommelen in quelle auto. I tifosi furono entusiasti e lo spettacolo fu perfetto: nel 1979 il DRM torn\u00f2 a Diepholz.\nLa Corsa dei Campioni.\nCon la crisi che sembrava affliggere il DRM per il 1981, alla fine del 1980 Rumpfkeil cancell\u00f2 la gara del campionato per poter organizzare un eccezionale evento isolato: la Corsa di Campioni. L'elenco degli iscritti di tale gara del 1981 comprendeva i maggiori esponenti dell'automobilismo di quel momento: il campione di Formula 1 Alan Jones, John Watson, Hans-Joachim Stuck, Hans Heyer, il campione di Rally Walter R\u00f6hrl, Bj\u00f6rn Waldegaard, Mich\u00e8le Mouton e molti altri. Su vetture identiche (le Ford Escort XR3) offrirono un grande spettacolo per gli appassionati accorsi a Diepholz o davanti alla televisione. Fu Hans-Joachim Stuck che si laure\u00f2 Campione dei Campioni vincendo la gara.\nGli anni del DTM.\nNel 1983 gli sportprototipi del Gruppo C fecero la loro prima apparizione sull'aeroporto. Le Porsche 956 e 962, la Sauber-Mercedes C9 e la Nissan Turbo rimangono le vetture pi\u00f9 veloci che abbiano mai corso su questa pista. Ma un nuovo campionato tedesco per vetture turismo, chiamato Deutsche Tourenwagen Meisterschaft (DTM), ben presto si \u00e8 rivelata pi\u00f9 popolare delle potenti sportprototipo. Il DTM corse a Diepholz nel 1984 e nel 1985 ma tutto fin\u00ec in uno scandalo. Le vetture da turismo erano dotate per regolamento di silenziatori di scarico, ma Rumpfkeil volle avere sul campo d'aviazione il suono delle vetture a scarico libero: cos\u00ec incoraggi\u00f2 le squadre a rimuovere dalle auto i silenziatori. Alcune squadre lo fecero, altre no. Ci furono proteste e Rumpfkeil si mise nei guai con la federazione automobilistica nazionale, cosicch\u00e9 Diepholz perse la gara del DTM fino al 1989.\nQuando il DTM ritorn\u00f2 nel 1989, il circuito era cambiato: i vecchi bidoni e le gomme erano spariti, sostituiti da cordoli di plastica installati per il weekend di gara e rimossi in seguito. Anche il tracciato era cambiato. Fino al 1996 (l'ultimo anno del DTM) Diepholz faceva parte del campionato: era ancora una gara su una pista non permanente ed era necessaria una enorme quantit\u00e0 di lavoro preparare l'evento. Ad esempio, l'installazione delle tribune per gli spettatori, i cordoli, le barriere, il paddock. Nel 1996 Rumpfkeil e la sua squadra aggiunsero una via di fuga in ghiaia alla fine del rettilineo del traguardo, ma i team dovevano arrangiarsi perch\u00e9 ancora non c'erano i box coperti. Circa 60.000 spettatori hanno assistito alle gare nel 1996, la folla pi\u00f9 grande mai vista, e quella edizione fu il canto del cigno nella storia del circuito: il DTM/ITC fall\u00ec alla fine della stagione.\nNel frattempo, Peter Rumpfkeil \u00e8 stato uno dei promotori del nuovo circuito permanente a Oschersleben, e cos\u00ec le gare a Diepholz ebbero i giorni contati. Il 1997 ha visto l'evento annuale tenersi con alcune gare di categorie minori. Il sipario \u00e8 calato nel 1998, esattamente trent'anni dopo la prima gara al campo d'aviazione."}
{"id": "2685653", "revid": "1573940", "url": "https://it.wikipedia.org/wiki?curid=2685653", "title": "Girl Friends (manga)", "text": " \u00e8 un manga giapponese di genere \"yuri\", pubblicato dalla casa editrice Futabasha sulla rivista manga \"Comic High\" a partire dal 2006 e, in seguito, ripubblicato in versione \"tank\u014dbon\" nel settembre 2009. Secondo le dichiarazioni rilasciate dall'autrice dopo il primo volume, la storia di \"Girl Friends\" si basa sulle esperienze personali della stessa mangaka, raccolte durante i propri anni di liceo, e poi riadattate ai tempi presenti.\nUn'edizione italiana \u00e8 stata annunciata da Magic Press Edizioni nel 2013.\nTrama.\nLa storia di Girl Friends ruota intorno alle due protagoniste della serie, Mariko (pi\u00f9 semplicemente Mari) Kamakura e Akiko (Akko) Oohashi. Mari \u00e8 la consueta ragazza modello, estremamente tranquilla, riservata e dagli ottimi voti scolastici. Nonostante ci\u00f2, ha pochi amici e questo attira le attenzioni dell'esuberante e socievole Akko, a tal punto che proprio quest'ultima decide di fare il possibile per riuscire a diventare sua amica. Grazie all'improvviso legame che si instaura fra le due, Mari inizia lentamente a cambiare e ad aprirsi con le altre compagne di classe, affrontando le situazioni consuete con cui hanno spesso a che fare tutte le adolescenti: ragazzi, diete, moda, amici e studio.\nCon l'evolversi della storia, tuttavia, le cose iniziano a cambiare e lentamente Mari comprende di provare nei confronti di Akko qualcosa di ben diverso dalla semplice amicizia. Seguendo il rapporto fra le due, il manga ben presto si trasforma in una vera e propria commedia romantica che ha per protagoniste due ragazze innamorate.\nPersonaggi.\nMariko Kumakura\nChiamata da tutti semplicemente Mari, \u00e8 una delle due protagoniste del manga. Si tratta di una ragazza timida ed estremamente rispettosa, dedita agli studi e alla lettura, in particolar modo. Dal momento in cui stringe amicizia con l'esuberante Akko, Mari inizia un lento processo di trasformazione che la porta ad aprirsi maggiormente con le persone che le stanno intorno, a partire dalle proprie compagne di classe.\nDopo aver compreso di provare, nei confronti di Akko, qualcosa di pi\u00f9 profondo di una semplice amicizia, cercher\u00e0 - con scarsi risultati - di fare il possibile per sopprimere i propri sentimenti e non rovinare il legame che le ha permesso di diventare una persona nuova.\nAkiko Oohashi\nPi\u00f9 semplicemente Akko, \u00e8 la seconda protagonista di Girl Friends. Si tratta di una ragazza popolare e molto estroversa, sempre allegra e frizzante. Nota subito la quieta e introversa Mari e fa di tutto per diventare sua amica, introducendola ad un mondo relativamente nuovo, fatto di moda, pettegolezzi, diete, telefonini cellulari e tutto ci\u00f2 che, pi\u00f9 in genere, riguarda la vita sociale di molti adolescenti.\nSi trova al centro degli interessi romantici di Mari quando meno se lo aspetta, cosa questa che la porter\u00e0 a riflettere sui suoi veri sentimenti per l'amica.\nSatoko Sugiyama\nSugi \u00e8 una delle compagne di classe di Akko e Mari. Ha un carattere estremamente egocentrico che la porta spesso a mettersi al centro dell'attenzione, soprattutto per catturare la curiosit\u00e0 dei ragazzi che le stanno intorno. Lei stessa dichiara di frequentarne pi\u00f9 di un paio alla volta e non sembra interessata a legami sentimentali stabili. \u00c8 molto amica di Tamamin, con la quale si mette spesso nei guai. Rinomata \u00e8 anche la sua passione per i liquori.\nTamami Sekine\nChiamata da tutti Tamamin, \u00e8 la migliore amica di Sugi, nonch\u00e9 un'inguaribile otaku. Ha una passione incontrollabile per i manga e il cosplay e una mentalit\u00e0 relativamente aperta. La si vede spesso in compagnia dei suoi inseparabili fumetti e da sottolineare \u00e8 anche la sua passione per il genere yuri, nonostante Tamamin sia eterosessuale."}
{"id": "2685661", "revid": "316629", "url": "https://it.wikipedia.org/wiki?curid=2685661", "title": "Madha", "text": "L'area di Madha (in arabo: \u0645\u062f\u062d\u0627\u0621) o Wadi Madha \u00e8 un'exclave dell'Oman contenuta nel territorio degli Emirati Arabi Uniti, si trova a met\u00e0 tra la penisola di Musandam e il resto del territorio del proprio paese.\n\u00c8 sotto la giurisdizione della penisola del Musandam. Con un'estensione di 77,7 km\u00b2 \u00e8 per estensione una delle maggiori exclave al mondo, la linea di confine \u00e8 stata fissata nel 1969. L'exclave si trova sulla strada che collega Fujairah a Khawr Fakk\u0101n (entrambe localit\u00e0 degli EAU); sulla Fujairah-Khor ci sono due uscite che portano a Madha.\nIl territorio \u00e8 in gran parte disabitato, l'unica zona popolata \u00e8 quella denominata \"New Madha\" dove c'\u00e8 una scuola, un ufficio postale, una stazione di polizia omanita, una banca dell'Oman, una centrale elettrica, un acquedotto e una pista d'atterraggio per velivoli.\nL'enclave di Madha contiene a sua volta una piccola exclave degli Emirati chiamata Nahwa, appartenente all'Emirato di Sharjah."}
{"id": "2685673", "revid": "139103", "url": "https://it.wikipedia.org/wiki?curid=2685673", "title": "Derbyshire Redcap", "text": ""}
{"id": "2685674", "revid": "155613", "url": "https://it.wikipedia.org/wiki?curid=2685674", "title": "Cecina Mare", "text": ""}
{"id": "2685675", "revid": "31360", "url": "https://it.wikipedia.org/wiki?curid=2685675", "title": "Esercitazioni militari", "text": ""}
{"id": "2685678", "revid": "287204", "url": "https://it.wikipedia.org/wiki?curid=2685678", "title": "Non ci sono pi\u00f9 gli uomini di una volta", "text": "...non ci sono + gli uomini di una volta \u00e8 un album della cantante Na\u00eff H\u00e9rin, pubblicato nel 2004 dalla casa discografica TdE ProductionZ."}
{"id": "2685680", "revid": "2091899", "url": "https://it.wikipedia.org/wiki?curid=2685680", "title": "Mauro Parmeggiani", "text": "Biografia.\nNato a Reggio nell'Emilia il 5 luglio 1961, ha conseguito gli studi ecclesiastici presso lo studio teologico interdiocesano di Reggio Emilia-Modena-Carpi-Guastalla.\nMinistero sacerdotale.\nHa ricevuto l'ordinazione presbiterale per la diocesi di Reggio Emilia-Guastalla nella cattedrale di Reggio Emilia il 18 ottobre 1985 dal vescovo Gilberto Baroni.\nDopo l'ordinazione, oltre ad essere stato vice-assistente diocesano del settore giovani dell'Azione Cattolica, ha insegnato religione cattolica presso l'istituto tecnico industriale di Reggio Emilia. In seguito \u00e8 stato segretario particolare del cardinale Camillo Ruini, prima presso la segreteria generale della Conferenza Episcopale Italiana e poi presso la diocesi di Roma. Nell'ambito della diocesi di Roma \u00e8 stato direttore del servizio per la pastorale giovanile.\nIl 25 novembre 1996, con il consenso del suo ordinario, si \u00e8 incardinato nella diocesi di Roma. Nella capitale ha ricevuto i seguenti incarichi:\nIl 17 ottobre 2003 \u00e8 stato nominato prelato segretario del vicariato di Roma e il 1 novembre dello stesso anno viene nominato delegato della Consulta diocesana per le aggregazioni laicali dal cardinale Camillo Ruini.\nDopo la celebrazione del sinodo diocesano, il 1\u00ba giugno 1993, \u00e8 stato nominato cappellano di Sua Santit\u00e0.\nMinistero episcopale.\nIl 3 luglio 2008 \u00e8 stato nominato vescovo di Tivoli da papa Benedetto XVI.\nHa ricevuto la consacrazione episcopale il 20 settembre 2008 in San Giovanni in Laterano dal cardinale Camillo Ruini, cardinale protettore dell'Almo collegio Capranica e gi\u00e0 vicario generale per la diocesi di Roma, coconsacranti il cardinale Agostino Vallini, vicario generale per la diocesi di Roma, e l'arcivescovo Giovanni Paolo Benotto, arcivescovo metropolita di Pisa e suo predecessore a Tivoli. Il 5 ottobre successivo ha iniziato il proprio ministero nella diocesi di Tivoli.\nIl 23 maggio 2012 il Consiglio Episcopale Permanente della Conferenza Episcopale Italiana lo ha nominato assistente ecclesiastico nazionale della Confederazione delle Confraternite delle Diocesi d'Italia. Il 31 luglio 2017 ha ricevuto la nomina ad amministratore apostolico di Palestrina; il 19 febbraio 2019 ne \u00e8 diventato vescovo, avendo papa Francesco unito \"in persona episcopi\" la sede di Tivoli con quella di Palestrina. Il 17 aprile ha preso possesso della sede suburbicaria nella cattedrale di Sant'Agapito martire.\nNel febbraio 2020 ha istituito un osservatorio sul mondo giovanile in collaborazione con l'Universit\u00e0 Cattolica del Sacro Cuore, i cui lavori sono stati inaugurati con un convegno di ascolto e riflessione.\nAttualmente \u00e8 membro della Commissione episcopale per la famiglia, i giovani e la vita della Conferenza Episcopale Italiana ed \u00e8, dal giugno 2010, delegato per la famiglia e la vita e per la pastorale giovanile della Conferenza episcopale laziale.\nGenealogia episcopale.\nLa genealogia episcopale \u00e8:"}
{"id": "2685682", "revid": "1566286", "url": "https://it.wikipedia.org/wiki?curid=2685682", "title": "Ralph Dawson", "text": "Attivo in oltre 75 pellicole hollywoodiane fin dal 1925, ha vinto tre volte l'Oscar per il miglior montaggio nel giro di quattro anni: nel 1936 per \"Sogno di una notte di mezza estate\", nel 1937 per \"Avorio nero\" e nel 1939 per \"Robin Hood\".\nEbbe un'altra candidatura, nel 1955, per \"Prigionieri del cielo\" di William A. Wellman."}
{"id": "2685686", "revid": "70217", "url": "https://it.wikipedia.org/wiki?curid=2685686", "title": "Taijiquan famiglia Yang forma 16", "text": ""}
{"id": "2685687", "revid": "256896", "url": "https://it.wikipedia.org/wiki?curid=2685687", "title": "Regione di Fo\u010da", "text": "La regione di Fo\u010da (in serbo cirillico: \u0424\u043e\u0447\u0430\u043d\u0441\u043a\u0430 \u0440\u0435\u0433\u0438\u0458\u0430) \u00e8 una delle 7 regioni della Repubblica Serba di Bosnia ed Erzegovina. Il suo capoluogo \u00e8 la citt\u00e0 di Fo\u010da, dalla quale prende il nome, ed \u00e8 situata nell'est della Bosnia."}
{"id": "2685689", "revid": "1442080", "url": "https://it.wikipedia.org/wiki?curid=2685689", "title": "Peter Horbury", "text": "Notizie biografiche.\nDopo il diploma conseguito alla scuola \"King Edward VII\" di Sheffield, il giovane Horbury si iscrisse al \"College of Art\" di Newcastle upon Tyne, dove nel 1972 consegu\u00ec la laurea in design Industriale. In seguito frequent\u00f2 il Royal College of Art a Londra, dove nel 1974 ottenne un master in design automobilistico.\nLa prima esperienza lavorativa di Horbury \u00e8 alla Chrysler inglese. A cavallo tra la fine degli anni settanta e l'inizio degli anni ottanta fu alla Ford europea, dove collabor\u00f2 alla realizzazione di alcuni significativi modelli, come la Granada seconda serie e la Sierra e la Escort terza serie.\nA met\u00e0 degli anni 80 pass\u00f2 alla Volvo, dove rimase per circa vent'anni: qui Horbury firm\u00f2 le linee di alcune tra le Volvo pi\u00f9 famose, come la compatta 480.\nNel 1991, Horbury fu promosso a direttore del design Volvo: la sua attivit\u00e0 and\u00f2 avanti con la realizzazione di modelli di serie come la Volvo S40 e la sua \"cugina\", la Mitsubishi Carisma, ma firm\u00f2 anche la linea di alcuni prototipi sperimentali, come la Volvo ECC a motore elettrico. Per tutti gli anni novanta ed i primi anni 2000, firm\u00f2 in pratica tutte le Volvo poste in commercio, compreso il SUV XC90.\nNel 2002, dopo aver dato alla luce la carrozzeria della seconda serie della \"S40\" (posta per\u00f2 in commercio solo due anni dopo), pass\u00f2 nuovamente alla Ford, dove nel 2004 venne promosso a direttore generale del design del Gruppo Ford, trovandosi cos\u00ec a curare non solo le vetture della casa dell'ovale blu, ma anche quelle dei marchi ad esso annessi in quegli anni, come Jaguar ed Aston Martin e la stessa Volvo, oramai da anni sotto la Ford.\nNel 2009 torn\u00f2 per\u00f2 alla Volvo, in crisi economica dopo il disastro finanziario globale dell'anno precedente. Tale crisi porter\u00e0 il Gruppo Ford a disfarsi del marchio Volvo."}
{"id": "2685690", "revid": "287204", "url": "https://it.wikipedia.org/wiki?curid=2685690", "title": "Na\u00eff (Na\u00eff H\u00e9rin)", "text": "Na\u00eff \u00e8 il secondo album della cantante Na\u00eff H\u00e9rin, pubblicato nel 2005 dalla casa discografica People Music e registrato presso il Didde Studio di Besate, (MI)."}
{"id": "2685694", "revid": "1305772", "url": "https://it.wikipedia.org/wiki?curid=2685694", "title": "Silvio Pasi", "text": "Biografia.\nOperaio agricolo, nel 1930, in pieno regime fascista, si iscrisse giovanissimo al P.C.d'I., diventandone attivista all'interno della sua struttura clandestina.\nLa Resistenza.\nSin dai primi mesi successivi all'Armistizio entr\u00f2 a far parte della Resistenza nel ravennate con il nome di battaglia \"Elic\", operando a stretto contatto con il suo pi\u00f9 rappresentativo esponente, Arrigo Boldrini, ed occupando posizioni politiche e militari di primo piano in essa. Responsabile dei GAP della zona 3 (Lavezzola) dimostr\u00f2 fin dall'inizio una vitalit\u00e0, una capacit\u00e0 di inventiva e uno spirito combattivo veramente fuori dal comune' in attacchi diretti ed attentati contro fascisti e tedeschi, azioni di recupero di armi, sabotaggi contro le trebbiatura per impedire la requisizione del grano da parte dei tedeschi. All'inizio dell'estate del 1944, con la istituzione della 28\u00aa Brigata GAP \"Mario Gordini\" fu nominato commissario politico del Distaccamento \"Umberto Ricci\", attivo nelle zone di Conselice, Lavezzola e Argenta, in sostituzione di Ivo Ricci Maccarini (\"Snap\") ferito a seguito della rappresaglia tedesca in reazione all'attacco contro la caserma della GNR di Campotto.Continu\u00f2 a combattere nella Brigata sino alla Liberazione. Per le sue azioni gli fu concessa la medaglia d'argento.\nIl dopoguerra.\nAttivo membro del PCI, nell'immediato dopoguerra divenne dirigente della Camera del Lavoro di Faenza. Nel 1948 Silvio Pasi fu accusato assieme ad altri 12 ex partigiani delle uccisioni avvenute nella tenuta della famiglia Manzoni-Ansidei in localit\u00e0 \"La Frascata\" a Lugo nella notte tra il 7 e 8 luglio 1945, in cui trovarono la morte la contessa Beatrice ed i suoi figli Luigi, Reginaldo e Giacomo - noti possidenti locali gi\u00e0 legati a vario titolo al regime fascista - oltre alla domestica Francesca Anconelli ed al loro cane, inizialmente dati per scomparsi, i cui corpi vennero seppelliti in aperta campagna e ritrovati tre anni dopo. L'accusa era di omicidio a scopo di rapina.\nPasi sostenne sempre \u00abnel modo pi\u00f9 assoluto\u00bb la sua innocenza. Durante il primo interrogatorio afferm\u00f2: \u00abRitengo la soppressione, se tale \u00e8 stata, della famiglia Manzoni un atto non compatibile allora con quella che doveva essere la azione di chiunque che per motivi politici volesse procedere nei confronti di chiunque, poich\u00e9 la magistratura aveva lei sola la competenza di giudicare\u00bb. Nel 1951 il processo si tenne in prima istanza presso la Corte d'Assise di Macerata - anzich\u00e9 nella naturale sede di Ravenna, invocando da parte dell'accusa la legittima suspicione - per essere infine trasferito ad Ancona.\nNel 1953, in sede di dibattito processuale, sette ex partigiani comunisti fuoriusciti in Cecoslovacchia (noti come \"i sette di Voltana\") inviarono una lettera in cui si autoaccusavano degli omicidi, motivandoli con ragioni politiche e descrivendo in modo dettagliato i fatti, per evitare - secondo le loro parole - \u00abun irreparabile atto di ingiustizia\u00bb. Ci\u00f2 comport\u00f2 una sospensione del processo per avviare un supplemento di istruttoria: alla ripresa, tutti gli indagati erano accusati di omicidio e le richieste di ergastolo erano salite a venti. Nel corso del dibattimento, tuttavia, i giudici considerarono false le autoccuse dei \"sette di Voltana\" ed essi vennero quindi assolti in contumacia per insufficienza di prove dal reato di omicidio; il principale testimone dell'accusa, l'imputato Primo Cassani, ex partigiano, ritratt\u00f2 la confessione resa in cui ammetteva di aver partecipato all'omicidio, sostenendo che fosse stata estorta dai carabinieri mediante \"duri maltrattamenti\"; complessivamente circa 230 testimoni indicati dalla difesa, non vennero ritenuti attendibili.\nLa sentenza finale nel 1953 sanc\u00ec la condanna dei 13 imputati all'ergastolo per omicidio aggravato ed a 5 anni di reclusione per soppressione di cadavere, pena complessivamente ridotta a 19 anni essendo stato riconosciuto il movente politico dell'azione. Lo stesso giorno della sentenza, il 28 luglio, fu comunicata la concessione della medaglia d'argento al valor militare a Silvio Pasi. Nel 1954, in sede di appello, la pena venne ulteriormente ridotta e successivamente, a seguito della promulgazione durante il governo del democristiano Giuseppe Pella di un indulto per i reati politici e di natura militare commessi tra l'8 settembre 1943 e il 18 giugno 1946, gli imputati tornarono tutti in libert\u00e0. Il Comitato \"Solidariet\u00e0 democratica\" offr\u00ec assistenza legale gratuita a tutti gli ex-partigiani imputati. Dopo sei anni di detenzione, Silvio Pasi all'atto della liberazione venne accolto come una vittima e come un eroe, ma la sua carriera politica di fatto ebbe termine a partire da quella data. Mor\u00ec prematuramente nel 1962.\nOnorificenze.\nNel 1953 venne concessa a Silvio Pasi la medaglia d'argento al valor militare, che tuttavia gli fu revocata a seguito della condanna all'ergastolo. A simbolica compensazione di essa Luigi Longo, gi\u00e0 comandante generale delle Brigate Garibaldi e dirigente nazionale di primo piano del PCI, gli consegn\u00f2 la Medaglia d'oro al merito partigiano. Nel 1958 l'ANPI nazionale gli assegn\u00f2 il \"Premio fedelt\u00e0 alla Resistenza\", assieme a Piero Calamandrei, Ferruccio Parri, Umberto Terracini ed altri \"quali partigiani che hanno affrontato privazioni per essere coerenti per il loro passato di volontari di libert\u00e0\". Il Comune di Conselice nel 1980 gli ha intitolato una via nella frazione di Lavezzola."}
{"id": "2685695", "revid": "256896", "url": "https://it.wikipedia.org/wiki?curid=2685695", "title": "Regione di Trebigne", "text": "La regione di Trebigne (in serbo cirillico: \u0422\u0440\u0435\u0431\u0438\u045a\u0441\u043a\u0430 \u0440\u0435\u0433\u0438\u0458\u0430) \u00e8 una delle 7 regioni della Repubblica Serba. Il suo capoluogo \u00e8 la citt\u00e0 di Trebigne, dalla quale prende il nome, ed \u00e8 situata nella Erzegovina."}
{"id": "2685701", "revid": "767487", "url": "https://it.wikipedia.org/wiki?curid=2685701", "title": "Roberto Balocco", "text": "Biografia.\nOriginario di una famiglia vercellese, fin da ragazzo ha studiato assieme al fratello Piergiorgio l'evoluzione della canzone popolare piemontese: dalle prime canzoni apprese attraverso le testimonianze dirette dei nonni e degli zii fino a quelle raccolte nelle \"pi\u00f2le\" (osterie) di tutta Torino.\nQuesto lavoro lo ha portato a collaborare con Piero Novelli, giornalista dello storico quotidiano torinese \"Gazzetta del popolo\", assieme al quale scriver\u00e0 le sue prime canzoni, fin dall'inizio definite della \"Pi\u00f2la Neuva\" (nuova).\nRoberto Balocco esordisce sul palco del Teatro Gobetti di Torino nel febbraio del 1965, quando, con la collaborazione dell'attrice Silvana Lombardo e la produzione dell'impresario teatrale Aldo Landi, terr\u00e0 i suoi primi concerti. Qualche numero pu\u00f2 ben inquadrare questa importante figura del panorama culturale piemontese. Centinaia e centinaia di spettacoli teatrali, da solo o accompagnato da tantissimi artisti: oltre ai gi\u00e0 citati, vale la pena ricordare il pianista Luciano Sangiorgi, il Quartetto Cetra, l il Trio Giolo, la Camerata Corale La Grangia, il cabarettista Jean Porta, la Lippa Jazz Band e tanti altri. E poi 15 Lp usciti tra il 1965 ed il 1977 (pi\u00f9 alcune antologie) pubblicati con la Fonit Cetra. E ancora 9\u00a0cd (dei quali il primo uscito nel dicembre del 1998) che hanno interrotto un lungo silenzio discografico durato una ventina d'anni ed usciti sotto l'etichetta della Libreria Piemontese di Torino.\nTra la fine degli anni '60 Roberto Balocco si produce in varie tourn\u00e9e anche all'estero dove riceve svariati premi a livello nazionale ed internazionale (Russia, Belgio,). Nel 1974 \u00e8 a Canzonissima, come rappresentante del folk piemontese.\nChi conosce Roberto Balocco superficialmente, in generale lo cataloga come lo \"chansonnier\" del \"Tango dla s\u00f2ma d'aj\", di \"Neto Paracchi\" o di altre canzoni \"leggere\". In verit\u00e0, con la collaborazione del fratello Piergiorgio (regista praticamente di tutti i suoi spettacoli) il suo lavoro \u00e8 andato molto pi\u00f9 in profondit\u00e0 nello studio della gente e della cultura piemontese. Questo lo si nota soprattutto nelle ultime pubblicazioni dal 2002 in avanti, quando sono usciti nell'ordine \"Cheur giojos \u00ebl cel l'agiuta \u2013 Omaggio ad Ignazio Isler\" (sicuramente il poeta pi\u00f9 importante del '700 piemontese) e \"Le n\u00f2ste canson\", 36 canzoni popolari tra il '600 ed il '700. In questi cd si \u00e8 avvalso della collaborazione di numerosi musicisti della prestigiosa Orchestra Sinfonica Nazionale della Rai. Questo lavoro di approfondimento del panorama musicale storico della regione ha visto nascere un nuovo capitolo il 12 ottobre del 2010, quando \u00e8 uscito il cd \"Guarda 'l mond e f\u00e0 d' canson\": omaggio ad Angelo Brofferio. In questo lavoro Balocco ripropone (con la collaborazione musicale di Raf Cristiano al pianoforte e di Paolo Giolo al violino) 12 canzoni del celebre avvocato astigiano, protagonista indiscusso della storia ottocentesca piemontese."}
{"id": "2685711", "revid": "376772", "url": "https://it.wikipedia.org/wiki?curid=2685711", "title": "Chiesa di Santa Vittoria Vergine", "text": ""}
{"id": "2685713", "revid": "1869172", "url": "https://it.wikipedia.org/wiki?curid=2685713", "title": "CD-spazzatura", "text": "CD-Spazzatura \u00e8 un album della cantante Na\u00eff H\u00e9rin, pubblicato nel 2007 dalla casa discografica TdE ProductionZ.\nIl disco \u00e8 inciso in modo dati e comprende tracce audio in mp3 e tracce video in mp4."}
{"id": "2685717", "revid": "729019", "url": "https://it.wikipedia.org/wiki?curid=2685717", "title": "Sonate dal caso", "text": "Sonate dal caso \u00e8 un album della cantante Na\u00eff H\u00e9rin, pubblicato nel 2007 dalla casa discografica TdE ProductionZ.\nComprende tre brani per solo pianoforte e la musicista ha cos\u00ec descritto il suo lavoro: \"Spesso mi ritrovo al piano a suonare condotta dal caso, il suo suono mi rilassa, dilata il tempo. Ho registrato 3 pezzi, il primo si intitola Meno ed \u00e8 stato suonato solo con i tasti bianchi, il secondo Pi\u00f9 suonato con tasti bianchi e neri e il terzo Per suonato solo con i tasti neri. L'obiettivo \u00e8 di diventare uno strumento del caso e giocare con esso...\"."}
{"id": "2685722", "revid": "220256", "url": "https://it.wikipedia.org/wiki?curid=2685722", "title": "Lex talionis", "text": ""}
{"id": "2685723", "revid": "287204", "url": "https://it.wikipedia.org/wiki?curid=2685723", "title": "Niksic", "text": ""}
{"id": "2685724", "revid": "339392", "url": "https://it.wikipedia.org/wiki?curid=2685724", "title": "Sugar Ray Richardson", "text": ""}
{"id": "2685726", "revid": "57342", "url": "https://it.wikipedia.org/wiki?curid=2685726", "title": "Marco Onorato", "text": "Biografia.\nVincitore dell'Oscar Europeo per la fotografia di \"Gomorra\", \u00e8 noto per aver curato la fotografia di tutti i film di Matteo Garrone. Onorato \u00e8 stato legato, fino alla sua morte, alla madre di Garrone, la fotografa Donatella Rimoldi. Nel 1989 \u00e8 stato direttore della fotografia del film \"I ragazzi di via Panisperna\" di Gianni Amelio. Tra le sue collaborazioni pi\u00f9 conosciute dal grande pubblico vanno ricordati \"Fantozzi 2000 - La clonazione\" (1999), la fiction di successo \"L'ultimo padrino\" (2008) e \"Fortap\u00e0sc\" (2009) di Marco Risi.\nEra il fratello di Glauco Onorato (1936-2009), attore e doppiatore, ed era zio del doppiatore Riccardo Niseem Onorato.\nHa vinto il David di Donatello per il miglior direttore della fotografia nel 2013 (postumo) per \"Reality\". Era candidato per lo stesso premio gi\u00e0 nel 2003 per \"L'imbalsamatore\", e poi nel 2004 per \"Primo amore\" e nel 2009 per \"Gomorra\" (tutti film di Matteo Garrone).\n\u00c8 morto dopo una breve malattia il 2 giugno 2012, a 59 anni."}
{"id": "2685733", "revid": "2014155", "url": "https://it.wikipedia.org/wiki?curid=2685733", "title": "Arechi I di Benevento", "text": "Biografia.\nArechi I fu il secondo duca di Benevento dal 591 alla sua morte nel 641, un regno di mezzo secolo. Proveniva dal Friuli ed era imparentato con i loro duchi, forse nipote di Zottone, il suo predecessore. Fu nominato duca dal re Agilulfo nella primavera del 591, dopo la morte di Zottone. Era praticamente indipendente, perch\u00e9 il suo ducato era separato dalla Langobardia Maior dal Corridoio bizantino.\nConquist\u00f2 Capua e Venafro in Terra di Lavoro e zone della Basilicata e della Calabria. Non riusc\u00ec a prendere Napoli, dopo un assedio (gi\u00e0 Zottone non vi era riuscito), ma prese Salerno dal 620 in poi. Trascorse gli ultimi anni del suo regno a stabilire buone relazioni con i Romanici cattolici del suo ducato e fare suo successore il figlio. Alla sua morte, dopo essere sopravvissuto molto per un sovrano dell'epoca, la sua indipendenza era assicurata e il suo dominio pass\u00f2 a suo figlio Aione I."}
{"id": "2685735", "revid": "2014155", "url": "https://it.wikipedia.org/wiki?curid=2685735", "title": "Aione I di Benevento", "text": "Biografia.\nAione I, figlio e successore di Arechi I, fu il duca di Benevento dal 641 fino alla sua morte nel 642. Tuttavia, egli divenne mentalmente instabile, secondo Paolo Diacono, quando bevve una bevanda nella Ravenna bizantina, citt\u00e0 in cui si era fermato durante un viaggio verso Pavia. I suoi fratelli adottivi Radoaldo e Grimoaldo, su richiesta del morente Aione, assunsero il ruolo di reggenti per lui. Nel 642, dei predoni slavi approdarono vicino Siponto sull'Adriatico. Aione condusse personalmente le sue forze contro gli intrusi in un momento in cui i due reggenti erano assenti, ma il suo cavallo cadde in una fossa scavata appositamente dagli Slavi intorno al loro accampamento e fu circondato e ucciso assieme ad altri dei suoi uomini. Quando Radoaldo lo venne a sapere, attacc\u00f2 gli slavi e vinse. Gli successe Radoaldo."}
{"id": "2685736", "revid": "40056727", "url": "https://it.wikipedia.org/wiki?curid=2685736", "title": "Arechi I", "text": ""}
{"id": "2685739", "revid": "451735", "url": "https://it.wikipedia.org/wiki?curid=2685739", "title": "Gus Binelli", "text": ""}
