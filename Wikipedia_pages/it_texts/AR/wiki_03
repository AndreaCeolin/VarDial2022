{"id": "2633301", "revid": "2091306", "url": "https://it.wikipedia.org/wiki?curid=2633301", "title": "Ferrari 512 S", "text": "La Ferrari 512 S \u00e8 una vettura da competizione che corse nel Campionato del mondo sportprototipi nel 1970. Ne fu realizzata una versione modificata, la 512 M.\nLa vettura.\nLa 512 S fu costruita rispettando il regolamento del Gruppo 4, appena modificato, che permetteva la partecipazione nel Mondiale Marche a vetture con cilindrata di 5.000cm\u00b3 prodotte in almeno 25 esemplari e definite \"Sport\" passando a far parte del Gruppo 5.\nLa 512 S era dotata di un telaio a semimonoscocca in lega leggera ed il motore era posizionato in posizione centrale-longitudinale. Questo propulsore, un V12 di 4.993,53\u00a0cm\u00b3, con angolo tra le bancate di 60\u00b0, erogava inizialmente 550 CV a 8.500 giri/minuto. Il peso complessivo era di 850\u00a0kg.\nLa vettura fu realizzata sia in versione berlinetta che targa; per la 24 Ore di Le Mans venne adottata una speciale carrozzeria aerodinamica a coda lunga per raggiungere una velocit\u00e0 massima superiore ai 340\u00a0km/h sul lungo rettifilo (oltre 5\u00a0km) dell'Hunaudi\u00e8res.\nSul finire della stagione, a Maranello venne sviluppata l'evoluzione del modello 512 S: la 512 M; la versione M (dove la \"M\" sta per \"modificata\") si distingueva per una linea decisamente pi\u00f9 spigolosa e per una coda tronca assai simile a quella della 917K, presentava il medesimo motore potenziato a circa 610CV a 9000 giri/minuto e pesava circa 815\u00a0kg. Tuttavia, la Ferrari destin\u00f2 tale modello alle sole scuderie private: nel 1970/1971 a Maranello si lavorava gi\u00e0 ad un nuovo prototipo Gruppo 6, la 312 PB.\nLa stagione 1970.\nLa prima gara della stagione, la 24 Ore di Daytona, si corse il primo febbraio. La Ferrari in quest'occasione schier\u00f2 cinque 512 S. Di queste, solo quella portata in gara dall'equipaggio Andretti/Merzario/Ickx riusc\u00ec a concludere la gara, arrivando al terzo posto dietro due Porsche 917. Il 21 marzo si corse la 12 Ore di Sebring, dove la Ferrari port\u00f2 in gara quattro 512 S, tre in versione spyder e una in versione berlinetta. Fu proprio quest'ultima, condotta dall'equipaggio Giunti/Vaccarella/Andretti a conquistare il primo posto. Le altre tre 512 S non riuscirono ad arrivare al traguardo.\nLa gara successiva fu la 1000 km di Brands Hatch. La prima delle 512 S, con l'equipaggio Amon/Merzario giunse quinta, mentre ai primi tre posti giunsero altrettante 917, ed il quarto fu conquistato da una 908.\nAlla 1000 km di Monza, la vittoria fu conquistata da una 917, con le prime 512 S che arrivarono in seconda, terza e quarta posizione. Altre due 512 S giunsero all'ottavo e nono posto. Il 3 maggio si corse la Targa Florio. Sul tortuoso circuito si imposero le leggere 908, che conquistarono la vittoria e la seconda posizione. La prima delle 512 S, al comando di Nino Vaccarella e Ignazio Giunti, giunse in terza posizione.\nAlla 1000 km di Spa, fu nuovamente la 917 a conquistare il primo posto, mentre le 512 S arrivarono in seconda e quarta posizione, rispettivamente con gli equipaggi Ickx/Surtees e Vaccarella/Giunti. Al terzo posto giunse una 917. Come alla Targa Florio, anche alla 1000 km del N\u00fcrburgring si imposero le 908, che arrivaro al primo e secondo posto. Al terzo e quarto posto giunsero due 512 S, affidate rispettivamente agli equipaggi Surtees/Vaccarella e Parkes/M\u00fcller.\nIl 16 giugno si corse la 24 Ore di Le Mans; la Porsche conquist\u00f2 le prime tre posizioni, con due 917 e una 908. Le 512 S, quelle affidate a team privati e portate in gara dagli equipaggi Posey/Bucknum e de Fierlant/Walker giunsero subito dietro, in quarta e quinta posizione, mentre le vetture ufficiali, anche in configurazione a coda lunga, si ritirarono.\nAlla successiva 6 Ore di Watkins Glen il miglior risultato della 512 S fu un terzo posto, con Andretti/Giunti, dietro a due 917. L'ultima gara della stagione fu la 1000 km di Zeltweg. L'unica 512 S in gara, con equipaggio Loos/Pesch, giunse solo settima. In questa gara debutt\u00f2 anche la nuova Ferrari 512 M (da Modificata), che per\u00f2 si dovette ritirare per un problema elettrico.\nAl termine della stagione di corse vennero emanati i nuovi regolamenti che avrebbero posto l'auto \"fuorilegge\" dalla stagione 1972 (in virt\u00f9 dell'abolizione della classe prototipi da 5 l), la Ferrari di conseguenza decise di abbandonarne lo sviluppo e mise in pista gi\u00e0 per il Campionato Mondiale Sportprototipi 1971 la nuova Ferrari 312 PB. Le 512 M continuarono a gareggiare per l'ultimo anno gestite da vari team privati.\nDa uno degli esemplari prodotti per l'omologazione venne derivata da Pininfarina una concept car, la Ferrari Modulo.\nLa 512 M.\nLa strana alternanza di deludenti prove a Daytona, Le Mans, N\u00fcrburgring e Brands Hatch con la vittoria a Sebring e i buoni piazzamenti di Spa e Monza, poneva ad Enzo Ferrari un dilemma di non facile soluzione. I piloti lamentavano la scarsa competitivit\u00e0 della vettura, mentre i tecnici scaricavano la responsabilit\u00e0 sui piloti.\nAl fine di ottenere un parere attendibile sul grado di sviluppo della \"512 S\", Ferrari convoc\u00f2 a fine 1970 Tino Brambilla all'Aerautodromo di Modena, contando sull'esperienza e sulla ben nota franchezza del pilota monzese, spesso al limite dell'irriverenza. Dopo aver provato la vettura, Brambilla si avvicin\u00f2 a Ferrari e chiese \u00ab\"Vuole che le dica la verit\u00e0 o le racconto delle balle?\"\u00bb e, ricevuto l'assenso del Drake, sentenzi\u00f2 \u00ab\"Guardi, se qui sul volante ci mette un manettino quest'auto diventa un tram\"\u00bb.\nNon era passata un'ora che Ferrari aveva gi\u00e0 convocato lo staff tecnico, intimando di provvedere immediatamente alla bisogna. Le migliorie portarono alla \"512 M\" e vista l'impossibilit\u00e0 di ulteriore sviluppo, ma anche per il cambio di regolamento per la stagione 1972, il progetto \"512\" venne abbandonato per realizzare il nuovo modello, con motore e cambio derivato dalla 312B di formula 1 ed erede della precedente 312 P.\nLa 312 B e anche la 312 P avevano il nuovo motore 12 cilindri 180\u00b0 progettato da. Mauro Forghieri. Infatti il vecchio V 12 di 60\u00b0 montato sulla 512 M era reputato di scarsa potenza anche in confronto al V8 DFV Cosworth. \nLa 512 M non riusc\u00ec ad aggiudicarsi nessuna gara del mondiale, anche se la vettura dell'Escuderia Montjuch, guidata da Jos\u00e9 Juncadella e Nino Vaccarella fu a lungo in testa, prima del ritiro alla 24 Ore di Le Mans 1971, cui non parteciparono le vetture ufficiali.\nUn successo arriv\u00f2 in una gara nel Campionato Interserie ad Imola il 2 Maggio 1971, con Arturo Merzario, nell'unica partecipazione a quel campionato."}
{"id": "2633310", "revid": "767487", "url": "https://it.wikipedia.org/wiki?curid=2633310", "title": "Johnny Horton", "text": "Il suo primo successo, pubblicato nel 1959, fu \"The Battle of New Orleans\", una canzone crossover di Jimmy Driftwood che raggiunge la prima posizione nella Billboard Hot 100 per sei settimane, in Canada ed in Australia e che l'anno seguente vinse il premio Grammy per il miglior brano country &amp; western.\n\"The Battle of New Orleans\" \u00e8 classificata da \"Billboard\" al primo posto tra le canzoni country di tutti i tempi e nel 2001 \u00e8 stata messa alla posizione n.333 tra le migliori canzoni del secolo.\nNel 1960, Horton rinnov\u00f2 il successo con \"North to Alaska\", brano incluso nel film omonimo con John Wayne (titolo italiano: \"Pugni, pupe e pepite\"), e con \"Sink the Bismark\".\nBiografia.\nHorton nacque a Los Angeles, ma trascorse gran parte della sua vita a Rusk nel Texas orientale. I suoi familiari erano commercianti di frutta e percorrevano spesso gli Stati Uniti dalla California al Texas per trasportare la merce. Dopo aver ricevuto il diploma alla \"Gallatin High School\" nel 1944, frequent\u00f2 l'universit\u00e0 a Jacksonville, grazie a una borsa di studio per il basket ma non port\u00f2 a termine gli studi.\nDopo aver lavorato in California e in Alaska, torn\u00f2 in Texas e vinse un concorso per voci nuove in una stazione radiofonica locale. Grazie a una scrittura della Columbia Records, prese il via la sua carriera come cantante.\nDopo un primo breve matrimonio con Donna Cook, conclusosi con un divorzio nel 1953, Horton spos\u00f2 Billie Jean Jones, la vedova del cantante country Hank Williams.\nLa morte.\nNel novembre 1960, Horton fu investito da un guidatore ubriaco sulla Highway 79 nei pressi di Milano (Texas), mentre tornava a casa dopo uno spettacolo allo Skyline Club di Austin.\n\u00c8 sepolto all'Hillcrest Cemetery di Haughton, a est di Bossier City, nel nord-ovest della Louisiana."}
{"id": "2633321", "revid": "370187", "url": "https://it.wikipedia.org/wiki?curid=2633321", "title": "Associazione Calcio Napoli 1945-1946", "text": "Questa voce raccoglie le informazioni riguardanti lAssociazione Calcio Napoli nelle competizioni ufficiali della stagione 1945-1946."}
{"id": "2633322", "revid": "831312", "url": "https://it.wikipedia.org/wiki?curid=2633322", "title": "Vaterpolo klub Primorac", "text": "Il Vaterpolo klub Primorac \u00e8 un club pallanuotistico montenegrino, con sede nella citt\u00e0 di Cattaro.\nStoria.\nFu fondato nel 1922 e raggiunse la prima divisione del campionato jugoslavo a partire dagli anni 1960. Nel 1977-1978 arriv\u00f2 in finale nella Coppa delle Coppe perdendo contro il Ferencvaros Budapest, nel 1985-1986 ottenne il primo \"double\" nazionale campionato-coppa. Nel 2006-2007, dopo l'arrivo alla presidenza di Denis Mandic e una radicale modifica nella struttura del club, con nuovi investimenti portati dal presidente, la squadra torna a vincere il campionato del Montenegro cinquant'anni dopo il successo del 1955-1956, il titolo \u00e8 stato vinto anche nelle due stagioni successive. Nel 2008-2009 si laurea campione d'Europa per la sua prima volta battendo in finale il Pro Recco, mentre nel 2009-2010 non riesce a trattenere la corona e mantenere il primato nuovamente contro l'\u00e9quipe di Recco.\nPallanuotisti celebri.\nRanko Perovi\u0107, Mirko Vi\u010devi\u0107, Filip Klikovac, Nikola Janovi\u0107, Du\u0161an Parapid, Mla\u0111an Janovi\u0107, Petar Toma\u0161evi\u0107, Velimir Bjelica, Veljko Uskokovi\u0107, Sr\u0111an Barba, \u017deljko Vi\u010devi\u0107, Antonio Petrovi\u0107, Neboj\u0161a Mili\u0107, Damjan Danilovi\u0107, Nenad Vukani\u0107, Drago Pejakovi\u0107, Jovan Popovi\u0107, Marko Kordi\u0107, Tomo \u0110urovi\u0107, Goran Vuki\u0107, Boris \u017dupanovi\u0107, Vjekoslav Paskovi\u0107, Dra\u0161ko Brguljan, Zoran Gop\u010devi\u0107, Damir Crepulja, Zdravko Radi\u0107, Darko Brguljan\nAllenatori celebri.\nPetar Porobi\u0107, Zoran Maslovar, Veselin Markovi\u0107, Zoran Nik\u010devi\u0107, Milorad Krivokapi\u0107, Radovan Milini\u0107, Dragan Samard\u017ei\u0107, Petar Kova\u010devi\u0107, Mladen Klikovac, Slobodan Ma\u010di\u0107, Ranko Perovic"}
{"id": "2633328", "revid": "88740", "url": "https://it.wikipedia.org/wiki?curid=2633328", "title": "Calvello il Bastardo", "text": "Calvello il Bastardo \u00e8 un romanzo d'appendice scritto dallo scrittore e giornalista siciliano Luigi Natoli con lo pseudonimo di \"William Galt\".\nTrama.\nRomanzo ambientato nella Palermo di fine Settecento, dilaniata dai soprusi dei nobili siciliani. Il protagonista della storia \u00e8 Corrado Maurici, nato e cresciuto in una famiglia umile, che si arruoler\u00e0 nell'esercito dimostrando il suo valore, per\u00f2 la sua umile condizione ne limiter\u00e0 la carriera.\nBen presto scoprir\u00e0 che le sue origini sono nobili essendo uno degli eredi della famiglia Calvello. Da questo momento in poi verr\u00e0 coinvolto in molte avventure dove scoprir\u00e0 l'amicizia e l'amore, sullo sfondo il moto di cambiamento provocato dalla rivoluzione francese."}
{"id": "2633329", "revid": "188017", "url": "https://it.wikipedia.org/wiki?curid=2633329", "title": "Calvello il bastardo", "text": ""}
{"id": "2633331", "revid": "834", "url": "https://it.wikipedia.org/wiki?curid=2633331", "title": "Silver &amp; Gold", "text": ""}
{"id": "2633332", "revid": "830939", "url": "https://it.wikipedia.org/wiki?curid=2633332", "title": "G\u00e1bor von Vaszary", "text": "Biografia.\nNel 1924 si trasfer\u00ec a Parigi al fine di trascorrevi un soggiorno studio per poi fare ritorno in Ungheria solo nel 1932. Nel 1947 emigr\u00f2 in Svizzera e lavor\u00f2 successivamente a Radio Free Europe.\nL'opera \"Monpti\" fu pubblicata nel 1934. Ispirata dalle impressioni ricavate dall'autore durante il soggiorno nella capitale francese, il romanzo racconta con sarcasmo la storia d'amore dell'io narrante con una stenodattilografa parigina.\nNel 1957 Helmut K\u00e4utner diresse la trasposizione cinematografica Monpti (Un amore a Parigi) con Horst Buchholz e Romy Schneider interpreti della coppia romantica. \nL'autore collabor\u00f2 alla sceneggiatura del film."}
{"id": "2633337", "revid": "287204", "url": "https://it.wikipedia.org/wiki?curid=2633337", "title": "Silver and Gold (brano musicale)", "text": ""}
{"id": "2633344", "revid": "1305772", "url": "https://it.wikipedia.org/wiki?curid=2633344", "title": "Gellish", "text": "Gellish \u00e8 un linguaggio naturale controllato in cui l'informazione e la conoscenza possono essere espresse in una forma interpretabile da un computer, ma indipendente dal sistema utilizzato. Gellish \u00e8 un sottoinsieme strutturato del linguaggio naturale adatto alla rappresentazione delle informazioni e della conoscenza, oltre che come successore dell'EDI (electronic data interchange). Dal punto di vista della modellazione dei dati, si tratta di un modello dei dati generico che include conoscenza e semantica specifiche di un dominio.\nSotto il profilo etimologico, \"Gellish deriva originariamente da 'Generic Engineering Language', tuttavia \u00e8 stato ulteriormente sviluppato in un linguaggio applicabile anche al di fuori della disciplina ingegneristica\" (Van Renssen 2006).\nPanoramica.\nGellish \u00e8 stato progettato per l'espressione di specifiche complete e inequivocabili di prodotti, impianti e processi, e per le informazioni sul loro acquisto, sulla loro fabbricazione, installazione, esercizio e manutenzione oltre che per lo scambio di tali informazioni tra i sistemi, in modo indipendente dal sistema e interpretabile da computer. Gellish \u00e8 inoltre pensato per l'espressione della conoscenza di queste cose.\nLa definizione di Gellish \u00e8 fornita nel Gellish Dictionary, un grande 'dizionario intelligente' di concetti e relazioni tra quei concetti (inizialmente chiamato STEPlib). Il Dizionario \u00e8 definito 'intelligente' ('smart dictionary'), perch\u00e9 in esso i concetti sono organizzati secondo una gerarchia tipo-sottotipo, rendendolo una tassonomia che supporta l'ereditariet\u00e0 delle propriet\u00e0 tra tipi e sottotipi. Inoltre, perch\u00e9 insieme ad altre relazioni tra i concetti il dizionario intelligente si estende in un'ontologia. Gellish ha una struttura oggetto-relazione-oggetto e, di conseguenza, comprende la definizione di un gran numero di tipi di relazione standard (oltre 650) che determinano la ricca capacit\u00e0 di espressione semantica del linguaggio.\nIn linea di principio, per ogni linguaggio naturale vi \u00e8 una variante Gellish che \u00e8 specifica per quella lingua. Ad esempio, Gellish Dutch (Nederlands Gellish), Gellish German (Gellish Deutsch), Gellish English ecc. Gellish non introduce una propria terminologia, come l'Esperanto, ma usa i termini propri dei linguaggi naturali. Cos\u00ec, per esempio, il dizionario Gellish English \u00e8 un normale dizionario esteso con concetti aggiuntivi e con relazioni tra i concetti.\nEsemplificando, il dizionario Gellish contiene le definizioni di concetti come 'pompa' e 'massa' e le definizioni di tipi di relazione. Questo dizionario definisce, ad esempio, i tipi di relazione che possono essere espresse con frasi standard di Gellish English, come &lt;is a subtype of&gt; ('\u00e8 un sottotipo di'), &lt;is classified as a&gt; ('\u00e8 classificato come un'), &lt;has as aspect&gt; ('ha come aspetto'), e &lt;is quantified as&gt; ('\u00e8 misurato in'). Tali tipi di relazione standard e definizioni di concetti permettono ad un software alimentato da Gellish di interpretare correttamente le espressioni Gellish, soprattutto quando queste sono espresse in una tabella del database Gellish come segue:\nFull Gellish richiede colonne aggiuntive per gli identificatori unici, il linguaggio di espressione, il contesto di validit\u00e0, lo stato, la data di creazione, ecc. Gellish Light, invece, richiede solo le tre colonne indicate sopra e pertanto non supporta, ad esempio, la distinzione tra omonimi, la traduzione automatica e la gestione della versione, che sono supportate da Full Gellish.\nLa raccolta dei tipi standard di relazione definisce i tipi di fatti che possono essere espressi in Gellish. Ci sono principalmente tre gruppi di tipi di relazione:\nChiunque pu\u00f2 estendere il dizionario Gellish e i tipi di relazione con concetti definiti in proprio.\nNel Dizionario Gellish \u00e8 integrata una base di conoscenza basilare dell'ingegneria. Tale conoscenza \u00e8 a sua volta espressa in Gellish. In genere il dizionario Gellish viene utilizzato per selezionare le classi per una classificazione o come terminologia standard (metadati) o per armonizzare i dati in sistemi informatici diversi o come strumento in un motore di ricerca.\nGellish utilizza un identificatore numerico per ogni concetto. Per esempio, 130206 (pompa) e 1225 (is classified as a). Questo fa s\u00ec che i concetti siano identificati in modo indipendente dal linguaggio naturale. Una conseguenza di ci\u00f2 \u00e8 che le informazioni e le conoscenze espresse in Gellish in una particolare variante della lingua possono essere automaticamente tradotte e presentate in qualsiasi altra variante della lingue per la quale esiste un dizionario Gellish. Ad esempio, un computer pu\u00f2 automaticamente esprimere in tedesco la seconda espressione Gellish dell'esempio precedente come segue:\n- P-123 'ist klassifiziert als ein' Zentrifugalpumpe\nModelli in Gellish.\nIn Gellish possono essere espressi modelli di informazioni, come Facility Information Models e Building Information Models (BIMS), cos\u00ec come modelli della conoscenza, modelli dei requisiti, dizionari, tassonomie e ontologie. Ogni tipo di modello richiede la sua propria semantica e quindi il suo proprio sottoinsieme di tipi di relazione dal Dizionario Gellish.\nGellish Database.\nGellish \u00e8 solitamente espresso in forma di Gellish Database che consiste di una o pi\u00f9 tabelle.\nOgni tabella del database Gellish consiste di una serie di colonne standard (o di un sottoinsieme di quelle standard). Ogni riga in una tabella \u00e8 adatto alla registrazione di qualsiasi fatto (principale) espresso nel linguaggio Gellish cos\u00ec come alla memorizzazione di fatti ausiliari che forniscono informazioni relative al fatto principale, come il linguaggio, lo stato, l'autore, la data di creazione, ecc. Le colonne della tabella sono standardizzate, in modo che la progettazione del database diventi superflua. Le tabelle possono essere utilizzate come parte di una banca dati centrale o possono costituire un database distribuito, ma una tabella pu\u00f2 anche essere scambiata via file o come corpo di un messaggio Gellish.\nIl nucleo di una tabella del Database Gellish \u00e8 costituito da tre colonne:\nQuando ogni cosa possiede un identificatore univoco (UID) e almeno un nome, il nucleo esteso di una tabella diventa come segue:\nNell'esempio precedente, i concetti denominati 'torre' e 'citt\u00e0', cos\u00ec come i tipi (standard) di relazione sono selezionati con i loro UID dal Gellish English Dictionary.\nCi\u00f2 permette di formulare le domande utilizzando lo stesso linguaggio Gellish. Per consentire di esprimere le query il linguaggio Gellish comprende termini standardizzati, come what, which, where e when. Per esempio, un software alimentato da Gellish dovrebbe essere in grado di fornire la risposta corretta alla domanda:\n - Che cosa &lt;is located in&gt; Parigi\nUna tabella del database completo Gellish ha colonne aggiuntive per esprimere fatti ausiliari che supportano per esempio l'uso di sinonimi e omonimi, linguaggi multipli, ruoli, contesti di validit\u00e0, intenzione, unit\u00e0 di misura, data dell'ultima modifica e di riferimento.\nGellish consente anche la traduzione automatica, grazie all'impiego degli UID indipendenti dalla lingua. Gli identificatori univoci sono la base che permette al software alimentato da Gellish di esprimere automaticamente i fatti esposti sopra in qualsiasi altra lingua per cui sia disponibile un Dizionario Gellish che utilizza gli stessi UID e fornisce una traduzione dei nomi degli oggetti, cos\u00ec come una traduzione dei tipi standard di relazione, come ad esempio &lt;is located in&gt; e &lt;is classified as a&gt;.Si noti che questa capacit\u00e0 di traduzione automatica vuol dire che una query/domanda espressa in un linguaggio particolare, ad esempio l'inglese, pu\u00f2 essere utilizzata per cercare in un database Gellish in un'altra lingua (per esempio cinese), mentre la risposta pu\u00f2 essere presentata in inglese!\nUna tabella di database Gellish pu\u00f2 essere implementata in qualsiasi formato tabellare. Per esempio, pu\u00f2 essere implementata come un database SQL o in altro modo, come un file di tipo STEPfile (secondo la norma ISO 10303-21), o come un semplice foglio di calcolo, ad esempio in Excel, come il Dizionario Gellish stesso.\nLe tabelle del database Gellish possono anche essere descritte in una forma equivalente, utilizzando RDF/Notation3 o XML. Una rappresentazione di \"Gellish in XML\" \u00e8 definita in uno schema XML standard. Si consiglia di attribuire ad un file XML con i dati in base a tale schema XML l'estensione di file GML, mentre GMZ sta per \"Gellish in formato XML zippato\" (cio\u00e8 in formato compresso).\nUna delle differenze tra Gellish e RDF, XML o OWL \u00e8 che Gellish English comprende un vasto Dizionario Inglese di concetti, tra cui anche un grande (e estendibile) insieme di tipi di relazione standard per costruire espressioni interpretabili dai computer (in una forma che \u00e8 anche leggibile per i non professionisti IT). D'altra parte, 'linguaggi' come RDF, XML e OWL definiscono solo alcuni concetti di base, cosa che lascia molta libert\u00e0 per i loro utilizzatori nella definizione dei concetti del loro 'linguaggio di dominio'.\nQuesta libert\u00e0 ha per\u00f2 lo svantaggio che gli utenti di 'linguaggi' come RDF, XML o OWL ancora non adottano un linguaggio comune e, in ogni caso, non possono integrare dati che provengono da fonti diverse.\nGellish \u00e8 progettato per fornire un vero linguaggio comune, perlomeno in misura molto maggiore e quindi fornisce molta pi\u00f9 standardizzazione e comunanza di terminologia ed espressioni.\nGellish rispetto a OWL.\nOWL (Web Ontology Language) e Gellish sono entrambi pensati per un utilizzo nell'ambito del web semantico Tuttavia vi sono notevoli differenze tra i due linguaggi. Le differenze principali sono le seguenti:\n1. Destinatari e meta-livello\nOWL \u00e8 un metalinguaggio che include una grammatica di base, ma non dispone di un dizionario. OWL \u00e8 pensato per essere utilizzato da parte di sviluppatori di sistemi informatici e sviluppatori di ontologie per creare queste ultime. Gellish \u00e8 un linguaggio, che comprende una grammatica, un dizionario e un'ontologia. Gellish pu\u00f2 essere utilizzato sia dagli sviluppatori di sistemi informatici sia da parte degli utenti finali e pu\u00f2 essere usato anche da sviluppatori di ontologie, quando occorre estendere l'ontologia di Gellish. Gellish non fa una distinzione tra un meta-linguaggio e un linguaggio utente, ma integra in un unico linguaggio i concetti propri di entrambi i 'mondi'. Cos\u00ec, il dizionario di Gellish English contiene concetti equivalenti ai concetti di OWL, ma contiene anche concetti di un comune dizionario nella lingua inglese.\n2. Vocabolari e ontologie\nOWL pu\u00f2 essere utilizzato per rappresentare in modo esplicito il significato dei termini in vocabolari e le relazioni tra questi termini. In altre parole: pu\u00f2 essere utilizzato per la definizione di tassonomie o ontologie I termini di un particolare vocabolario non diventano parte del linguaggio OWL. Pertanto, OWL non include le definizioni dei termini in linguaggio naturale come strada, auto, bullone o lunghezza. Tuttavia, esso pu\u00f2 essere utilizzato per definire e costruire un'ontologia.\nLa parte di ontologia superiore ('upper ontology') di Gellish pu\u00f2 essere utilizzata anche per definire termini e relazioni tra essi. Tuttavia, molti di tali termini del linguaggio naturale sono gi\u00e0 definiti nella parte inferiore del dizionario (tassonomia/ontologia) stesso di Gellish. Cos\u00ec, termini quali strada, auto, bullone o lunghezza fanno parte del linguaggio Gellish. Pertanto, Gellish English costituisce un sottoinsieme dell'Inglese naturale.\n3. Sinonimi e funzionalit\u00e0 multi-lingua\nGellish distingue tra i concetti ed i termini diversi utilizzati come nomi (sinonimi, abbreviazioni e traduzioni) per fare riferimento ai concetti in contesti e linguaggi diversi. Ogni concetto \u00e8 identificato da un identificatore univoco indipendente dal linguaggio naturale e possono esistere numerosi termini diversi per indicare quel concetto nelle diverse lingue. Ci\u00f2 consente la traduzione automatica tra diverse versioni di Gellish in linguaggio naturale.\nIn OWL i vari termini in diverse lingue e i sinonimi sono in linea di massima concetti differenti che devono essere dichiarati uguali mediante relazioni esplicite di equivalenza. Da un lato questo \u00e8 un concetto semplice, ma rende la traduzione automatica notevolmente pi\u00f9 complessa.\n4. Ontologia superiore\nOWL pu\u00f2 essere considerata come un'ontologia superiore costituita da 54 'costrutti di linguaggio' (costruttori o concetti).\nLa parte superiore dell'ontologia di Gellish \u00e8 attualmente composta da oltre 1500 concetti di cui circa 650 sono tipi standard di relazione. Inoltre, il dizionatio e la tassonomia di Gellish contengono complessivamente pi\u00f9 di 40.000 concetti. Ci\u00f2 evidenzia la grande ricchezza semantica e l'ampia capacit\u00e0 espressiva di Gellish. In aggiunta, Gellish contiene le definizioni di molti fatti relativi ai concetti definiti e tali fatti sono espressi come relazioni tra i concetti medesimi.\n5. Estensibilit\u00e0\nOWL ha un gruppo fisso di concetti (termini) che viene esteso solo quando lo standard OWL stesso \u00e8 esteso. Gellish \u00e8 estensibile da qualsiasi utente.\nStoria.\nGellish costituisce uno sviluppo ulteriore delle norme ISO 10303-221 (AP221) e ISO 15926 Esso integra ed estende i concetti definiti in entrambi gli standard. Un sottoinsieme del Dizionario Gellish (STEPlib) \u00e8 utilizzato per la creazione dello standard ISO 15926-4.\nCollegamenti esterni e riferimenti.\nL'imlementazione 'Brain' include anche una base di conoscenza multi-lingua sui vini."}
{"id": "2633346", "revid": "125818321", "url": "https://it.wikipedia.org/wiki?curid=2633346", "title": "Associazione Calcio Napoli 1946-1947", "text": "Questa voce raccoglie le informazioni riguardanti lAssociazione Calcio Napoli nelle competizioni ufficiali della stagione 1946-1947.\nOrganigramma societario.\nArea direttiva\nArea tecnica"}
{"id": "2633347", "revid": "15756", "url": "https://it.wikipedia.org/wiki?curid=2633347", "title": "Kipper- und Wipperzeit", "text": "Con l'espressione tedesca Kipper- und Wipperzeit si indica la rilevante svalutazione monetaria che ebbe luogo nel secondo e terzo decennio del XVII secolo, durante la Guerra dei trent'anni, e che ebbe la punta massima negli anni 1621 - 1623. Nel 1680 ci fu in Germania un altro periodo che ebbe lo stesso nome, la \"piccola \"Kipper- und Wipperzeit\"\".\nIl nome viene dalla pratica fraudolenta di svalutare la moneta con l'uso di bilance (\"Wippe\") falsificate o togliere il bordo esterno (da \"kippen\" che in basso-tedesco significa tagliare intorno) e riducendo cos\u00ec il contenuto di metallo prezioso della moneta e sostituendolo con rame.\nCause e pratica dell'inflazione.\nLa spinta ad una svalutazione monetaria sistematica port\u00f2 dalla met\u00e0 del XVI secolo alla carenza di denaro circolante nel Sacro Romano Impero Germanico. Le cause di questa carenza di denaro furono vari, tra cui la diminuzione della produzione di argento in Germania, l'accumulo di denaro necessario per pagare il soldo ai mercenari e il simultaneo aumento delle necessit\u00e0 di lusso delle corti tedesche. Inoltre, i metodi moderni di creazione di denaro con mezzi come la moneta fiduciaria ed il credito erano appena agli inizi.\nQuesta carenza di denaro non poteva essere compensata neanche dagli enormi quantitativi di metalli preziosi importati, a partire da circa il 1560, dal \"Nuovo Mondo\" da parte di Spagna e Portogallo, nonostante ci fossero occasionali eccedenze di offerta. Tuttavia ci fu \u2013 oltre al deterioramento delle monete a causa dello scarso titolo descritto in seguito \u2013 anche una generale caduta del prezzi dei metalli preziosi rispetto ai generi alimentari. Come causa in Germania pu\u00f2 essere considerato un aumento generale della popolazione, con un contemporaneo spostamento di questa verso le citt\u00e0.\nQuesto processo, che era iniziato gi\u00e0 in precedenza, si intensific\u00f2 soprattutto dopo la guerra dei contadini tedeschi del 1525 con lo spostamento verso le citt\u00e0 di persone che provenivano dai territori feudali vicini, secondo il motto \u201eStadtluft macht frei\u201c (l'aria di citt\u00e0 rende liberi), mentre si creava una stagnazione della produttivit\u00e0 e della produzione agricola. Sul finire del XVI secolo si cre\u00f2 una serie di fattori di incremento dei prezzi, che ebbero il loro picco durante la guerra dei trent'anni, nel \"Kipper- und Wipperzeit\", tra il 1621 ed il 1623. In questa situazione, i feudatari approfittarono anche di una carenza strutturale del \"Reichsm\u00fcnzordnung\" (ordinanza monetaria imperiale) del 1559, carenza che permise loro, in qualit\u00e0 di detentori locali del diritto di coniazione, di emettere monete frazionarie locali con contenuto di argento inferiore rispetto alle monete imperiali.\nInteressate da questo cambiamento furono le monete pi\u00f9 piccole, come ad esempio i Pfennig, i Kreuzer, i Groschen e i mezzi Batzen.\nAnche alcune, relativamente poche, monete d'argento di grande modulo, provenienti dall'area tedesco-meridionale e boema, dette \"Kippertaler\" o \"Kippergulden\", furono interessate da tale deterioramento. Le monete di piccolo taglio gi\u00e0 nominate furono emesse imitando monete che erano gi\u00e0 in circolazione con un contenuto di argento inferiore al valore nominale e immesse in circolazione in grandi quantit\u00e0 in altre parti dell'Impero.\nAd esempio, furono coniate in diverse zecche delle imitazioni ancora pi\u00f9 scadenti, quanto al contenuto di metallo fine, dello \"Schreckenberger\", una moneta d'argento battuta in Sassonia dal 1498 al 1571. Un altro metodo era quello di tollerare (temporaneamente) e addirittura diffondere ovunque nei territori feudali da parte dei principi delle cosiddette \"Heckenm\u00fcnzen\", che non erano autorizzate dall'Impero, con cui furono coniate grandi quantit\u00e0 di monete di bassa qualit\u00e0, che poi contribuirono con l'aumento della moneta in circolazione all'inflazione.\nSecondo la legge di Gresham, inizi\u00f2, tra le zecche, una forzata \"concorrenza\" nel deterioramento delle monete di piccolo taglio, che trov\u00f2 la sua fine, solo parziale, con l'introduzione di una moneta frazionaria \"ufficiale\" o di una moneta locale alla fine del XVII secolo.\nConseguenze e termine.\nA risentire della svalutazione furono soprattutto i lavoratori dipendenti, che erano pagati con monete emesse da principi e da citt\u00e0 che avevano ora un minor valore, mentre i produttori di prodotti agricoli e industriali potevano richiedere un pagamento in valuta pi\u00f9 forte. L'insorgere dell'inflazione port\u00f2 a miseria, povert\u00e0 e fame, dopo di gli abitanti, principalmente quelli delle citt\u00e0, protestarono con numerosi opuscoli e agitazioni contro il deterioramento della moneta. Quando i principi e le citt\u00e0 finalmente si resero conto che i vantaggi erano solo apparenti, poich\u00e9 le monete cattive erano ora ricevute indietro per il pagamento delle tasse e delle imposte, iniziarono a ritirare le monete erose ed a emetterne di nuove secondo la vecchia scuola.\nUn altro importante motivo per una riforma monetaria pu\u00f2 essere in parte attribuibile al reclutamento di mercenari, che volevano combattere solo \"soldi buoni\" Le Kipper furono cambiate dopo il 1623, spesso al di sotto del loro valore in metallo, nella nuova moneta.\nPer i successivi periodi di svalutazione delle monete, si parla anche di un \"secondo Kipper- und Wipperzeit\" (dagli anni sessanta agli anni novanta del XVII secolo), come anche di un \"terzo Kipper- und Wipperzeit\" (dal 1757, cfr. Ephraimiten).\nAndamento.\nLa tabella che segue rende l'andamento del rapporto tra il Reichstaler ed il Kreuzer."}
{"id": "2633352", "revid": "729019", "url": "https://it.wikipedia.org/wiki?curid=2633352", "title": "Linea 3 (metropolitana di Madrid)", "text": "La linea 3 della metropolitana di Madrid \u00e8 una linea di metropolitana che serve la citt\u00e0 di Madrid, in Spagna. Collega la stazione di Moncloa con quella di Villaverde Alto. Le stazioni funzionanti sono 18.\n\u00c8 l'unica linea della rete che \u00e8 stata completamente ristrutturata per rinnovare la sua estetica, funzionalit\u00e0, sicurezza e accessibilit\u00e0. Venne anche riscavato il tunnel del capolinea di Moncloa per facilitare lo scambio con la linea 6 e il terminal degli autobus e per preparare la stazione in vista di un futuro ampliamento della linea. Inoltre, questi lavori sono stati eseguiti per sopportare il maggior flusso di viaggiatori.\nLa linea 3 \u00e8 indicata con il colore giallo.\nStoria.\nPrima fase: Sol - Embajadores.\nDato il successo della prima linea di metropolitana di Madrid, nel 1934 venne bandito un concorso per la costruzione di una nuova linea tra Sol ed Embajadores. Nell'estate del 1935 i lavori, che avanzavano a buon ritmo, incontrarono alcune difficolt\u00e0: il pozzo di costruzione di massima profondit\u00e0 situato prezzo \"Plaza de Benavente\" si allag\u00f2 a causa della composizione del terreno della zona. Furono aumentate, quindi, le precauzioni anche sotto alla Puerta del Sol. La linea apr\u00ec al pubblico il 9 agosto 1936, solo un mese dopo il colpo di stato da parte del generale Franco.\nSeconda fase: Sol - Arg\u00fcelles.\nGi\u00e0 nel 1935 fu approvata dal ministero l'ampliamento della linea fino alla stazione di Arg\u00fcelles. Quello stesso anno il ministero aument\u00f2 l'acquisto del materiale rotabile commissionato dalla CAF, passano al raddoppio del materiale rotabile originariamente richiesto. Dal 6 agosto 1936 la metropolitana veniva lasciata aperta di notte per permettere ai cittadini di rifugiarsi all'interno e, una volta terminata la Guerra Civile, si inaugur\u00f2 ufficialmente, il 15 luglio 1941, l'ampliamento della linea 3 fino ad Arg\u00fcelles alla presenza del ministro Alfonso Pe\u00f1a Boeuf. Il giorno successivo tale prolungamento venne aperto al pubblico.\nTerza fase: Embajadores - Legazpi.\nAlla fine del 1945 venne approvata la concessione per ampliare la linea fino a Legazpi attraverso le vie Embajadores, Palos de la Frontera e il Paseo de las Delicias. I lavori iniziarono poco dopo per\u00f2 procedettero a rilento a causa della crescita del prezzo delle materie prime e le restrizioni all'elettricit\u00e0. Nel 1948 si rinforzarono i cavi di alimentazione tra le stazioni di Callao e Embajadores per far fronte al successivo aumento di passeggeri. Il 26 marzo 1949, dopo ulteriori difficolt\u00e0 a reperire i materiali, venne aperta al pubblico un primo ampliamento fino a Delicias. La tratta fino a Legazpi fu aperto solamente due anni pi\u00f9 tardi nel 1951.\nQuarta fase: Arg\u00fcelles - Moncloa.\nIl 17 luglio 1963 si inaugur\u00f2 un nuovo prolungamento dalla stazione di Arg\u00fcelles fino a Moncloa. Fu una decisione d'urgenza che doveva servire a decongestionare l'autobus E e a dare servizio alla zona di Ciudad Universitaria.\nQuinta fase: Legazpi - Villaverde Alto.\nA causa dell'antichit\u00e0 della stazione e un'offerta che faticava a contenere tutta la domanda, nelle estati tra il 2003 e il 2006 furono realizzati importanti lavori di ristrutturazione e ampliamento. Le pensiline vennero allungate da 60 a 90\u00a0m per poter aumentare i vagoni dei treni da 4 a 6 e questi vennero rinnovati. Inoltre furono ampliate tutte le stazioni per costruire vestiboli pi\u00f9 ampi dove vennero tolte le biglietterie per sostituirle con quelle automatiche e punti d'informazione per i viaggiatori. Furono installati anche ascensori e nuove scale mobili. Tutti questi lavori vennero eseguiti anche nell'ottica del futuro ampliamento della linea 3 verso sud da Legazpi fino a Villaverde Alto. La stazione di Almendrales ha la particolarit\u00e0 di avere quattro binari per permettere di stazionare treni che nelle ore di punta possano rinforzare il servizio tra Legazpi e Moncloa. Durante i lavori, una volta saputo dell'esistenza di quattro binari, ci fu un timore generalizzato che la linea 3 venisse divisa in due tratte diverse. Il 21 aprile 2007 fu inaugurato questo nuovo ampliamento. Dalla stazione di Legazpi la linea 3 supera il Manzanares all'altezza del Puente de Andalucia per poi scorrere sotto all'asse Avenida de C\u00f3rdoba-Avenida de Andalucia fino alla stazione di San Crist\u00f3bal. Attraverso le vie San Norberto e Valle de Tobalina arriva fino alla stazione di Cercan\u00edas di Villaverde Alto.\nStazioni.\nAccanto a ogni stazione presente nella tabella sono indicati i servizi presenti e gli eventuali interscambi; tutte le stazioni sono dotate di accessi per disabili.\nServizi.\nOrari.\nIl servizio inizia, su tutte le linee, alle 6:05 e termina all'1:30\nAccessibilit\u00e0.\n\u00c8 tra le linee pi\u00f9 accessibili a persone con difficolt\u00e0 motorie, insieme con le linee della metropolitana leggera, le linee 8, 11, 12 e il Ramal.\nProgetti futuri.\n\u00c8 previsto un nuovo ampliamento verso sud dalla stazione di Villaverde Alto fino alla stazione della linea 12 di El Casar, situata nel municipio di Getafe.\nLa costruzione del nuovo terminal della stazione di Moncloa lascia aperta la possibilit\u00e0 di un futuro ampliamento della linea, di cui esistono studi preliminari, fino a Cuatro Caminos, passando per la stazione di Islas Filipinas."}
{"id": "2633356", "revid": "834", "url": "https://it.wikipedia.org/wiki?curid=2633356", "title": "Wilde Flowers", "text": ""}
{"id": "2633359", "revid": "834", "url": "https://it.wikipedia.org/wiki?curid=2633359", "title": "Zodiac Mindwarp &amp; the Love Reaction", "text": ""}
{"id": "2633364", "revid": "2232444", "url": "https://it.wikipedia.org/wiki?curid=2633364", "title": "Guerre puniche", "text": "Le guerre puniche furono un insieme di tre guerre combattute tra Roma e Cartagine fra il III e II secolo a.C., che si conclusero con la totale supremazia di Roma sul mar Mediterraneo; supremazia diretta nella parte occidentale e controllo per mezzo di regni a \"sovranit\u00e0 limitata\" nell'Egeo e nel mar Nero. Sono conosciute come \"puniche\" in quanto i romani chiamavano \"punici\" i Cartaginesi. A sua volta il termine punico \u00e8 una corruzione di \"fenicio\", come Cartagine \u00e8 una corruzione del fenicio \"Qart Hadash\" (citt\u00e0 nuova).\nContesto storico.\nLe due citt\u00e0, quasi \"coetanee\" (814 a.C. Cartagine e 753 a.C. Roma), per lunghi secoli tennero un atteggiamento di reciproco rispetto anche se dai trattati, stipulati nel corso del tempo, traspare una certa tendenza di Cartagine a sentirsi \"superiore\". Polibio ci informa di quattro trattati fra Roma e Cartagine: 509 a.C., 348 a.C., 306 a.C. e 279 a.C. L'ultimo ebbe la forma di un'alleanza (anche se non stretta) contro Pirro, re dell'Epiro, chiamato in Italia da Taranto contro i Romani e poi in Sicilia da Siracusa contro i Cartaginesi.\nLa sconfitta di Pirro a Maleventum nel 275 a.C. sanc\u00ec il definitivo ingresso di Roma, che arriv\u00f2 cos\u00ec a controllare saldamente l'Italia centro-meridionale, nel novero delle grandi potenze del Mediterraneo.\nLa Sicilia, in seguito all'uscita di scena di Pirro, era divisa in due settori: a ovest i Punici, a est la citt\u00e0 di Siracusa. Quest'ultima, per poter estendere il suo potere, decise di rivolgere le sue attenzioni a nord dell'isola, contro i Mamertini di Messina, che inviarono ambasciatori per chiedere aiuto prima a Cartagine e poi a Roma. L'antica comunit\u00e0 di intenti, basata sulla simmetria degli interessi (terrestri per Roma, navali per Cartagine) cess\u00f2 all'improvviso. Per 118 anni la guerra impervers\u00f2, gradualmente estendendosi a tutto il Mediterraneo, fino alla totale distruzione di uno dei contendenti: Cartagine.\nPrima guerra punica (264 a.C. - 241 a.C.).\nLa prima guerra punica (264 a.C. - 241 a.C.) fu principalmente una guerra navale. Le richieste di soccorso dei Mamertini contro Siracusa raggiunsero Roma e Cartagine. Roma, impegnata nella pacificazione del territorio e nell'inizio dell'espansione nella Pianura Padana era riluttante a impegnarsi in Sicilia. Cartagine invece invi\u00f2 subito una squadra navale. La conquista di Messina gettava segnali favorevoli nella secolare lotta con Siracusa; Cartagine poneva finalmente piede anche nel settore orientale dell'isola. Probabilmente vedere Cartagine a poche miglia dalle coste del \"Bruttium\" appena conquistato dovette creare qualche apprensione nel Senato romano, che acconsent\u00ec a inviare soccorsi a Messina. Questo andava contro il trattato del 306 a.C. che vietava gli interventi di Roma in Sicilia. Cartagine dichiar\u00f2 guerra. Visto il pericolo, si alle\u00f2 con la sua nemica storica, Siracusa, contro Roma e i Mamertini.\nLa maggior parte della prima guerra punica, comprese le battaglie pi\u00f9 decisive, fu combattuta in mare, uno spazio ben noto alle flotte cartaginesi. Tuttavia entrambi i contendenti dovettero investire pesantemente nell'allestimento delle flotte e questo diede fondo alle finanze pubbliche di Cartagine.\nAll'inizio della guerra, Roma non aveva nessuna esperienza di guerra navale. Le sue legioni erano vittoriose da secoli nelle terre italiche ma non esisteva una Marina (la prima grande flotta fu costruita dopo la Battaglia di Agrigento del 261 a.C.). Roma, del resto, mancava della tecnologia navale e quindi dovette allestire una flotta basandosi sulle triremi e quinqueremi (navi che avevano ordini di due o tre remi e ciascun remo era manovrato da pi\u00f9 rematori) cartaginesi catturate. Per compensare la mancanza di esperienza in battaglie con le navi, Roma equipaggi\u00f2 le sue con uno speciale congegno d'abbordaggio: il corvo. Esso agganciava la nave nemica e permetteva alla fanteria, trasportata, di combattere come sapeva fare. In almeno tre occasioni (255 a.C.), (253 a.C.) e (249 a.C.), intere flotte furono distrutte dal maltempo. Non \u00e8 certo che il peso dei corvi sulle prore delle navi sia stato il maggior responsabile dei disastri.\nTre battaglie terrestri di larga scala furono combattute durante questa guerra. Nel 262 a.C. Roma assedi\u00f2 Agrigento in un'operazione che coinvolse entrambi gli eserciti consolari (quattro legioni). Giunsero rinforzi cartaginesi guidati da Annone. Dopo alcune schermaglie si venne a una vera battaglia che fu vinta dai Romani. Agrigento cadde. La seconda operazione terrestre fu quella di Marco Attilio Regolo, quando, fra il 256 a.C. e il 255 a.C. Roma port\u00f2 la guerra in Africa. Cartagine venne sconfitta nella Battaglia di Capo Ecnomo da una grande flotta romana appositamente approntata che consent\u00ec alle legioni di Attilio Regolo di sbarcare in Africa. All'inizio Regolo vinse la battaglia di Adys. Cartagine chiese la pace. I negoziati tuttavia fallirono e Cartagine, assunto il mercenario spartano Santippo, riusc\u00ec a fermare l'avanzata romana nella battaglia di Tunisi. \nLa guerra fu decisa nella battaglia delle Isole Egadi (10 marzo 241 a.C.) vinta dalla flotta romana sotto la guida del console Gaio Lutazio Catulo. Parte del relitto di una nave punica affondata in questa guerra \u00e8 conservata nel Museo archeologico Baglio Anselmi di Marsala.\nRivolta dei mercenari (dal 241 al 238 a.C.).\nNell'intervallo di tempo fra la prima e la seconda guerra punica, Cartagine dovette subire e reprimere una rivolta delle truppe mercenarie che aveva impiegato. La rivolta era dovuta all'impossibilit\u00e0 dei punici di pagare le truppe stesse alla fine del conflitto. Dopo tre anni di battaglie i mercenari furono sgominati e Cartagine pot\u00e9 riprendere il suo percorso per riconquistare il vigore economico precedente. Cartagine cercava intanto di compensare le perdite economiche subite con la prima guerra punica grazie ad una sistematica penetrazione in Spagna diretta da Amilcare Barca e poi da Asdrubale (il genero) . Dopo acerrime lotte politiche fra le due principali fazioni cittadine, infatti, Amilcare Barca, padre di Annibale e capostipite dei cosiddetti Barcidi, part\u00ec per la Spagna con un piccolo esercito di mercenari e cittadini punici. I Punici infatti, dopo aver perso le isole, cercavano una riscossa nel Mediterraneo, ed una fonte di ricchezza per pagare le forti indennit\u00e0 di guerra dovute a Roma.\nNon essendo aiutato dalla citt\u00e0, Amilcare dovette marciare per tutta la costa del Nordafrica e buona parte della costa spagnola. Sottomise molte popolazioni iberiche e alla sua morte fu sostituito dal genero Asdrubale che consolid\u00f2 le conquiste fatte, fond\u00f2 la citt\u00e0 di Carthago Nova (oggi Cartagena) e stipul\u00f2 un trattato con Roma. Il trattato poneva i limiti di espansione punica in Iberia a sud del fiume Ebro. Quando anche Asdrubale fu ucciso, l'esercito scelse come capo Annibale, ancora ventisettenne. Cartagine accett\u00f2 la designazione. Dopo due anni, Annibale decise di portare la guerra in Italia, scatenando la seconda guerra punica.\nSeconda guerra punica (218 a.C. - 202 a.C.).\nLa seconda guerra punica (218 a.C. - 202 a.C.) consistette essenzialmente in una serie di battaglie terrestri. Spiccano le figure di Annibale e Publio Cornelio Scipione detto successivamente per le vittorie avute in Africa \"l'Africano\", (Africano maggiore).\nIl \"casus belli\" scelto da Annibale fu la sfortunata Sagunto. Alleata di Roma ma posta a sud dell'Ebro, cio\u00e8 entro i \"confini\" punici, la citt\u00e0 fu assalita, assediata e distrutta (la citt\u00e0 di Sagunto aveva chiesto l'intervento di Roma ma il Senato era diviso sul da farsi, tanto che \u00e8 rimasta celebre la frase \"Mentre a Roma si discute, Sagunto cade\" dal latino \"Dum Romae consulitur, Saguntum expugnatur\"). Roma chiese a Cartagine di sconfessare Annibale. Cartagine rifiut\u00f2 e accett\u00f2 la dichiarazione di guerra. Annibale part\u00ec dalla Spagna con un esercito di circa uomini, cavalieri e 37 elefanti.\nAttraversate le Alpi, presumibilmente al passo del Moncenisio o del Monginevro, Annibale giunse nella Pianura padana con pi\u00f9 o meno met\u00e0 delle forze. Nell'ottica di portare dalla sua parte le trib\u00f9 galliche in lotta con Roma, combatt\u00e9 e sconfisse i Taurini, avversari degli Insubri che gli si allearono assieme ai Boi. Con magistrale uso della cavalleria sconfisse le forze romane in due importanti battaglie sul Ticino e sulla Trebbia. L'anno successivo attravers\u00f2 l'Appennino e batt\u00e9 le legioni di Roma nella battaglia del lago Trasimeno. Essa \u00e8 una battaglia di particolare importanza nella storia della tattica militare perch\u00e9 \u00e8 la prima vinta per superiorit\u00e0 di manovra, ossia un esercito ottiene una posizione sul terreno tale da impedire all'avversario qualunque difesa e costringendolo quindi alla resa, cosa che i Romani non fecero preferendo farsi massacrare. Sapendo di non poter assediare Roma prima di aver raccolto attorno a s\u00e9 le popolazioni dell'Italia centrale e meridionale si diresse verso la Puglia dove, a Canne, inferse una tremenda sconfitta all'esercito romano. Ancora una volta non os\u00f2 attaccare Roma che gi\u00e0 si aspettava l'assedio e si limit\u00f2 a operare nelle regioni del sud Italia.\nRoma lentamente si riprese e adottando nuovamente la tattica del logoramento, ideata dal dittatore Quinto Fabio Massimo, che poi prender\u00e0 il soprannome di \"cunctator\" (temporeggiatore) per anni e con alterne fortune, combatt\u00e9 il generale cartaginese restringendo sempre di pi\u00f9 il territorio della sua azione riconquistando man mano le citt\u00e0 che Annibale conquistava, non appena le condizioni militari o sociali lo consentivano. Cos\u00ec Capua e Taranto, per citare le pi\u00f9 importanti, passarono di mano da Roma ad Annibale e di nuovo a Roma. \nNel frattempo Roma portava la guerra in Spagna, prima con i fratelli Publio (padre dell'Africano) e Gneo Cornelio Scipione, e poi dopo la loro morte con Publio Cornelio Scipione (futuro Africano) che attaccarono Asdrubale e Magone (fratelli di Annibale). La Spagna fu conquistata e Asdrubale venne in Italia cercando di portare rinforzi al fratello. Al fiume Metauro fu sconfitto e ucciso. Nel frattempo Magone tentava di rinfocolare, contro Roma, le rivolte delle trib\u00f9 galliche della Pianura Padana ma fu sconfitto e ferito. Richiamato in patria, mor\u00ec per le ferite durante la traversata.\nIn maniera non determinante fu coinvolto anche il re Filippo V di Macedonia che si alle\u00f2 con Annibale e prov\u00f2 a combattere i romani i quali si stavano espandendo nell'Illiria e quindi si avvicinavano ai suoi territori. Roma mosse la sua diplomazia e le sue legioni riuscendo a fermare i Macedoni senza grandi sforzi e aiutata dal re di Pergamo.\nAltre figure importanti della seconda guerra punica sono i re numidi Massinissa e Siface. Massinissa entr\u00f2 in guerra come alleato di Annibale e la termin\u00f2 come alleato di Scipione. Specularmente, Siface era alleato di Roma e fin\u00ec la guerra come alleato di Cartagine.\nSenza rifornimenti e rinforzi da Cartagine e senza riuscire a far sollevare le popolazioni del centro Italia contro Roma, Annibale si ritrov\u00f2 praticamente assediato sui monti della Calabria dove, in seguito, gli giunse l'ordine di Cartagine di tornare in Africa per portare aiuto contro Publio Cornelio Scipione (chiamato poi l'Africano). Costui infatti, contro il volere del Senato, guidato da Quinto Fabio Massimo che riteneva prioritario estromettere Annibale dalla Penisola, in qualit\u00e0 di proconsole della Sicilia e aiutato dalle citt\u00e0 italiche, part\u00ec per l'Africa attaccando direttamente Cartagine. La citt\u00e0 punica si vide costretta a richiamare Annibale che rientr\u00f2 in patria dopo 34 anni di assenza. Nel 202 a.C. a Naraggara, nei pressi di Zama, Scipione volse contro Annibale la sua stessa strategia e lo sconfisse, determinando la fine della seconda guerra punica.\nDal 202 al 149 a.C..\nDopo l'avventura di Annibale, Cartagine aveva dovuto cedere anche le redditizie conquiste in Spagna, stava inoltre pagando puntualmente le nuove indennit\u00e0 per la seconda sconfitta (200 talenti d'argento annui per 50 anni). Addirittura prest\u00f2 aiuto militare alle forze di Roma nelle guerre contro Antioco III, Filippo V e Perseo. La relativa decadenza dello stato era mitigata da un riprendersi del commercio e un nuovo impulso dato all'agricoltura e in particolare alle coltivazioni di ulivo e vite.\nRoma, per\u00f2, non poteva dimenticare il pesante carico di costi economici, umani e psicologici causati dalla precedente guerra. Lo sforzo bellico fu grandioso in termini di risorse umane. Si pu\u00f2 calcolare che con le forze degli alleati, Roma dovesse mantenere oltre uomini a combattere cui bisogna aggiungere le forze navali. Ogni combattente era sottratto alle campagne e all'agricoltura. Si pu\u00f2 quindi comprendere perch\u00e9 Roma fosse ben attenta a far s\u00ec che Cartagine non rialzasse la testa. E a far ricordare i romani pensava Catone il Censore. Nondimeno, la situazione poteva mantenersi in uno stato di precario equilibrio se non fosse intervenuto Massinissa.\nQuesti approfitt\u00f2 degli accordi di pace del 201 a.C. che vietavano a Cartagine persino l'autodifesa senza il consenso di Roma, per sottrarre territori di confine anche con la forza.\nNel 193 a.C. Massinissa occup\u00f2 Emporia e il Senato romano invi\u00f2 a Cartagine una delegazione; nel 174 a.C. occup\u00f2 Tisca e Roma invi\u00f2 Catone alla guida di un'altra commissione; ancora, il re numida occup\u00f2 Oroscopa. Nel 150 a.C. l'esasperata Cartagine, rompendo i patti, apprest\u00f2 un esercito di uomini cercando di riconquistare Oroscopa ma fu sconfitta. Il rischio per Roma era che Cartagine, troppo indebolita, cadesse preda della Numidia. Si sarebbe formato uno stato ricco, esteso dall'Atlantico all'Egitto e militarmente forte. La rottura dei patti forn\u00ec Roma di un pretesto perfetto per poter intervenire e dichiar\u00f2 guerra all'eterna rivale.\nEra il 149 a.C. e iniziava la terza guerra punica.\nTerza guerra punica (149 a.C. - 146 a.C.).\nL'esercito romano sbarc\u00f2 vicino a Utica. Non appena si seppe che i romani erano forti di un esercito di uomini e cavalieri, Cartagine capitol\u00f2, inviando 300 ostaggi scelti fra gli adolescenti della nobilt\u00e0 punica.\nI consoli ricevettero gli ambasciatori di Cartagine che dovettero accettare le condizioni poste: Cartagine consegn\u00f2 armature, catapulte e altro materiale bellico. Resi inermi i cartaginesi, i Romani, attraverso Censorino, avanzarono la pretesa che la citt\u00e0 fosse distrutta e ricostruita a 10 miglia dalla costa. Il popolo cartaginese si ribell\u00f2; furono uccisi tutti gli italici presenti in citt\u00e0, furono liberati gli schiavi per avere aiuto nella difesa, furono richiamati Asdrubale e altri esuli, fu chiesta una moratoria di 30 giorni per inviare una delegazione a Roma. \nIn questi 30 giorni, si ebbe una frenetica corsa al riarmo, gi\u00e0 segretamente riavviato negli anni successivi alla sconfitta di Zama. Si dice che i cartaginesi riuscissero a produrre ogni giorno 300 spade, 500 lance, 150 scudi e proiettili per le ricostruite catapulte. Le donne offrirono i loro capelli per fabbricare corde per gli archi. \nQuando i romani arrivarono alle mura di Cartagine trovarono un intero popolo stretto a difesa della sua citt\u00e0. Fu posto l'assedio.\nCartagine era estremamente ben difesa. La sosta aveva dato ad Asdrubale, posto a capo dell'esercito, la possibilit\u00e0 di raccogliere circa uomini ben armati e l'assedio si protrasse.\nNel 148 a.C. i nuovi consoli furono inviati in Africa ma si rivelarono ancora pi\u00f9 incapaci dei predecessori. \nGli insuccessi romani resero audaci i cartaginesi, Asdrubale prese il potere con un colpo di Stato e ordin\u00f2 di esporre sulle mura i prigionieri orrendamente mutilati. I romani, inaspriti, non avrebbero concesso merc\u00e9.\nNel 147 a.C. Publio Cornelio Scipione Emiliano (figlio di L. Emilio Paolo, poi adottato da P. Cornelio Scipione, figlio dell'Africano) era stato nominato console di Roma insieme a Gaio Livio Druso. Asdrubale, che difendeva il porto con uomini, fu attaccato di notte e costretto a riparare a Birsa. Scipione blocc\u00f2 il porto da cui arrivavano i rifornimenti per gli assediati; questi scavarono un tunnel-canale e riuscirono a costruire cinquanta navi, ma Scipione distrusse la flotta e il tunnel-canale fu chiuso. Nel frattempo Nefari fu attaccata da truppe romane e cadde; questo port\u00f2 la resa delle altre citt\u00e0. I romani si poterono concentrare su Cartagine.\nL'agonia della citt\u00e0 si protrasse per tutto l'inverno, senza viveri e attaccata da una pestilenza. Scipione non forz\u00f2 l'attacco, che venne lanciato solo nel 146 a.C. Per quindici giorni i sopravvissuti impegnarono i Romani in una disperata battaglia per le strade della citt\u00e0, ma l'esito era scontato. Gli ultimi soldati si rinchiusero nel tempio di Eshmun altri otto giorni. \nScipione abbandon\u00f2 la citt\u00e0 al saccheggio dei suoi soldati; Cartagine fu rasa al suolo, bruciata, le mura abbattute, il porto distrutto e fu anche gettato del sale sulla terra per evitare la coltivazione dei campi e renderli ancora pi\u00f9 aridi.\nSi disse che Scipione pianse nel vedere la citt\u00e0 bruciare, perch\u00e9 gli sembrava di aver intravisto Roma in mezzo alle fiamme."}
{"id": "2633365", "revid": "599013", "url": "https://it.wikipedia.org/wiki?curid=2633365", "title": "Suore francescane missionarie del Sacro Cuore", "text": "Le Suore Francescane Missionarie del Sacro Cuore sono un istituto religioso femminile di diritto pontificio: i membri di questa congregazione pospongono al loro nome la sigla F.M.S.C.\nStoria.\nLa congregazione venne fondata dalla nobildonna francese Laura L\u00e9roux, vedova del barone de Bauffremont: nel 1859 giunse in Italia con l'intento di impiegare il suo patrimonio per fini benefici ed entr\u00f2 in contatto con il francescano Gregorio Fioravanti, ministro provinciale dei frati minori del Veneto. Questi le sugger\u00ec di istituire un istituto con finalit\u00e0 missionarie e la L\u00e9roux, ottenuto il permesso dell'arcivescovo di Udine Giuseppe Luigi Trevisanato (14 novembre 1860), avvi\u00f2 l'erezione di un sontuoso convento in stile gotico a Gemona del Friuli e il 21 aprile 1861 diede inizio alle Francescane Missionarie del Sacro Cuore.\nLa fondatrice (in religione madre Giuseppa di Ges\u00f9) nel 1862 venne ricevuta in udienza a Roma da papa Pio IX che lod\u00f2 l'istituto, approvato anche civilmente dal Regno Lombardo-Veneto il 28 novembre 1861. Le Francescane Missionarie del Sacro Cuore vennero aggregate all'Ordine dei Frati Minori nel 1892; le loro costituzioni vennero approvate definitivamente dalla Santa Sede il 14 agosto 1905.\nAttivit\u00e0 e diffusione.\nLe Francescane Missionarie del Sacro Cuore si dedicano alle opere educative e di pastorale parrocchiale e giovanile, all'assistenza agli anziani: operano anche nei paesi in via di sviluppo.\nSono presenti in Europa (Albania, Bulgaria, Repubblica Ceca, Cipro, Francia, Italia, Lituania, Lussemburgo, Svizzera), nelle Americhe (Bolivia, Cile, Ecuador, Per\u00f9, Stati Uniti d'America), in Asia (Filippine, India, Libano) e in Africa (Camerun, Repubblica Centrafricana, Repubblica Democratica del Congo); la sede generalizia, dal 1943, \u00e8 a Roma.\nAl 31 dicembre 2008 l'istituto contava 701 religiose in 102 case."}
{"id": "2633371", "revid": "1149807", "url": "https://it.wikipedia.org/wiki?curid=2633371", "title": "Wild Child", "text": ""}
{"id": "2633373", "revid": "599013", "url": "https://it.wikipedia.org/wiki?curid=2633373", "title": "Flasher", "text": "Flasher \u00e8 un centro abitato (\"city\") degli Stati Uniti d'America, situato nella Contea di Morton nello Stato del Dakota del Nord. Nel censimento del 2000 la popolazione era di 285 abitanti. La citt\u00e0 \u00e8 stata fondata nel 1903. Appartiene all'area metropolitana di Bismarck-Mandan.\nGeografia fisica.\nSecondo i rilevamenti dell'United States Census Bureau, la localit\u00e0 di Flasher si estende su una superficie di 1,80\u00a0km\u00b2, tutti occupati da terre.\nPopolazione.\nSecondo il censimento del 2000, a Flasher vivevano 285 persone, ed erano presenti 72 gruppi familiari. La densit\u00e0 di popolazione era di 157,5 ab./km\u00b2. Nel territorio comunale si trovavano 155 unit\u00e0 edificate. Per quanto riguarda la composizione etnica degli abitanti, il 97,89% era bianco, lo 0,35% era nativo, lo 0,35% proveniva dall'Asia e l'1,40% apparteneva a due o pi\u00f9 razze. La popolazione di ogni razza ispanica corrispondeva all'1,05% degli abitanti.\nPer quanto riguarda la suddivisione della popolazione in fasce d'et\u00e0, il 24,9% era al di sotto dei 18, il 5,3% fra i 18 e i 24, il 19,3% fra i 25 e i 44, il 20,4% fra i 45 e i 64, mentre infine il 30,2% era al di sopra dei 65 anni di et\u00e0. L'et\u00e0 media della popolazione era di 46 anni. Per ogni 100 donne residenti vivevano 93,9 maschi."}
{"id": "2633375", "revid": "149485", "url": "https://it.wikipedia.org/wiki?curid=2633375", "title": "Super Six World Boxing Classic", "text": "Il Super Six World Boxing Classic \u00e8 un torneo pugilistico promosso dalla rete televisiva statunitense \"ShowTime\"\nFormula del torneo.\nIl torneo, partito ufficialmente il 17 ottobre 2009 e con fine a data da destinarsi nei primi mesi del 2011, si articola fra sei pugili per un totale di un numero di dodici incontri. Inizialmente i sei contendenti prendono parte a un girone all'italiana nel quale i pugili, a seguito di un incontro, possono ottenere un numero svariato di punti (3 punti per una vittoria con Knock Out, 2 punti per una vittoria ai punti, 1 punto per un pareggio, 0 punti per una sconfitta). Dopo che ogni pugile ha affrontato altri tre contendenti, i primi quattro del girone passano alla fase successiva, nel caso di pugili a pari punti si va a vedere l'esito dello scontro diretto.\nNella seconda fase il quarto classificato sfider\u00e0 il primo classificato per accedere alla finale ove trover\u00e0 il vincente della sfida fra il secondo e il terzo classificato. In finale il vincitore, oltre al trofeo del torneo, vincer\u00e0 anche le cinture WBA e WBC di categoria.\nNel caso in cui un pugile decidesse di ritirarsi dal torneo subentrer\u00e0 la riserva (Allan Green) che erediter\u00e0 il punteggio del pugile sostituito. A inizio torneo la cintura WBC \u00e8 in mano a Carl Froch e la WBA a Mikkel Kessler; il passaggio delle cinture non varia per la presenza del torneo, come \u00e8 da tradizione nella boxe l'eventuale vincitore del match con uno dei due campioni otterr\u00e0 anche la cintura. Il torneo \u00e8 comunque studiato affinch\u00e9 il vincitore del torneo erediti anche le suddette cinture.\nAll'inizio del torneo, secondo i giornalisti americani, i favoriti per vincere il torneo sono il danese Mikkel Kessler e Arthur Abraham. Leggermente pi\u00f9 staccato Carl Froch, maggiormente indietro e appaiati Andre Direll e Andre Ward, ultimo Jermain Taylor.\nTorneo.\nJermain Taylor esce dal torneo e viene sostituito da Allan Green\nStage 1.\nArthur Abraham sconfigge Jermain Taylor via knockout nella dodicesima ripresa\nCarl Froch sconfigge Andre Dirrell con il palio la cintura WBC via split decision\nAndre Ward sconfigge Mikkel Kessler con il palio la cintura WBA\nStage 2.\nAndre Dirrell sconfigge Arthur Abraham nella decima ripresa dopo la squalifica dello stesso pugile tedesco.\nMikkel Kessler sconfigge Carl Froch e si aggiudica la cintura WBC\nAndre Ward sconfigge Allan Green ai punti\nStage 3.\n25 settembre\nSeimifinali e Finale.\nSemi Finali\nFinale\nCritiche.\nIl Super Six World Boxing Classic non \u00e8 stato esente da critiche. Nel torneo non sono infatti presenti pugili come Lucian Bute"}
{"id": "2633379", "revid": "339392", "url": "https://it.wikipedia.org/wiki?curid=2633379", "title": "Hayate Racing Team", "text": ""}
{"id": "2633387", "revid": "599013", "url": "https://it.wikipedia.org/wiki?curid=2633387", "title": "Glen Ullin", "text": "Glen Ullin \u00e8 un centro abitato (\"city\") degli Stati Uniti d'America, situato nella Contea di Morton nello Stato del Dakota del Nord. Nel censimento del 2000 la popolazione era di 865 abitanti. La citt\u00e0 \u00e8 stata fondata nel 1883. Appartiene all'area metropolitana di Bismarck-Mandan.\nGeografia fisica.\nSecondo i rilevamenti dell'United States Census Bureau, la localit\u00e0 di Glen Ullin si estende su una superficie di 2,80\u00a0km\u00b2, tutti occupati da terre.\nPopolazione.\nSecondo il censimento del 2000, a Glen Ullin vivevano 865 persone, ed erano presenti 221 gruppi familiari. La densit\u00e0 di popolazione era di 320 ab./km\u00b2. Nel territorio comunale si trovavano 405 unit\u00e0 edificate. Per quanto riguarda la composizione etnica degli abitanti, il 99,42% era bianco, lo 0,23% era nativo, lo 0,35% apparteneva a due o pi\u00f9 razze.\nPer quanto riguarda la suddivisione della popolazione in fasce d'et\u00e0, il 17,9% era al di sotto dei 18, il 4,3% fra i 18 e i 24, il 19,2% fra i 25 e i 44, il 19,7% fra i 45 e i 64, mentre infine il 39,0% era al di sopra dei 65 anni di et\u00e0. L'et\u00e0 media della popolazione era di 52 anni. Per ogni 100 donne residenti vivevano 86,0 maschi."}
{"id": "2633388", "revid": "1782831", "url": "https://it.wikipedia.org/wiki?curid=2633388", "title": "Chiesa di Santo Stefano in Walbrook", "text": "La chiesa di Santo Stefano in Walbrook (in inglese: \"St Stephen Walbrook\") \u00e8 un luogo di culto anglicano situato al centro della City di Londra, vicino al monumento al grande incendio di Londra e al palazzo della Banca d'Inghilterra.\nStoria.\nL'attuale chiesa, costruita su progetto di Sir Christopher Wren negli anni 1672-80, sorge sul sito dell'antica chiesa omonima del XV secolo, distrutta dal Grande Incendio del 1666. Prima ancora della chiesa medioevale ce n'era una omonima (del VII secolo) sulle rive del Tamigi. Nel 1987 fu installato al centro della chiesa un moderno altare in pietra, opera di Henry Moore.\nDescrizione.\nArchitettura.\nLa chiesa di Santo Stefano \u00e8 riconoscibile all'esterno dalla cupola coperta la lastre di rame e dall'alto \"campanile\" con guglia piramidale. L'edificio \u00e8 privo di una facciata vera e propria, e il portale d'ingresso \u00e8 situato in un basso corpo di fabbrica alla destra della torre campanaria.\nL'interno della chiesa \u00e8 a cinque navate divise da colonne marmoree sormontate da capitelli corinzi e sorreggenti architravi.\nLe tre navate centrali si interrompono dopo la seconda campata e si uniscono in un unico grande spazio coperto con cupola semisferica cassettonata priva di tamburo e con articolare decorazioni in stucco. Al centro di questo ambiente, si trova il moderno altare marmoreo, realizzato nel 1987 da Henry Moore. A ridosso della parete fondale, sotto un grande finestrone ad arco, si trova il precedente altare, cinto da una balaustra lignea. Alla sua destra, il pregevole pulpito barocco con copertura \"a cipolla\".\nAlle pareti si trovano delle lapidi che ricordano personaggi inglesi defunti, alcuni dei quali sono sepolti nella chiesa (alcune lapidi provengono dalla cripta del tempio quattrocentesco).\nOrgano a canne.\nSulla cantoria in controfacciata, si trova l'organo a canne, costruito nel 1765 e pi\u00f9 volte modificato ed ampliato; l'ultimo intervento \u00e8 stato condotto nel 1987 dalla ditta organaria Hill &amp; Son &amp; Norman &amp; Beard.\nLo strumento attuale conserva la pregevole cassa lignea settecentesca, decorata con sculture. Il sistema di trasmissione \u00e8 elettronica e la consolle ha tre tastiere di 56 note ciascuna ed una pedaliera di 30 note; i registri sono in totale 38."}
{"id": "2633396", "revid": "767487", "url": "https://it.wikipedia.org/wiki?curid=2633396", "title": "Firelight (film 1964)", "text": "Firelight \u00e8 un film d'avventura del 1964 scritto e diretto da Steven Spielberg quando quest'ultimo aveva appena 17 anni, con un budget di 500 dollari. Venne proiettato nel cinema locale, Phoenix Cinema, e fece guadagnare al regista un dollaro. \"Ho contato le entrate in quella notte [...] e noi facevamo pagare un dollaro a biglietto. Cinquecento persone vennero al film e credo che qualcuno probabilmente pag\u00f2 due dollari, perch\u00e9 abbiamo fatto un dollaro di profitto quella notte, e basta.\"\nTrama.\n\"Firelight\" narra di un gruppo di scienziati - in particolare di Tony Karcher e Howard Richards, che credeva all'esistenza degli UFO, che indaga su una serie di luci circolari che appaiono nel cielo e la conseguente scomparsa di persone, animali e oggetti nella fittizia citt\u00e0 statunitense di Freeport, in Arizona.\nSpielberg, che mostra la sua maturit\u00e0 di adolescente, ha coinvolto il disaccordo coniugale tra Kercher e sua moglie Debbie e l'ossessiva ricerca di Richards per convincere la CIA che la vita aliena non esiste.\nArriva la svolta, rappresentata da tre alieni, che rivelano il loro scopo: il trasporto di Freeport sul loro pianeta Altaris per creare uno zoo umano.\nCast.\nMolti attori del cast di \"Firelight\" provengono dalla produzione della Arcadia High School. La sorella di Spielberg ha avuto un ruolo primario nella pellicola.\nProduzione e musica.\nSpielberg stesso compose la colonna sonora di \"Firelight\", con il suo clarinetto, mentre la madre del regista ha aggiunto un pezzo di piano. La Arcadia High School ha poi ricreato l'intera colonna sonora.\nIl film venne girato durante i week-end. Molte scene furono girate a casa di Spielberg e nel suo garage."}
{"id": "2633404", "revid": "287204", "url": "https://it.wikipedia.org/wiki?curid=2633404", "title": "Primera Divisi\u00f3 2001-2002", "text": "La Primera Divisi\u00f3 2001-2002 fu la settima edizione del campionato andorrano di calcio, disputato tra il 21 ottobre 2001 e il 28 aprile 2002 e si concluse con la vittoria del FC Encamp, al suo secondo titolo.\nFormula.\nLe squadre partecipanti furono 8 e il campionato venne diviso in due fasi. Nella prima parte della stagione le squadre si incontrarono in un turno di andata e ritorno per un totale di 14 partite. Le prime 4 furono inserite in un girone playoff mentre le rimanenti 4 giocarono in un girone al termine del quale l'ultima fu retrocessa in Segona Divisi\u00f3.\nLa vincente fu qualificata alla Coppa UEFA 2002-2003 e la seconda classificata alla Coppa Intertoto 2002.\nSquadre partecipanti.\nTutte le partite furono disputate nello Estadi Comunal d'Aixovall.\nStagione regolare.\nLegenda:\nNote:\nSeconda fase.\nLe squadre mantengono i punti conquistati nella prima fase.\nPlayout.\nLegenda:\nNote:"}
{"id": "2633406", "revid": "1305772", "url": "https://it.wikipedia.org/wiki?curid=2633406", "title": "Weapons of Mass Destruction", "text": "Weapons of Mass Destruction (armi di distruzione di massa in lingua inglese) pu\u00f2 riferirsi a:"}
{"id": "2633407", "revid": "288300", "url": "https://it.wikipedia.org/wiki?curid=2633407", "title": "Frank Lampard, Sr.", "text": ""}
{"id": "2633410", "revid": "124636286", "url": "https://it.wikipedia.org/wiki?curid=2633410", "title": "Associazione Calcio Napoli 1947-1948", "text": "Questa voce raccoglie le informazioni riguardanti lAssociazione Calcio Napoli nelle competizioni ufficiali della stagione 1947-1948.\nStagione.\nNella Stagione 1947-1948 il Napoli ha disputato il campionato di Serie A, un campionato a 21 squadre, la squadra partenopea con 34 punti \u00e8 retrocessa in Serie B con la Salernitana anch'essa con 34 punti, con l'Alessandria con 31 punti e con il Vicenza con 26 punti. Lo scudetto \u00e8 stato vinto dal Torino con 65 punti in classifica, secondi nettamente staccati con 49 punti il Milan, la Juventus e la Triestina."}
{"id": "2633412", "revid": "228587", "url": "https://it.wikipedia.org/wiki?curid=2633412", "title": "Hebron (disambigua)", "text": ""}
{"id": "2633418", "revid": "287204", "url": "https://it.wikipedia.org/wiki?curid=2633418", "title": "ATP German Open 1968", "text": "Il German Open 1968 \u00e8 stato un torneo di tennis giocato sulla terra rossa. \u00c8 stata la 61\u00aa edizione del \"Torneo di Amburgo\",la 1a dell'Era Open. Si \u00e8 giocato al Rothenbaum Tennis Center di Amburgo in Germania, dal 13 al 19 agosto 1968.\nCampioni.\nSingolare.\n John Newcombe ha battuto in finale Cliff Drysdale, 6-3, 6-2, 6-4\nDoppio.\n Tom Okker / Marty Riessen hanno battuto in finale John Newcombe / Tony Roche, 6-4, 6-4, 7-5"}
{"id": "2633422", "revid": "599013", "url": "https://it.wikipedia.org/wiki?curid=2633422", "title": "Suore missionarie di San Domenico", "text": "Le Suore Missionarie di San Domenico (in spagnolo \"Hermanas Misioneras de Santo Domingo\") sono un istituto religioso femminile di diritto pontificio: i membri di questa congregazione pospongono al loro nome la sigla O.P.\nStoria.\nLe origini della congregazione risalgono alla met\u00e0 del XIX secolo quando i frati domenicani della provincia filippina del Santo Rosario chiesero ai confratelli spagnoli di aprire in patria un noviziato per la formazione di religiose da inviare in missione: il noviziato venne aperto nel 1892 e la sua gestione venne affidata a una comunit\u00e0 di quattordici religiose formatesi presso le domenicane di Jarauta.\nLe comunit\u00e0 missionarie domenicane si diffuse rapidamente nelle Filippine, a Formosa, in Cina e in Giappone: nel 1917 il maestro generale dell'ordine, Ludwig Theissling, visitando le Filippine, sugger\u00ec di riunire tutte queste comunit\u00e0 femminili in un'unica congregazione.\nOttenuto il \"nihil obstat\" della Congregazione per i Religiosi (14 marzo 1933), il 29 aprile 1934 si procedette all'erezione canonica della congregazione e il 24 giugno successivo l'istituto, con sede centrale a Manila, venne aggregato all'Ordine dei frati Predicatori; l'istituto ha ricevuto il pontificio decreto di lode il 4 agosto 1964.\nAttivit\u00e0 e diffusione.\nLe Missionarie di San Domenico si dedicano all'assistenza sociale e sanitaria ad anziani e ammalati, all'istruzione e all'educazione cristiana della giovent\u00f9, al servizio domestico presso seminari e case per religiosi.\nOltre che in Spagna, sono presenti in Cile, Corea del Sud, Filippine, Giappone, Italia, Stati Uniti d'America, Taiwan; la sede generalizia, dal 1968, \u00e8 a Roma.\nAl 31 dicembre 2008 l'istituto contava 594 religiose in 66 case."}
{"id": "2633426", "revid": "1870058", "url": "https://it.wikipedia.org/wiki?curid=2633426", "title": "Samantha Stosur", "text": "In carriera si \u00e8 aggiudicata nove titoli WTA in singolare, tra cui gli US Open del 2011 battendo in finale Serena Williams e raggiungendo, nello stesso anno, la quarta posizione della classifica mondiale. Nei tornei del Grande Slam vanta inoltre la finale raggiunta al Roland Garros nel 2010 (battuta poi da Francesca Schiavone).\nPrima di ottenere grandi risultati in singolare \u00e8 stata anche un'ottima doppista diventando numero uno del mondo in doppio nel febbraio del 2006, specialit\u00e0 nella quale insieme alla statunitense Lisa Raymond ha vinto in tutto ventisei tornei WTA tra cui sei tornei del Grande Slam (tra doppio e doppio misto) e il Masters di fine anno nel 2005 e nel 2006.\nBiografia.\nSamantha Stosur \u00e8 nata a Brisbane, figlia di Tony e Diana; ha due fratelli, Dominic e Daniel. Ha origini polacche. Quando aveva sei anni la casa e l'impresa familare a Gold Coast vennero distrutte da un diluvio: la famiglia si trasfer\u00ec a Adelaide. Proprio qui, all'et\u00e0 di otto anni, scopr\u00ec la passione per il tennis: l'esperienza nacque proprio quando nel Natale di quell'anno le fu regalata una racchetta. La Stosur si allenava con il fratello Daniel, che ha poi convinto i suoi genitori a farle frequentare lezioni di tennis.\nCarriera tennistica.\nEsordi.\nInizia a giocare nel circuito Juniores nel 1997, raggiungendo la decima posizione mondiale nel doppio e la ventisettesima nel singolare. Nel 1999 la Stosur comincia la carriera professionistica praticando lo sport nel circuito ITF. Ha debuttato nel circuito WTA nel 2000, perdendo al primo turno di qualificazione degli Australian Open. Nel 2001 vince i primi quattro titoli della sua carriera nel circuito ITF. Nel 2002 esce al primo turno del Thalgo Australian Women's Hardcourts di Gold Coast.\nNel 2003 la tennista vince il primo incontro in carriera in un circuito WTA, raggiungendo il terzo turno degli Australian Open. Qui perde contro la n\u00ba7 del tabellone, Daniela Hantuchov\u00e1. Si qualifica anche per il torneo di Memphis, dove non riesce a vincere il primo incontro con Alexandra Stevenson.\nNel 2004 raggiunge le semifinali del Mondial Thalgo Australian Women's Hardcourts, ma perde in tre set contro Ai Sugiyama con il punteggio di 7\u20135, 3\u20136, 6\u20133. Nelle settimane successive raggiunge il secondo turno del torneo WTA di Hobart, l'allora Tasmanian International, e il secondo turno degli Australian Open. Si qualifica poi per i tornei WTA di Acapulco, Indian Wells, Vienna e Birmingham. Partecipa ai Giochi della XXVIII Olimpiade, uscendo al primo turno sia nel singolare che nel doppio in coppia con Nicole Pratt. Continua a partecipare ai turni di qualificazione di molti tornei WTA, qualificandosi in due occasioni. La prima al Japan Open Tennis Championships, dove esce al secondo turno contro Marija \u0160arapova, la seconda al Commonwealth Bank Tennis Classic; anche in questa occasione si fermer\u00e0 al secondo turno. Nella parte conclusiva della stagione raggiunge in doppio la finale del Bell Challenge in coppia con Els Callens, ma le due vengono sconfitte con il punteggio di 7\u20135, 7\u20135 da Carly Gullickson e Mar\u00eda Emilia Salerni.\n2005 - Primi titoli Slam in doppio.\nSamantha Stosur inizia la stagione 2005 raggiungendo la finale nel primo torneo dell'anno, il Mondial Australian Women's Hardcourts di Gold Coast, venendo sconfitta in tre set dalla svizzera Patty Schnyder con il punteggio di 1\u20136, 6\u20133, 7\u20135. Riesce ad arrivare alla finale del Medibank International di Sydney: dopo avere superato grazie a due walkover l'allora n\u00ba1 del mondo Lindsay Davenport e, in semifinale, Elena Dement'eva. Si arrende nuovamente a un passo dal titolo venendo sconfitta da Alicia Molik con il punteggio di 6\u201375, 6\u20134, 7\u20135. Nello stesso torneo vince il suo primo torneo nel circuito WTA in doppio, in coppia con la connazionale Bryanne Stewart. Agli Australian Open verr\u00e0 eliminata al primo turno dalla n\u00ba2 del mondo, Am\u00e9lie Mauresmo, ma vincer\u00e0 il titolo nel doppio misto in coppia con Scott Draper.\nA luglio forma un buon team di doppio insieme all'americana Lisa Raymond; la coppia vincer\u00e0 sette titoli WTA prima della fine della stagione, includendo gli US Open, la Kremlin Cup e il WTA Tour Championships. Samantha Stosur chiude la stagione alla 46\u00aa posizione in singolare e alla 2\u00aa in doppio.\n2006 - Numero uno del mondo in doppio.\nNella stagione del WTA Tour 2006 la Stosur e Todd Reid hanno rappresentato l'Australia alla Hopman Cup vincendo tutte le partite. La Stosur ha perso al primo turno a Sydney contro la ceca Nicole Vaidi\u0161ov\u00e1. Agli Australian Open esce al quarto turno contro Martina Hingis. Raggiunge in coppia con Lisa Raymond la finale nel doppio, ma perde. Dopo la sconfitta in doppio agli Australian Open la coppia Raymond-Stosur vincer\u00e0 diciotto partite consecutive, vincendo i titoli a Tokyo, Indian Wells e Miami. Vincono anche la Family Circle Cup, il Roland Garros e, per il secondo anno consecutivo, il WTA Tour Championships.\nIl 28 agosto Samantha Stosur raggiunge la posizione pi\u00f9 alta della sua carriera fino ad allora in singolare, la n\u00ba30, dopo avere raggiunto le semifinali a New Haven, dove viene sconfitta da Lindsay Davenport. Chiude l'anno vincendo il WTA Tour Championships in doppio, chiudendo cos\u00ec la stagione alla posizione n\u00ba1 nella specialit\u00e0 preferita e alla n\u00ba29 in singolare. La coppia Raymond-Stosur viene nuovamente premiata sia come \"ITF World Champion\" che come \"Doubles Team of the Year\".\n2007.\nLa coppia Raymond-Stosur si conferma nuovamente campionessa ai tornei WTA di Tokyo, Indian Wells e Miami. La coppia conquister\u00e0 poi anche il titolo del Qatar Telecom German Open di Berlino. In singolare la Stosur si qualifica per i tornei di Gold Coast, Tokyo e Memphis: in tutte e tre le occasioni uscir\u00e0 ai quarti di finale. Agli Internazionali BNL d'Italia ha eliminato al primo turno la n\u00ba1 del tabellone, Am\u00e9lie Mauresmo, ma esce di scene nel turno successivo, dove si arrende a Patty Schnyder.\nDopo gli Open di Francia Samantha ha iniziato a manifestare i sintomi di quella che dopo pochi mesi le sarebbe stata diagnosticata come malattia di Lyme, trasmessa dal morso delle zecche. Dall'evento la sua forma croller\u00e0 per tempo. Perde al secondo turno a Wimbledon e al primo turno degli US Open, dove rappresenta la n\u00ba29 del tabellone. Nel 2007 la tennista non parteciper\u00e0 pi\u00f9 a nessun altro torneo, chiudendo cos\u00ec la stagione alla n\u00ba46 in singolare e alla n\u00ba5 in doppio.\n2008.\nLa Stosur torna a giocare nel circuito ITF due tornei prima di partecipare agli Internazionali BNL d'Italia 2008 a maggio, dove verr\u00e0 eliminata al secondo turno da Venus Williams. Il torneo ha visto anche il ritorno della coppia Raymond-Stosur, che esce al secondo turno. Meno di un mese dopo la coppia verr\u00e0 sconfitta nuovamente al secondo turno del Roland Garros: nello stesso torneo la Stosur arriva al secondo turno in singolare, sconfitta da Petra Kvitov\u00e1.\nLa tennista a dimostrato un grande impegno a Wimbledon; in singolare esce al secondo turno, mentre in doppio perde la finale con la Raymond contro Venus e Serena Williams. Infine vince il titolo in doppio misto insieme a Bob Bryan. Ai Giochi della XXIX Olimpiade Samantha Stosur viene eliminata nel secondo turno da Serena Williams. Anche in doppio, con la compagna Rennae Stubbs, viene eliminata al secondo turno.\nAncora una volta Samantha Stosur viene sconfitta da Serena Williams nel secondo turno degli US Open. Ancora una volta protagonista in doppio \u00e8 la coppia Raymond\u2013Stosur, che si arrende in finale contro Cara Black e Liezel Huber. Alla fine della stagione Samantha Stosur \u00e8 scesa alla n\u00ba52 nel ranking WTA di singolare e alla n\u00ba14 in doppio.\n2009.\nNel suo primo torneo della stagione del WTA Tour 2009 Samantha Stosur perde contro Lucie \u0160af\u00e1\u0159ov\u00e1 al secondo turno del Brisban International. Al Medibank International viene sconfitta dalla testa di serie n\u00ba1, Serena Williams, al primo turno con il punteggio di 6\u20133, 6\u20137, 7\u20135. In coppia con Rennae Stubbs, teste di serie n\u00ba4, viene sconfitta al primo turno del torneo. Agli Australian Open esce al terzo turno in singolare contro la n\u00ba4 del tabellone, Elena Dement'eva, mentre in doppio, ancora in coppia con la Stubbs, viene sconfitta sempre al terzo turno dalle sorelle Williams.\nNella Fed Cup la Stosur vince quattro match contro vari avversari della Corea del Sud, della Thailandia e del Taipei Cinese. Il team australiano, che includeava anche Casey Dellacqua e Jelena Doki\u0107, avanza fino ai World Group II Play-offs, vincendo tutti i dodici incontri. Al Dubai Tennis Championships Samantha viene sconfitta da Zheng Jie al secondo turno. Insieme alla Stubbs raggiunge la semifinale in doppio, perdendo da Cara Black e Liezel Huber, 4\u20136, 4\u20136.\nA Indian Wells viene eliminata al secondo turno da Agnieszka Radwa\u0144ska con il punteggio 6\u20133, 3\u20136, 5\u20137. In doppio la Stosur cede a Vera Zvonar\u00ebva e Viktoryja Azaranka con il punteggio 2\u20136, 6\u20133, [7\u201310]. Ai Sony Ericsson Open di Miami la Stosur sconfigge la testa di serie n\u00ba2 Dinara Safina, 6\u20131, 6\u20134; se la Safina avesse vinto quel match sarebbe diventata la nuova n\u00ba1 della classifica WTA. Samantha Stosur viene sconfitta nei quarti di finale da Vika Azarenka per 1\u20136, 0\u20136. In doppio raggiunge i quarti in coppia con la Stubbs. Alla fine del torneo sale di ben dodici posizioni in classifica, diventando la n\u00ba31 del ranking.\nIl 25 e il 26 aprile si disputano i play-off di Fed Cup contro la Svizzera: Samantha vince il match inaugurale e consegner\u00e0 nel terzo incontro la vittoria al team australiano, dopo una dura battaglia vinta al terzo set, migliorando cos\u00ec il record in singolare della stagione 2009 di Fed Cup, per sei vittorie e nessuna sconfitta. Con questo risultato il team australiano dal 2010 far\u00e0 parte del World Group II.\nNella stagione sulla terra rossa la Stosur viene eliminata al primo turno degli Internazionali BNL d'Italia dalla qualificata Jaroslava \u0160vedova e viene sconfitta allo stesso turno anche in doppio. Successivamente prende parte ai Masters di Madrid, eliminando al primo turno la favorita n\u00ba10 del seeding Agnieszka Radwa\u0144ska, ma perdendo al secondo contro Anna \u010cakvetadze. In doppio Stosur e Stubbs raggiungono la semifinale, ma vengono sconfitte da Cara Black e Liezel Huber.\nAl Roland Garros Stosur e Stubbs escono al terzo turno, perdendo contro la coppia n\u00ba16 del tabellone formata da Yan Zi con Zheng Jie. In singolare elimina al primo turno Francesca Schiavone per 6\u20134, 6\u20132 e Yanina Wickmayer al secondo turno. Al terzo incontra la favorita n\u00ba4 del tabellone Elena Dement'eva: la elimina con il punteggio di 6\u20133, 4\u20136, 6\u20131. Negli ottavi sconfigge Virginie Razzano e nei quarti Sorana C\u00eerstea, assicurandosi un posto in semifinale; proprio perdendo questo match perde anche la sua prima semifinale in una prova dello Slam contro la futura vincitrice Svetlana Kuznecova. Con questo risultato Samantha Stosur entra a fare parte della top 20 del ranking WTA per la prima volta in carriera.\nLa Stosur inizia la stagione sull'erba partecipando all'AEGON International. Viene eliminata al secondo turno dalla futura campionessa Caroline Wozniacki. Dopo avere battuto la coppia n\u00ba1 del mondo con la compagna Stubbs perde la finale contro Ai Sugiyama e Akgul Amanmuradova. Al Torneo di Wimbledon \u00e8 la testa di serie n\u00ba18 in singolare, specialit\u00e0 in cui verr\u00e0 sconfitta al terzo turno (miglior risultato in carriera della tennista sull'erba dell'All England Club), mentre in doppio si presenta con la Stubbs (coppia n\u00ba3 del seeding). Nel torneo di doppio raggiunge per la seconda volta consecutiva la finale, ma come in precedenza non avr\u00e0 la meglio: perder\u00e0 contro le sorelle Williams. La Stosur deve anche difendere il titolo di doppio misto insieme a Bob Bryan, ma viene sconfitta nei quarti di finale.\nSamantha partecipa al Bank of the West Classic, dove raggiunge la semifinale, ma viene sconfitta dalla n\u00ba9 del tabellone Marion Bartoli. Successivamente partecipa all'LA Women's Tennis Championships, dove raggiunge la finale, ma viene sconfitta da Flavia Pennetta per 4\u20136, 3\u20136. Due settimane dopo \u00e8 impegnata nel torneo della Rogers Cup, che quest'anno si svolge a Toronto, dove insieme alla compagna Stubbs raggiunge la finale dopo avere sconfitto in semifinale la coppia n\u00ba1 del mondo. Perdono anche in questa occasione per undici punti a nove in favore delle loro avversarie al super tie-break del terzo set.\nCon questo risultato Samantha migliora ulteriormente il suo best-ranking, diventando la n\u00ba15 del mondo giusto in tempo per gli US Open, dove la sua posizione in classifica corrisponde al numero della sua testa di serie. Nel torneo di singolare viene eliminata dalla statunitense Vania King nel secondo turno. Nel torneo di doppio partecipa con la Stubbs e raggiunge la semifinale senza perdere un set. La coppia si arrende alle n\u00ba1 del mondo, Cara Black e Liezel Huber, per 7\u20135, 3\u20136, 1\u20136. Perde nel secondo turno del Toray Pan Pacific Open contro Marija \u0160arapova. \u00c8 la testa di serie n\u00ba15 ai China Open, ma viene sconfitta subito da Aliz\u00e9 Cornet.\nIn seguito prende parte al torneo di Osaka, dove raggiunge la finale e vince il primo titolo WTA in singolare della sua carriera, battendo nell'ultima sfida la milanese Francesca Schiavone per 7\u20135, 6\u20131 in un'ora. Si qualifica sia per il Commonwealth Bank Tournament of Champions in singolare e per il WTA Tour Championships in coppia con l'amica Stubbs. Nella prima occasione viene eliminata nel round robin, mentre viene eliminata in semifinale nella seconda dalle n\u00ba1 del mondo. Chiude questa stagione come n\u00ba13 in singolare e n\u00ba8 in doppio.\n2010 - Prima finale Slam.\nDopo i successi ottenuti nella stagione precedente la Stosur decide di concentrarsi principalmente in singolare e partecipare di meno nei tornei anche in doppio. La storia della coppia formata con Rennae Stubbs termina e la sua nuova compagna \u00e8 Nadia Petrova; nella specialit\u00e0 gareggier\u00e0 solo nelle prove dello Slam e a Doha. Insieme a Lleyton Hewitt Samantha Stosur rappresenta l'Australia alla Hopman Cup. La coppia n\u00ba1 del tabellone si ferma nel round robin. Successivamente partecipa al torneo in preparazione agli Australian Open, il Medibank International. Samantha si arrende a Flavia Pennetta per 3\u20136, 1\u20136, nel primo turno.\nAgli Australian Open \u00e8 la testa di serie n\u00ba13. Perder\u00e0 contro la n\u00ba1 del mondo e detentrice del titolo Serena Williams negli ottavi di finale. Dopo la sua prestazione nel torneo di casa raggiunge la posizione n\u00ba11 in classifica. In doppio, con la nuova compagna, si arrende a Vera Du\u0161evina e Anastasija Rodionova nel primo turno. Successivamente va a Adelaide per rappresentare l'Australia in Fed Cup contro la Spagna. Vince entrambi i match di singolare e trionfa in doppio con l'ex compagna Rennae Stubbs. Il punteggio finale sar\u00e0 di 3\u20132 in favore del team australiano.\nIl torneo successivo \u00e8 il Dubai Tennis Championships, dove partecipa come n\u00ba9 del seeding. Verr\u00e0 sconfitta al primo turno da Tathiana Garbin. Arriva fino in semifinale nel torneo di doppio insieme alla compagna Petrova (coppia n\u00ba4 del tabellone). Nel BNP Paribas Open partecipa come testa di serie n\u00ba8, ricevendo un bye per il secondo turno. Nei quarti di finale sconfigge Vera Zvonar\u00ebva, raggiungendo per la prima volta in carriera la semifinale nel torneo e in un Mandatory: qui perde contro la futura campionessa Jelena Jankovi\u0107 con il punteggio di 2\u20136, 4\u20136, realizzando quarantasette errori gratuiti. In doppio raggiunge la finale, perdendo contro coppia formata da Kv\u011bta Peschke e Katarina Srebotnik per 4\u20136, 6\u20132, [5\u201310].\nDopo la buona prestazione del torneo raggiunge la posizione n\u00ba10 in classifica, diventando una delle uniche tre tenniste australiane a spingersi in top ten, dopo Jelena Doki\u0107 (n\u00ba4 nel 2002) e Alicia Molik (n\u00ba8 nel 2005). Nel torneo di singolare dei Sony Ericsson Open si presenta come testa serie n\u00ba9. Raggiunge i quarti, difendendo i punti accumulati l'anno precedente. Perde con il punteggio di 3\u20136, 5\u20137 contro la futura campionessa Kim Clijsters. Ottiene un ottimo risultato in doppio, dove raggiunge la finale, ma come nel torneo precedente perde contro Gisela Dulko e Flavia Pennetta per dieci punti a sette al super tie-break del terzo set.\nSamantha Stosur ha iniziato la sua stagione sulla terra partecipando alla 38\u00aa edizione della Family Circle Cup come n\u00ba4 del seeding. In finale sconfigge la Zvonar\u00ebva per 6\u20130, 6\u20133, confermandosi per la quinta volta consecutiva vittoriosa in un incontro con la russa. Vince cos\u00ec il secondo titolo della sua carriera nel circuito principale, che la fa tornare anche alla posizione n\u00ba10 in classifica. La Stosur rimane ancora oggi la prima e l'unica tennista australiana ad avere vinto questo torneo.\nPoi la Stosur viene convocata per affrontare gli spareggi di Fed Cup per una possibile partecipazione nel World Group l'anno successivo. Dopo il primo giorno il team australiano guida il parziale 2\u20130. Questo risultato \u00e8 stato raggiunto grazie a una vittoria della Stosur su Marija Korytceva per 6\u20133, 6\u20130 e per una seconda vittoria di Anastasija Rodionova. La tennista assicura in seguito la vittoria e la promozione al suo team grazie ad una vittoria su Ljudmyla Ki\u010denok. Il punteggio finale \u00e8 di 5\u20130 in favore del team australiano, che giocher\u00e0 il match dell'edizione successiva della coppa contro il team italiano, testa di serie n\u00ba1. A Stoccarda ottiene un ottimo risultato: si arrende solo alla n\u00ba1 Henin in finale per 4\u20136, 6\u20132, 1\u20136. Dopo l'ulteriore risultato perfeziona nuovamente il suo best-ranking, salendo fino alla posizione n\u00ba8.\nDopo non avere partecipato ai Masters di Roma per problemi dovuti alla stanchezza prende parte al torneo di Madrid: la sua competizione in singolare termina nei quarti, dove perde contro Venus Williams con un doppio 3\u20136. Con questa prestazione sale di una posizione in classifica (n\u00ba7). In doppio, con la compagna Petrova, perde nel secondo turno.\nProssima all'inizio al Roland Garros la tennista viene indicata come tra le favorite alla vittoria, tanto che l'anno precedente aveva raggiunto la semifinale nel torneo e in questa stagione il suo record sulla terra fino a questo momento \u00e8 di quattordici vittorie e di sole due sconfitte. Testa di serie n\u00ba7, si trova nello stesso quarto della Henin, di Serena Williams e di Marija \u0160arapova. Prima di ritornare a essere dopo lungo tempo la prima tennista australiana ad affrontare una finale Slam sconfigge quattro giocatrici che sono state n\u00ba1 del mondo e altre grandi favorite al titolo: la Henin negli ottavi per 2\u20136, 6\u20131, 6\u20134; Serena Williams dopo una lunga sfida nei quarti finita 8\u20136 al terzo set; Jelena Jankovi\u0107 in semifinale per 6\u20131, 6\u20132. In finale si arrende alla milanese e testa di serie n\u00ba17 Francesca Schiavone in un'ora e 48 minuti. In doppio con la Petrova esce al terzo turno.\nOrmai Wimbledon \u00e8 alle porte e la Stosur decide, la settimana precedente al torneo, di partecipare all'AEGON International. In semifinale viene sconfitta dalla futura campionessa Ekaterina Makarova. Con questa prestazione ottiene un nuovo best-ranking: diventa infatti la nuova n\u00ba6 del mondo. A Wimbledon partecipa come testa di serie n\u00ba6, perdendo subito contro Kaia Kanepi con il punteggio di 4\u20136, 4\u20136. Intanto anche la Schiavone, neo-vincitrice del Roland Garros, perde al primo turno: Stosur e Schiavone diventano cos\u00ec le prime due tenniste a essere arrivate entrambe in finale a Parigi e a perdere il match di primo turno al Torneo di Wimbledon.\nAnche qui, in coppia con Nadia Petrova, come al Roland Garros esce al terzo turno. Partecipa anche alla prova di doppio misto con Nenad Zimonji\u0107, come n\u00ba1 del seeding. Perdono nei quarti dalla coppia belga formata da Xavier Malisse e Kim Clijsters. Pur non vincendo alcun match di singolare, grazie all'assenza di Elena Dement'eva per una lesione, che l'anno precedente era arrivata in semifinale, ottiene un nuovo risultato, diventando la n\u00ba5 delle classifiche mondiali. Successivamente raggiunge la semifinale nel torneo di Stanford, arrendendosi all'Azarenka per 2\u20136, 3\u20136. Poi la tennista prende parte al San Diego Open, arrivando nei quarti e perdendo contro Flavia Pennetta.\nPer una lesione alla spalla non accetta l'invito per la partecipazione ai Cincinnati Masters e alla Rogers Cup. Dopo il tempo trascorso fuori dai campi a causa della lesione la tennista torna a prendere parte ai tornei WTA, partecipando al Pilot Pen Tennis. Esce nei quarti contro la compagna di doppio Petrova perdendo per 1\u20136, 2\u20136.\n\u00c8 testa di serie n\u00ba5 agli US Open ed esce nei quarti contro la futura campionessa e favorita n\u00ba2 del seeding Clijsters. Dopo essersi ritirata dal torneo dei Commonwealth Games 2010 senza nemmeno partecipare prende parte all'ultimo Mandatory dell'anno, il China Open, perdendo subito contro la qualificata Anastasija Sevastova. Il 6 ottobre arriva la qualificazione per la prima volta in carriera al WTA Tour Championhips. Infine partecipa all'ultimo torneo stagionale prima di prendere parte al Masters di fine anno. Esce nei quarti di finale degli HP Open contro la casalinga Date-Krumm, diventando la prima top ten WTA a perdere contro una tennista che supera i quarant'anni d'et\u00e0.\nAl WTA Tour Championships vince due partite su tre del round robin, qualificandosi per la semifinale, dove perder\u00e0 contro la futura campionessa Kim Clijsters. Chiude l'anno come n\u00ba6 in singolare, a soli tre punti di differenza dalla n\u00ba5 Venus Williams (la Stosur infatti ha accumulato 4.982 punti nel corso della stagione, mentre la Williams 4.985). La Stosur \u00e8 stata inoltre l'unica tennista che nel 2010 ha saputo battere entrambe le tenniste che si sono susseguite al vertice della classifica: Serena Williams e Caroline Wozniacki. Infine \u00e8 stata la tennista con il maggior numero di punti vinti con seconde palle della stagione.\n2011 - La vittoria agli U.S. Open e n\u00b04 del mondo.\nSamantha Stosur inizia la stagione del 2011 partecipando al Brisbane International; esce al secondo turno contro la connazionale Jarmila Groth. Dopo il torneo di Brisbane partecipa al Medibank International, perdendo contro Svetlana Kuznecova al secondo turno. La tennista prende parte al torneo di casa, gli Australian Open, come testa di serie n\u00ba5. Esce al terzo turno ma, nonostante la sconfitta, raggiunge un nuovo best-ranking: \u00e8 n\u00ba5 del mondo. Successivamente, raggiungendo i quarti nel torneo di Dubai, migliora definitivamente il proprio best-ranking, diventando la n\u00ba4 della classifica.\nNon riesce a ottenere i successi ottenuti negli anni precedenti nei Matandory americani di marzo: nel primo caso, a Indian Wells, viene sconfitta nel terzo turno da Dinara Safina, mentre a Miami esce negli ottavi contro Marija \u0160arapova, sconfitta per 4\u20136, 1\u20136. Dopo Miami la Stosur partecipa alla Family Circle Cup fallendo il tentativo di difendere il titolo: esce infatti nel terzo turno, perdendo contro Elena Vesnina in due set. Si arrende a Julia G\u00f6rges in semifinale del torneo di Stoccarda per 4\u20136, 6\u20133, 5\u20137. Per quanto riguarda il doppio insieme a Sabine Lisicki ha battuto in finale il team tedesco detentore del titolo, formato da Kristina Barrois e Jasmin W\u00f6hr.\nPoi partecipa al Mutua Madrile\u00f1a Madrid Open, uscendo al terzo turno contro Anastasija Pavlju\u010denkova. Dopo l'esperienza madrilena partecipa alla 68\u00aa edizione del torneo degli Internazionali d'Italia. Dopo avere ricevuto un bye per il secondo turno nel singolare sconfigge Iveta Bene\u0161ov\u00e1. Successivamente batte in due set la qualificata Polona Hercog, ma una delle sfide pi\u00f9 attese del torneo \u00e8 proprio nei quarti di finale: qui la tennista australiana incontra la sua grande rivale Francesca Schiavone. Si sbarazza di lei in due semplici set per 6\u20132, 6\u20134. In semifinale sconfigge la favorita testa di serie n\u00ba4 Li Na e raggiunge la sua prima finale in un torneo Premier 5. Qui viene sconfitta dalla grande favorita alla vittoria del torneo, Marija \u0160arapova, con il punteggio di 2\u20136, 4\u20136.\nNel torneo di singolare del Roland Garros esce al terzo turno contro Gisela Dulko. Questa grave sconfitta la fa scendere fino alla posizione n\u00ba10 in classifica. Dopo la brutta esperienza di Parigi scende in campo nell'AEGON International, come n\u00ba7 del tabellone. Viene sconfitta in semifinale da Marion Bartoli. A Wimbledon soffre nel match di primo turno, perdendo con l'allora n\u00ba262 della classifica Melinda Czink. Nel doppio misto, in coppia con Mike Bryan, perde al primo turno. Nel doppio, invece, con la nuova compagna Lisicki nel secondo turno sconfigge le detentrici del titolo, Vania King e Jaroslava \u0160vedova. La coppia raggiunge la finale, ma anche questa volta la Stosur non riesce nell'impresa di conquistare i \"Championships\", perdendo la sua terza finale sull'erba di Londra.\nPerde nel secondo turno del Bank of the West Classic contro la compagna di doppio per 3\u20136, 5\u20137. Tuttavia raggiunge la finale alla Rogers Cup, ma anche questa volta non riesce a ottenere il suo primo successo in un Premier 5: Serena Williams si impone in due set, dopo che la Stosur per guadagnarsi questa prestazione aveva sconfitto Li Na e Agnieszka Radwa\u0144ska.\nAi Cincinnati Masters esce nei quarti di finale contro Marija \u0160arapova, futura campionessa del torneo dell'Ohio.\n\u00c8 arrivato il momento dell'ultima prova dello Slam dell'anno: ha inizio la 131\u00aa edizione degli US Open e la tennista australiana si presenta come n\u00ba9 del tabellone. Nel primo turno sconfigge facilmente Sofia Arvidsson per 6\u20132, 6\u20133. Nel secondo turno batte l'americana Coco Vandeweghe per 6\u20133, 6\u20134. Nel terzo turno, con un match durato tre ore e 18 minuti, batte Nadia Petrova. Negli ottavi disputa il tie-break pi\u00f9 lungo nella storia di qualsiasi \"Major\", finito 17 punti a 15 in favore della sua avversaria Marija Kirilenko. Nei quarti batte piuttosto agevolmente la testa di serie n\u00ba2 Vera Zvonar\u00ebva per 6\u20133, 6\u20133, raggiungendo per la prima volta in carriera la semifinale nel torneo. Qui, trova Angelique Kerber, battuta in tre set, 6\u20133, 2\u20136, 6\u20132. Proprio nella sua seconda finale in una prova Slam sconfigge Serena Williams per 6\u20132, 6\u20133, vincendo cos\u00ec il primo titolo \"Major\" della sua carriera: era dal 1980, con Evonne Goolagong Cawley, che una tennista australiana non si imponeva in uno Slam.\nDopo avere sofferto e perso sia il secondo turno del Toray Pan Pacific Open che quello del China Open contro la russa Kirilenko raggiunge per la seconda volta in carriera la finale all'HP Open: dopo il successo del 2009 perde contro la Bartoli. Il 9 di ottobre si qualifica per il WTA Tour Championships. Qui per il secondo anno consecutivo raggiunge la semifinale, ma perde contro la futura campionessa Petra Kvitov\u00e1. Ancora una volta chiude l'anno come n\u00ba6 in singolare, mentre in doppio come n\u00ba33 della classifica.\n2012.\nSamantha Stosur inizia la stagione giocando nel Brisbane International: viene eliminata subito dalla Beneshova. Poi soffre e perde due volte al primo turno: il primo con Francesca Schiavone al Apia International Sydney, il secondo agli Australian Open, dove delude le aspettative e si arrende a Sorana C\u00eerstea per 62\u20137, 3\u20136. La tennista dopo la dura sconfitta ha spiegato che anche lei non pensava di deludere le aspettative nel torneo di casa, soprattutto dopo avere vinto gli US Open nella stagione precedente. Dopo la brutta prestazione il ranking dell'australiana \u00e8 rimasto invariato: Li Na infatti ha fallito il tentativo di riuscire a tornare in finale. Successivamente Stosur va in Svizzera per scontrarsi nei match di Fed Cup, che vede il team australiano prevalere 4\u20131 su quello europeo. La Stosur vince entrambi i suoi match di singolare.\nPoi prende parte al torneo di Doha, dove arriva in finale, ma si arrende 6\u20131, 6\u20132 alla favorita n\u00ba1 Azarenka. Questa rappresenta la sesta sconfitta contro la bielorussa per la Stosur, che in sei match non \u00e8 mai riuscita ad aggiudicarsi un set. Nella sua successiva partecipazione nella stagione del Medio Oriente prende parte al Dubai Tennis Championships, perdendo per il secondo anno consecutivo nel secondo turno.\nSuccessivamente va negli Stati Uniti per affrontare i due Mandatory di marzo. A Indian Wells viene sconfitta nel terzo turno dalla Petrova in tre set, mentre a Miami esce contro Serena Williams, che si vendica della finale persa a Flushing Meadows per 5\u20137, 3\u20136. Alla Family Circle Cup arriva fino in semifinale, dove si arrende in due semplici set a Serena, dopo che nei quarti aveva sconfitto per la prima volta dopo i quattro precedenti incontri Venus. Se Samantha avesse vinto contro Serena sarebbe diventata l'ottava tennista a sconfiggere le due sorelle Williams in uno stesso torneo.\nA Stoccarda viene sconfitta nei quarti dalla futura campionessa Marija \u0160arapova, dopo che nel secondo set aveva sprecato un match point. A Madrid perde al terzo turno contro la qualificata Lucie Hradeck\u00e1. Il suo ultimo torneo prima della partecipazione agli Open di Francia sono gli Internazionali BNL d'Italia, dove fallisce il tentativo di tornare in finale, arrendendosi nel terzo turno a Venus Williams.\nAgli Open di Francia arriva per la seconda volta in carriera in semifinale, dove trova Sara Errani e si arrende in tre set per 5\u20137, 6\u20131, 3\u20136. Dopo la prestazione ottenuta nel torneo, torna ad essere la n\u00ba 5 delle classifiche.\nA Wimbledon esce al secondo turno contro l'olandese Arantxa Rus. La delusione sull'erba londinese si ripete dopo un mese: nel torneo olimpico di singolare viene sconfitta subito da Carla Su\u00e1rez Navarro con il punteggio di 6\u20133, 5\u20137, 8\u201310; non va meglio anche il torneo di doppio, dove viene eliminata subito e tanto meno quello di misto, dove lei e Hewitt vengono eliminati nei quarti dalla coppia casalinga formata da Andy Murray e Laura Robson. Nei tornei in preparazione agli Open degli Stati Uniti perde al terzo turno nella Roger Cup e nei quarti a Cincinnati.\nLa sfida con Azarenka e la fine della stagione.\nArriva finalmente il momento che gli occhi si puntino su di lei a distanza di un anno dal trionfo ottenuto agli US Open. \u00c8 sicuramente una delle sfide pi\u00f9 attese dell'anno: Samantha Stsour, detentrice del titolo di singolare a questa edizione degli Open degli Stati Uniti, dopo avere battuto tutte le sue avversarie si qualifica per i quarti di finale, dove trova una delle sue pi\u00f9 grandi nemiche, la n\u00ba1 del mondo Viktoria Azarenka. I precedenti dicono tutto: sei vittorie per la bielorussa e nessuna per l'australiana, che non \u00e8 neppure riuscita a vincere un set contro la sua avversaria.\nIl match sembra prendere una brutta piega per la Stosur, che prima che si scateni un diluvio che interromper\u00e0 per una mezz'ora l'incontro \u00e8 gi\u00e0 sotto 0\u20133 con due break. Ritornata in campo la situazione non sembra cambiare e infatti il primo set si conclude 6\u20131 per la sua avversaria. In apertura del secondo set riesce Stosur subito a togliere il servizio alla Azarenka, per subito restituire il break. Il match \u00e8 stabile fino al 3\u20133 con l'Azarenka al servizio. La Stosur si procura una palla break e la sfrutta. \u00c8 la palla che d\u00e0 il risultato alla seconda partita: 6\u20134 in favore dell'australiana.\nIl terzo set inizia con due break a vicenda, con il punteggio stabile fino al 6\u20136. Da notare \u00e8 che la Stosur ha avuto una palla break per servire per il match nell'undicesimo game di questo set, ma proprio in quest'occasione la bielorussa ha trovato il suo primo ace dell'incontro. Il tie-break decisivo stava prendendo una brutta piega per l'australiana, sotto quattro punti a zero, quando recupera fino al tre a quattro. Perde il servizio un'ultima volta sul 5\u20135 e l'Azarenka si procura un match point che chiuder\u00e0 l'incontro, durato quasi due ore e mezza.\nNon essendo riuscita a difendere il titolo la Stsour scende alla posizione n\u00ba9 in classifica. Nel finale di stagione raggiunge per la prima volta la semifinale a Tokyo, ma perde contro la futura campionessa Nadia Petrova, dopo che nei quarti aveva eliminato e sconfitto per la seconda volta in carriera Marija \u0160arapova per 6\u20134, 7\u2013610. A Pechino esce nel secondo turno contro la G\u00f6rges.\nFallisce il tentativo di difendere la finale persa l'anno precedente all'HP Open, uscendo in semifinale contro la Chang nel tie-break del set decisivo. Il 18 ottobre fa il suo esordio a Mosca battendo Aliz\u00e9 Cornet in un match durato oltre le due ore e trenta minuti, per 7\u201366, 7\u20135, annullando nel secondo set tre punti che avrebbero portato l'incontro al terzo set; con questa prestazione Samantha si aggiudica la vittoria n\u00ba400 in singolare. Raggiunge qui la finale perdendo contro Wozniacki per 2\u20136, 6\u20134, 5\u20137.\nPartecipa al Masters di fine anno come prima riserva ed entra a fare parte del torneo grazie al ritiro della detentrice del titolo Kvitov\u00e1, dopo che aveva perso contro Radwa\u0144zka in due set. Chiude male la stagione, perdendo contro Sara Errani in tre set (3\u20136, 6\u20132, 0\u20136) e contro Sharapova in due (0\u20136, 3\u20136), non riuscendo cos\u00ec a raggiungere la semifinale. Chiude l'anno con un bilancio di 44 vittorie e 24 sconfitte, che si rivela il peggiore anno in singolare da quando aveva scelto la specialit\u00e0 preferendola al doppio nel 2009. Scende alla n\u00ba9 in singolare e alla n\u00ba106 in doppio.\n2013.\nLa tennista australiana, scesa alla posizione n\u00ba 9 in classifica, inizia la stagione con un'amara sconfitta in due set nel torneo casalingo (il Brisbane International) contro Sofia Arvidsson per 64\u20137, 5\u20137, il 31 dicembre. Viene sconfitta al primo turno anche a Sydney. Agli Australian Open non fa molto meglio dell'anno precedente, perch\u00e9 dopo aver superato al primo turno del torneo di singolare Chang Kai-chen in due set, si arrende per la seconda volta consecutiva alla cinese Zheng 4\u20136, 6\u20131, 5\u20137, dopo che nel terzo set l'australiana era stata avanti per 5\u20132.\nPartecipa anche al torneo di doppio insieme a Julia G\u00f6rges, ma viene sconfitta al secondo turno. Dopo la partecipazione al primo Slam dell'anno la sua classifica di singolare rimane invariata, mentre in doppio risale in top 100, alla posizione n\u00ba90. Nel secondo weekend di febbraio viene convocata per i quarti di finale di Fed Cup come singolarista. Perde il primo incontro contro Lucie \u0160af\u00e1\u0159ov\u00e1 66\u20137, 64\u20137. Nel secondo giorno regala il punto dell'accesso alla semifinale alla Repubblica Ceca, cedendo contro Petra Kvitov\u00e1 per 6\u20132, 63\u20137, 4\u20136, dopo avere vanificato un match-point e una rimonta nel terzo set dal 5\u20130 della sua avversaria.\nLa settimana dopo, l'incontro di Fed Cup con la Repubblica Ceca, perso infine per 4\u20130, prende parte al Qatar Total Open di Doha, per difendere la finale in singolare. Usufruendo di un bye per il secondo turno in singolare trova, in successione, Monica Niculescu (battuta 6\u20134, 1\u20136, 6\u20133), Svetlana Kuznetsova (6\u20134, 7\u20135), prima di arrendersi alla n\u00ba3 del tabellone Marija \u0160arapova (2\u20136, 4\u20136). In doppio, invece, ricostituisce la coppia con Lisa Raymond: al primo turno sconfiggono la coppia n\u00ba8 del tabellone formata dalla statunitense Bethanie Mattek-Sands e dall'indiana Sania Mirza per 6\u20134, 6\u20132, mentre al secondo turno Janette Hus\u00e1rov\u00e1 e Shuai Zhang 6\u20134, 4\u20136, [10\u20136]. Si arrendono infine ai quarti di finale contro Raquel Kops-Jones e Abigail Spears 2\u20136, 4\u20136. All'inizio della settimana successiva la sua classifica di singolare rimane invariata, mentre in doppio sale sino alla posizione n\u00ba79.\nTesta di serie n\u00ba7 al torneo di singolare del Dubai Tennis Championships, sconfigge al primo turno Ekaterina Makarova con il punteggio di 6\u20133, 6\u20131; riesce a difendere i quarti, battendo al secondo turno la tennista di Taiwan Hsieh Su-wei 6\u20134, 6\u20130; qui cede all'italiana Roberta Vinci 2\u20136, 4\u20136. Dopo essere approdata nei quarti al primo Mandatory dell'anno, i BNP Paribas Open 2013, \u00e8 costretta a ritirarsi dal torneo poco prima di scendere in campo contro la testa di serie n\u00ba4 Angelique Kerber per un problema al polpaccio destro.\n2014.\nA fine anno, al Japan Women's Open Tennis di Osaka, ottiene il sesto titolo WTA della carriera (il terzo qui) battendo in finale la kazaka Zarina Dijas per 7\u201367 6\u20133.\nPer quel che riguarda gli slam Sam Stosur partecipa agli Australian Open. Perde per\u00f2 contro Ana Ivanovi\u0107 al terzo turno con il punteggio di 7-6, 4-6, 2-6. Al Roland Garros elimina nettamente Puig (6-1 6-1), Meusberger (6-1 6-3) e Cibulkova (6-3 6-4), prima di uscire sconfitta da Marija \u0160arapova per 3-6 6-4 6-0. A Wimbledon esce subito contro la Wickmayer in singolo mentre nel doppio misto, in coppia con Nedad Zimonjc, vince il torneo piegando in finale la coppia Minry/Chan in due comodi set. Per Sam si tratta del terzo titolo slam nel doppio misto, il secondo ai Championships. Agli US Open, invece, esce di scena al secondo turno contro Kaia Kanepi, sconfitta per 3-6 6-3 7-6(8).\n2015.\nInizia la stagione al torneo di Brisbane, dove viene sconfitta al primo turno dalla statunitense Varvara Lepchenko per 4-6, 6-4, 7-5. Nel Major di casa, l'Australian Open, vince al primo turno contro Monica Niculescu per 6-4 6-1 prima di essere sconfitta al turno successivo dalla giovane americana Coco Vandeweghe in due set. A maggio si impone al torneo di Strasburgo e, come testa di serie numero 3, elimina in sequenza M\u00f3nica Puig (vincitrice dell'edizione 2014), Lesja Curenko (W/O), Ajla Tomljanovi\u0107 (6-4 3-6 6-4), Sloane Stephens (6-3 3-6 6-0) e in finale la francese Kristina Mladenovic (3-6 6-2 6-3). Dopodich\u00e9 arriva al terzo turno ai French Open, eliminando al primo Madison Brengle per 6-3 6-1 e Amandine Hesse in due nettissimi set. Ai sedicesimi cade contro la campionessa in carica Marija \u0160arapova, che vince per 6-3 6-4. Comincia anche per Sam la stagione sull'erba che viene aperta a Eastbourne dove, dopo un bye al primo turno, incappa nella pericolosa Tsvetana Pironkova, che si impone per 7-5 7-60. A Wimbledon passa indenne i primi due turni contro la montenegrina Danka Kovini\u0107 (6-4 6-4) e contro la minore delle Radwanska, Urszula (6-3 6-4). Al terzo turno, per\u00f2, perde contro l'americana Coco Vandeweghe, la quale lascia all'australiana appena due game. Chiusa la poco cospicua parentesi sul verde la Stosur partecipa al torneo di B\u00e5stad, in cui \u00e8 accreditata della seconda testa di serie. Al primo turno annichilisce la tennista israeliana Julia Glushko con un duplice 6-1, ma al secondo perde contro la spagnola Lara Arruabarrena per 7-65 6-0. In seguito si impone nel torneo di Bad Gastein, in Austria, dove parte come seconda testa di serie. Nel corso del torneo batte Anastasija Sevastova per 6-4 4-6 6-1. Al secondo annichilisce Kl\u00e1ra Koukalov\u00e1 6-1 6-0, mentre ai quarti lascia cinque game alla montenegrina Danka Kovini\u0107. In semifinale ottiene il pass per la finale eliminando Anna Karol\u00edna Schmiedlov\u00e1 per 6-1 7-5. In finale affronta Karin Knapp. L'australiana perde il primo set 6-3; nel secondo set Karin serve addirittura per il match sul 5-4, ma Sam riesce a portare il set al tie-break e lo vince nettamente per sette punti a tre. Nel terzo Stosur prende il comando delle operazioni e chiude 6-2, aggiudicandosi l'ottavo torneo in carriera e il secondo in stagione. \u00c8 dal 2013 che non vinceva due titoli nella stessa stagione. La settimana successiva comincia per l'australiana la parte di stagione sul cemento americano, pi\u00f9 precisamente a Washington D.C. Nella capitale americana Sam giunge fino alla semifinale senza perdere nemmeno un set. Nel penultimo atto viene superata da Sloane Stephens per 7-6(4) 6-0. Dopo questo buon risultato la tennista di Gold Coast perde al primo turno sia alla Rogers Cup, battuta da Daria Gavrilova in due set, che a Cincinnati, dove si piega alla Babos (7-6(6) 4-6 7-5). Agli US Open \u00e8 accreditata della 22\u00aa testa di serie. Dopo essersi presa la rivincita su T\u00edmea Babos (6-3 6-4) al secondo turno elimina con un duplice 6-1 Evgenya Rodina. Al terzo estromette Sara Errani per 7-5, 2-6, 6-1, mentre al quarto turno si arrende alla futura vincitrice del torneo, Flavia Pennetta, per 6-4 6-4. A Tokyo la Stosur elimina Alison Riske (6-3 al terzo) ma al secondo turno viene sconfitta dall'ottava testa di serie Belinda Bencic. In Cina esce subito di scena a Wuhan (battuta dalla Lucic-Baroni), mentre a Beijing si ferma al secondo turno contro Andrea Petkovi\u0107 (6-2 7-5). La sua stagione termina ad Hong Kong, torneo nel quale \u00e8 la quinta testa di serie. Al primo turno si impone su Risa Ozaki in due set mentre al secondo infila un doppio 6-4 a M\u00f3nica Puig. Ai quarti vince un'ostica partita contro la Watson, terminata 4-6 6-3 6-0. In semifinale, tuttavia, viene demolita da Angelique Kerber per 6-2 6-2. Chiude l'anno alla posizione numero 27 dell'anno, con tre posizioni in pi\u00f9 rispetto al 2014.\n2016 - Semifinale al Roland Garros.\nInizia la stagione a Brisbane, dove viene eliminata al secondo turno da Carla Su\u00e1rez Navarro. Raggiunge i quarti di finale a Sydney sconfitta in due set da M\u00f3nica Puig. All'Australian Open esce all'esordio per mano di Krist\u00fdna Pl\u00ed\u0161kov\u00e1 in due combattuti set. Viene convocata in Fed Cup, dove conquista tutti e tre i punti dell'Australia battendo in singolare \u010cepelov\u00e1 e Schmiedlov\u00e1 e in doppio, in coppia con Dellacqua, le slovacche \u010cepelov\u00e1 e Hantuchov\u00e1, conquistando cos\u00ec i play-off per Gruppo I.\nTorna in campo ad Indian Wells, dove batte Yanina Wickmayer e Christina McHale, prima di essere sconfitta dalla futura campionessa Viktoryja Azaranka. A Miami Open viene elimiata da Julia G\u00f6rges in tre set. Sulla terra verde di Charleston batte due giocatrici passate dalle qualificazioni, Aleksandra Kruni\u0107 e Jana \u010cepelov\u00e1, per poi perdere contro la quinta testa di serie del torneo Sara Errani. Agli spareggi per il Gruppo I perde entrambi i singolari, condannando l'Australia al Gruppo II. Torna in campo al J&amp;T Banka Prague Open, dove batte Sorana C\u00eerstea, Mark\u00e9ta Vondrou\u0161ov\u00e1 e Barbora Str\u00fdcov\u00e1 e grazie al ritiro di Svetlana Kuznecova raggiunge la sua ventitreesima finale, perdendo contro Lucie \u0160af\u00e1\u0159ov\u00e1 in tre set.\nA Madrid raggiunge la semifinale; batte al primo turno Sara Sorribes Tormo 6-1, 6-3, al secondo approfitta del ritiro di \u0160af\u00e1\u0159ov\u00e1, al terzo elimina Carla Su\u00e1rez Navarro 4-6, 6-2, 6-3 mentre nei quarti ha la meglio su Patricia Maria Tig per 6-3, 6-4. In semifinale viene sconfitta malamente da Simona Halep con il punteggio di 6-2, 6-0. Agli Internazionali BNL d'Italia viene battuta da Svetlana Kuznecova con un doppio 6-4 al secondo turno. Partecipa poi agli Internationaux de Strasbourg dove raggiunge i quarti di finale. Al Roland Garros batte al terzo turno la finalista della passata edizione \u0160af\u00e1\u0159ov\u00e1, la finalista 2014 Simona Halep negli ottavi e la sorpresa Cvetana Pironkova nei quarti, ma viene poi sconfitta in semifinale in due set da Garbi\u00f1e Muguruza.\nInizia la stagione sull'erba ad Eastbourne perdendo 6-2, 6-1 contro una rientrante Caroline Wozniacki al secondo turno. A Wimbledon non va meglio e perde infatti contro Sabine Lisicki al secondo turno.\nSul cemento americano di Washington viene sconfitta nei quarti da Jessica Pegula. A Toronto invece \u00e8 Dar'ja Kasatkina a farla fuori al secondo turno. Rappresenta l'Australia alle olimpiadi di Rio, raggiungendo il terzo turno in singolare, il primo turno in coppia con Gavrilova in doppio e il primo turno in doppio misto con John Peers. Perde poi al secondo turno sia a Cincinnati che agli US Open per mano, rispettivamente, di Barbora Str\u00fdcov\u00e1 e Zhang Shuai.\nPerde poi al primo turno a Wuhan, Pechino e Hong Kong; nonostante questa ultima parte di stagione deludente si qualifica per il WTA Elite Trophy ma perde entrambi i suoi incontri nel round robin, contro Caroline Garcia e Johanna Konta. Chiude la stagione da numero 21, sei posizioni in pi\u00f9 rispetto all'anno precedente.\n2017 - Ottavi di finale al Roland Garros, nono titolo WTA e infortunio.\nInizia l'anno come lo aveva concluso con tre eliminazioni consecutive al primo turno a Brisbane, Sydney e Melbourne. Coglie le sue prime vittorie stagionali a Taipei, dove raggiunge i quarti di finale, battuta da Peng Shuai. Raggiunge i quarti anche a Doha dove batte Anastasija Sevastova e Barbora Str\u00fdcov\u00e1 per poi arrendersi a Dominika Cibulkov\u00e1. La settimana successiva a Dubai viene eliminata al secondo turno da Ana Konjuh.\nSul cemento di Indian Wells cede 6-4, 4-6, 4-6 a Julia G\u00f6rges nel secondo turno, mentre al Miami Open raggiunge gli ottavi di finale, dove si arrende a Simona Halep in tre set.\nLa stagione sulla terra inizia a Charleston con una sconfitta al secondo turno per mano di Irina-Camelia Begu 7-5, 6-3. A Stoccarda cede al primo turno ad Anastasija Sevastova, mentre a Praga \u00e8 la qualificata brasiliana Beatriz Haddad Maia a eliminarla al secondo turno. A Madrid raggiunge il terzo turno dove trova ancora la Halep che, come l'anno precedente in semifinale, la elimina per 6-4, 4-6, 6-4.\nAgli Internazionali BNL d'Italia viene sconfitta al primo turno da Anastasija Pavlju\u010denkova per 6-4, 65-7, 6-1. La settimana successiva a Strasburgo batte in sequenza Duan, Brengle, Carla Su\u00e1rez Navarro e Peng Shuai; raggiunge cos\u00ec la finale senza cedere set. Il 27 maggio affronta la connazionale Gavrilova in finale battendola per 5-7, 6-4, 6-3; conquista cos\u00ec il suo nono titolo in carriera. Si presenta al Roland Garros dove raggiunge gli ottavi di finale, sconfitta in rimonta dalla futura campionessa e sorpresa del torneo Je\u013cena Ostapenko.\nIn seguito, a causa di un infortunio, salta la stagione sull'erba e gli Slam di Wimbledon e US Open. Recupera per il torneo giapponese di settembre, dove esce di scena al primo turno, in quanto cede a Sara Sorribes Tormo. Non fa meglio a Guangzhou e Wuhan, dove hanno la meglio Han Xinyun e Jil Teichmann. Nel torneo di Pechino si aggiudica il match d'esordio contro Kate\u0159ina Siniakov\u00e1 per 6-3 6-2, interrompendo cos\u00ec un digiuno che durava esattamente da quattro mesi. Qui \u00e8 nuovamente fermata dalla Ostapenko. Si rif\u00e0 nell'International di Hong Kong, dove elimina con qualche difficolt\u00e0 Lee Ya-hsuan, che cede solamente al terzo set; successivamente si impone sulla nettamente favorita Agnieszka Radwa\u0144ska superandola per 3-6 6-4 6-0. Tuttavia, nei quarti di finale, i primi negli ultimi cinque mesi, perde contro Wang Qiang.\nPer l'australiana la stagione 2017 si chiude al 41\u00ba posto della classifica, la pi\u00f9 bassa dal 2008, quanto termin\u00f2 l'anno fuori dalla Top 50. In doppio, invece, chiude appena dentro le top 100, precisamente al 98\u00ba posto.\n2018-2019.\n2018 - 25\u00ba titolo WTA in doppio.\nNei tornei di casa non ottiene grandi risultati. Infatti a Brisbane perde nettamente al primo turno contro Anastasija Sevastova; a Sydney viene fermata in due set dalla connazionale Dar'ja Gavrilova nel secondo turno; nello Slam di Melbourne perde a sorpresa contro M\u00f3nica Puig, che la spunta per 4-6 7-6 6-4.\nLa scia di risultati negativi continua a Taiwan, dove non va oltre l'esordio cedendo a Nao Hibino. A Doha estromette con facilit\u00e0 Irina-Camelia Begu per 6-4 6-2, prima di soccombere alla Top 10 Angelique Kerber. \u00c8 costretta a disputare le qualificazioni a Dubai. Riesce a superarle, tuttavia viene rimontata nel primo turno da Anett Kontaveit.\nSul suolo americano raccoglie solamente una vittoria, ovvero contro Lauren Davis a Indian Wells per 3-6 6-3 6-3. Viene poi sconfitta da Kristina Mladenovic, testa di serie n\u00b014, nel secondo turno; a Miami non riesce a vendicarsi della Puig, mentre a Charleston cede a Kristie Ahn.\nRitorna in Europa per disputare il torneo di Praga, dove raggiunge i quarti di finale sconfitta da Camila Giorgi. A Madrid supera Anastasija Pavlju\u010denkova per 6-1 6-7 6-3, prima di venire fermata da Sloane Stephens, n\u00b09 del ranking. Si presenta a Roma, ma dopo essersi aggiudicata il primo parziale subisce la rimonta da parte della belga Alison Van Uytvanck. In qualit\u00e0 di campionessa in carica le viene assegnata la seconda testa di serie a Strasburgo, ma non va oltre i quarti di finale, in quanto perde contro Dominika Cibulkov\u00e1. Al Roland Garros non riesce a ripetere gli ottavi di finale dell'anno precedente, in quanto viene nettamente sconfitta da Garbi\u00f1e Muguruza, n\u00b03 del mondo.\nLa stagione sull'erba inizia a Nottingham con il ritiro dopo appena tre game di Zarina Dijas; tuttavia viene fermata a sorpresa da Katie Boulter. Nel torneo sulla terra battuta di Maiorca estromette Mark\u00e9ta Vondrou\u0161ov\u00e1 per 6-2 7-5, Lara Arruabarrena per 6-3 6-4 e Alison Riske per 6-4 6-2. Accede cos\u00ec alla semifinale, ma non va oltre perch\u00e9 Anastasija Sevastova la spunta in due set. Successivamente esce di scena al primo turno a Eastbourne, fermata nuovamente dalla Van Uytvanck, mentre a Wimbledon la Gavrilova si rivela fatale nel secondo turno.\nDisputa l'ultimo torneo europeo in Svizzera, dove si sbarazza di Francesca Schiavone per 6-3 6-2 e di Patty Schnyder per 6-4 6-1, perdendo poi contro la prima favorita, Aliz\u00e9 Cornet.\nNon supera le qualificazioni di Montreal e Cincinnati, mentre in Connecticut viene eliminata all'esordio da Aryna Sabalenka. Nell'ultimo Slam stagionale non pu\u00f2 fare niente contro la n\u00b02 del mondo, Caroline Wozniacki, che si impone per 6-3 6-2.\nSul continente asiatico non va oltre il primo turno in tutti i tornei, sconfitta rispettivamente da Zhang Shuai a Wuhan, Karol\u00edna Pl\u00ed\u0161kov\u00e1 a Pechino e Nao Hibino a Hong Kong. Nonostante ci\u00f2 in coppia con Zhang Shuai si aggiudica l'ultimo torneo citato; si tratta del 25\u00ba titolo WTA in doppio.\nA fine stagione in singolare crolla fino alla 72\u00aa posizione della classifica mondiale, mentre in doppio risale alla n\u00b068.\n2019 - Vittoria agli Australian Open in doppio e Career Grand Slam in doppio.\nSi aggiudica il primo Slam dell'anno insieme a Zhang Shuai. Infatti la coppia prevale in finale sulle seconde favorite del torneo Mladenovic/Babos con il punteggio di 6-3 6-4. Nel corso del torneo estromette anche Ku\u017emov\u00e1/Ryb\u00e1rikov\u00e1 per 7-6 6-2; Su-wei/Spears per 7-6 6-2; Marti\u0107/Cornet per 7-5 6-3; Siniakov\u00e1/Krej\u010d\u00edkov\u00e1, teste di serie numero uno, per 7-6 7-6 e Vondrou\u0161ov\u00e1/Str\u00fdcov\u00e1 per 7-5 4-6 7-5.\nVita privata.\nNel luglio del 2020 ha annunciato la nascita della figlia Genevieve, partorita dalla sua compagna Liz.\nRendimento in progressione.\nSingolare.\n1 \nDoppio.\n1 "}
{"id": "2633428", "revid": "1305772", "url": "https://it.wikipedia.org/wiki?curid=2633428", "title": "The Time of Our Lives", "text": ""}
{"id": "2633436", "revid": "287204", "url": "https://it.wikipedia.org/wiki?curid=2633436", "title": "Lodhikheda", "text": " \nLodhikheda (o Lodhikhera) \u00e8 una suddivisione dell'India, classificata come \"nagar panchayat\", di 9.302 abitanti, situata nel distretto di Chhindwara, nello stato federato del Madhya Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 21\u00b0 34' 60 N e 78\u00b0 49' 60 E e ha un'altitudine di 409 .\nSociet\u00e0.\nEvoluzione demografica.\nAl censimento del 2001 la popolazione di Lodhikheda assommava a 9.302 persone, delle quali 4.765 maschi e 4.537 femmine. I bambini di et\u00e0 inferiore o uguale ai sei anni assommavano a 1.439, dei quali 720 maschi e 719 femmine. Infine, coloro che erano in grado di saper almeno leggere e scrivere erano 6.444, dei quali 3.656 maschi e 2.788 femmine."}
{"id": "2633442", "revid": "1573940", "url": "https://it.wikipedia.org/wiki?curid=2633442", "title": "Hebron (Dakota del Nord)", "text": "Hebron \u00e8 un centro abitato (\"city\") degli Stati Uniti d'America, situato nella Contea di Morton nello Stato del Dakota del Nord. Nel censimento del 2000 la popolazione era di 803 abitanti. La citt\u00e0 \u00e8 stata fondata nel 1883. Appartiene all'area metropolitana di Bismarck-Mandan.\nGeografia fisica.\nSecondo i rilevamenti dell'United States Census Bureau, la localit\u00e0 di Hebron si estende su una superficie di 3,90\u00a0km\u00b2, tutti occupati da terre.\nPopolazione.\nSecondo il censimento del 2000, a Hebron vivevano 803 persone, ed erano presenti 228 gruppi familiari. La densit\u00e0 di popolazione era di 208 ab./km\u00b2. Nel territorio comunale si trovavano 434 unit\u00e0 edificate. Per quanto riguarda la composizione etnica degli abitanti, il 95,77% era bianco, lo 0,87% era nativo e lo 0,75% proveniva dall'Asia. L'1,12% apparteneva ad altre razze, mentre l'1,49% a due o pi\u00f9. La popolazione di ogni razza ispanica corrispondeva all'1,12% degli abitanti.\nPer quanto riguarda la suddivisione della popolazione in fasce d'et\u00e0, il 24,8% era al di sotto dei 18, il 4,0% fra i 18 e i 24, il 21,8% fra i 25 e i 44, il 22,8% fra i 45 e i 64, mentre infine il 26,7% era al di sopra dei 65 anni di et\u00e0. L'et\u00e0 media della popolazione era di 45 anni. Per ogni 100 donne residenti vivevano 86,7 maschi."}
{"id": "2633446", "revid": "287204", "url": "https://it.wikipedia.org/wiki?curid=2633446", "title": "Lakhnadon", "text": " \nLakhnadon \u00e8 una suddivisione dell'India, classificata come \"nagar panchayat\", di 14.343 abitanti, situata nel distretto di Seoni, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 36' 0 N e 79\u00b0 35' 60 E e ha un'altitudine di 606 .\nSociet\u00e0.\nEvoluzione demografica.\nAl censimento del 2001 la popolazione di Lakhnadon assommava a 14.343 persone, delle quali 7.528 maschi e 6.815 femmine. I bambini di et\u00e0 inferiore o uguale ai sei anni assommavano a 1.940, dei quali 992 maschi e 948 femmine. Infine, coloro che erano in grado di saper almeno leggere e scrivere erano 10.181, dei quali 5.809 maschi e 4.372 femmine."}
{"id": "2633450", "revid": "438678", "url": "https://it.wikipedia.org/wiki?curid=2633450", "title": "La grande Caterina", "text": "La grande Caterina (\"The Rise of Catherine the Great\" o semplicemente \"Catherine the Great\") \u00e8 un film del 1934 diretto da Paul Czinner, sulla vita di Caterina II di Russia, basato sulla pi\u00e8ce teatrale \"The Czarina\" di Melchior Lengyel e Lajos Bir\u00f3.\nSullo stesso tema, quell'anno fu realizzato anche il film \"L'imperatrice Caterina\" (\"The Scarlet Empress\"), diretto da Josef von Sternberg, con Marlene Dietrich nel ruolo da protagonista.\nTrama.\nIl granduca Pietro, nipote dell'imperatrice Elisabetta ed erede al trono, si trova nel suo casino di caccia insieme ai cortigiani che lo accompagnano, quando viene richiesto a corte. L'imperatrice lo vuole accanto a s\u00e9 all'arrivo di Sofia Federica, la principessa tedesca che gli ha destinato per moglie. Pietro, per\u00f2, che si sente manovrato, lascia la sala ed Elisabetta sviene per la rabbia. Quando giunge la giovane principessa, non trova nessuno ad attenderla. Uscita dal salone, si imbatte in un bell'ufficiale con il quale si mette a parlare, ignorando che quello \u00e8 il suo promesso sposo. Pietro, affascinato dall'innocenza della fanciulla, accetta di sposarla provocando la felicit\u00e0 dell'imperatrice. Alla giovane sposa viene assegnato un nuovo nome, quello di Caterina.\nIl giorno delle nozze, Pietro, a un'osservazione del valletto che gli fa notare come la principessa lo abbia conquistato con le sue arti femminili, reagisce malamente e non vuole passare la prima notte con la moglie. Caterina comincia a imparare il mestiere di regnante, aiutata soprattutto da Elisabetta. Una mattina, dopo aver passato in rassegna la guardia imperiale vestita da ufficiale, Caterina viene raggiunta dal marito, geloso, ma intrigato da quella moglie che continua a sorprenderlo. I due hanno un chiarimento e cominciano una breve, ma felice vita matrimoniale.\nPietro comincia presto a mostrare segni di instabilit\u00e0 mentale, mentre Caterina si dimostra sempre pi\u00f9 una brava allieva, assolvendo coscienziosamente i suoi compiti di futura zarina. Quando Elisabetta muore, Pietro diventa zar e non nasconde la felicit\u00e0 per essersi finalmente liberato dall'ingombrante figura dell'imperatrice.\nMa Pietro presto si dimostra annoiato. Tratta male Caterina davanti agli ufficiali e poi si mostra in pubblico con l'amante a una cena ufficiale. A Caterina, che si presenta al pranzo, fa togliere la fascia che esibisce per cingere con quella l'amante, proclamandola \"prima signora\" dell'impero. A uno a uno, gli ufficiali presenti si alzano per ritirarsi. Lo zar ha un accesso di rabbia che fa fuggire tutta la tavolata: l'unica che resta \u00e8 Caterina che lui minaccia. Lei ora decide di accettare i consigli di uno degli ufficiali che le aveva in precedenza suggerito di ribellarsi a Pietro. Pianifica con lui un colpo di Stato che deve mettere fuori gioco lo zar folle che sogna di ucciderla. Si presenta davanti ai soldati e tiene loro un discorso che promette vittoria e pace, un discorso che viene accolto con entusiasmo dalla truppa.\nPietro viene arrestato. Mentre il popolo acclama la nuova zarina, lui viene condotto via in carrozza. Giunge a corte la notizia della morte dello zar. Caterina, che aveva ordinato di risparmiarlo, ora deve affrontare il duro destino che la vuole imperatrice pagando il prezzo della morte del marito.\nProduzione.\nIl film fu prodotto dalla London Film Productions.\nDistribuzione.\nDistribuito dalla United Artists Corporation, usc\u00ec nelle sale nel 1934. In Germania, per\u00f2, il film fu osteggiato e la \"prima\" a Berlino venne bloccata dalla proibizione delle autorit\u00e0 naziste, dovuta al fatto che la Bergner era ebrea.\nRiconoscimenti.\nNel 1934 \u00e8 stato indicato tra i migliori film stranieri dell'anno dal National Board of Review of Motion Pictures.\nCritica.\nPer il \"Dizionario Morandini\" si tratta di \u00abun film tradizionale, convenzionale e piuttosto inamidato in costume, con un'interpretazione accademica, stucchevole ma non priva di vibrazioni della tedesca Elisabeth Bergner\u00bb."}
{"id": "2633456", "revid": "287204", "url": "https://it.wikipedia.org/wiki?curid=2633456", "title": "Primera Divisi\u00f3 2002-2003", "text": "La Primera Divisi\u00f3 2002-2003 fu l'ottava edizione del campionato andorrano di calcio disputato tra il 15 settembre 2002 e il 4 maggio 2003 e si concluse con la vittoria del FC Santa Coloma, al suo secondo titolo.\nFormula.\nLo Sporting Club d'Escaldes, arrivato ultimo nella stagione precedente, fu ripescato per decisione della federazione portando cos\u00ec a 9 il numero delle squadre partecipanti. In una prima fase le squadre si incontrarono in un turno di andata e ritorno per un totale di 16 partite al termine delle quali le prime 4 disputarono un girone di playoff mentre quelle classificate dal 5\u00ba all'8\u00ba posto un girone di playout al termine del quale l'ultima venne retrocessa in Segona Divisi\u00f3 insieme alla nona classificata della prima fase.\nLa vincente fu qualificata alla Coppa UEFA 2003-2004 e la seconda classificata alla Coppa Intertoto 2003.\nSquadre partecipanti.\nTutte le partite furono disputate nello Estadi Comunal d'Aixovall.\nStagione regolare.\nLegenda:\nNote:\nSeconda fase.\nLe squadre mantengono i punti conquistati nella prima fase.\nPlayout.\nLegenda:\nNote:"}
{"id": "2633457", "revid": "287204", "url": "https://it.wikipedia.org/wiki?curid=2633457", "title": "Lahar (citt\u00e0)", "text": "Lahar \u00e8 una suddivisione dell'India, classificata come \"nagar panchayat\", di 28.250 abitanti, situata nel distretto di Bhind, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 26\u00b0 13' 32 N e 78\u00b0 56' 28 E.\nSociet\u00e0.\nEvoluzione demografica.\nAl censimento del 2001 la popolazione di Lahar assommava a 28.250 persone, delle quali 15.271 maschi e 12.979 femmine. I bambini di et\u00e0 inferiore o uguale ai sei anni assommavano a 4.845, dei quali 2.613 maschi e 2.232 femmine. Infine, coloro che erano in grado di saper almeno leggere e scrivere erano 17.178, dei quali 10.737 maschi e 6.441 femmine."}
{"id": "2633462", "revid": "1543377", "url": "https://it.wikipedia.org/wiki?curid=2633462", "title": "Oasi blu Villa di Tiberio", "text": "L'Oasi blu Villa di Tiberio \u00e8 un'area naturale protetta del Lazio istituita nel 1995.\nOccupa una superficie di 10,4 ha in mare, nel comune di Sperlonga, nella provincia di Latina."}
{"id": "2633463", "revid": "922800", "url": "https://it.wikipedia.org/wiki?curid=2633463", "title": "Athletic Club 1993-1994", "text": "La pagina racchiude la rosa dell'Athletic Club nella stagione 1993-94\nRosa.\n \n \n \nStaff tecnico.\n\"Come da politica societaria la squadra \u00e8 composta interamente da giocatori nati in una delle sette province di Euskal Herria o cresciuti calcisticamente nel vivaio di societ\u00e0 basche.\""}
{"id": "2633466", "revid": "599013", "url": "https://it.wikipedia.org/wiki?curid=2633466", "title": "Suore di San Domenico di Granada", "text": "Le Suore di San Domenico, dette di Granada (in spagnolo \"Hermanas de Santo Domingo\"), sono un istituto religioso femminile di diritto pontificio: i membri di questa congregazione pospongono al loro nome la sigla C.S.D.G.\nStoria.\nNel 1539, presso il convento dei frati predicatori di Santa Cruz la Real a Granada, venne aperto un \"beaterio\" di terziarie domenicane claustrali dedite all'educazione delle fanciulle povere: nel 1883 venne eletta superiora dalla casa madre Teresa Titos Garz\u00f3n, che abol\u00ec la clausura e apr\u00ec filiali a Motril, Baena e Archidona, dando inizio, nel 1907, a una nuova congregazione di suore insegnanti.\nAttivit\u00e0 e diffusione.\nLe Suore di San Domenico si dedicano all'istruzione e all'educazione cristiana della giovent\u00f9.\nSono presenti in Colombia, Repubblica Democratica del Congo, Cuba, Spagna, Ucraina, Venezuela; la sede generalizia \u00e8 a Madrid.\nAl 31 dicembre 2005 l'istituto contava 233 religiose in 40 case."}
{"id": "2633467", "revid": "74801", "url": "https://it.wikipedia.org/wiki?curid=2633467", "title": "Maria Teresa d'Austria-Este (1817-1886)", "text": "Il marito fu, seppur in modo contestato, Re di Francia e Navarra dal 2 al 9 agosto 1830 ed in seguito pretendente legittimista al trono di Francia dal 1844 al 1883.\nBiografia.\nInfanzia.\nMaria Teresa era la figlia maggiore di Francesco IV d'Austria-Este, duca di Modena e Reggio e della moglie Maria Beatrice di Savoia.\nMatrimonio.\nMaria Teresa spos\u00f2 Enrico di Borbone-Francia, conte di Chambord; i genitori di Enrico erano Carlo Ferdinando, duca di Berry, a sua volta figlio minore di Carlo X di Francia, e la principessa Carolina Ferdinanda di Borbone-due Sicilie, figlia di Francesco I delle Due Sicilie. Il matrimonio di Maria Teresa ed Enrico avvenne per procura il 7 novembre 1846 a Modena, mentre di persona venne celebrato il 16 novembre dello stesso anno a Bruck an der Mur. La loro unione non gener\u00f2 eredi.\nMaria Teresa venne scelta come moglie del Conte di Chambord dalla zia paterna di Enrico, Maria Teresa Carlotta di Borbone-Francia, in quanto questa intendeva creare un'alleanza tra l'esiliata famiglia reale francese e la Casa d'Austria-Este; le motivazioni erano molte, ma le principali risiedevano nel fatto che gli Asburgo Este erano cattolici oltre che l'unica casata reale a non aver riconosciuto la monarchia di luglio di Luigi Filippo di Francia. Enrico, in realt\u00e0, avrebbe per\u00f2 preferito sposare la sorella minore di Maria Teresa, Maria Beatrice.\nUltimi anni e morte.\nIl 24 agosto 1883 Enrico mor\u00ec: Maria Teresa ed una minoranza dei sostenitori del Conte sostennero la causa di Giovanni Carlo di Borbone-Spagna, conte di Montiz\u00f3n, indicandolo come successore di Enrico in quanto era divenuto il maggiore tra i discendenti in linea maschile di Luigi XIV. La moglie di Juan era inoltre la sorella di Maria Teresa, Maria Beatrice d'Austria-Este.\nMaria Teresa gioc\u00f2 un ruolo fondamentale nella costruzione di una cripta per la famiglia reale francese nel Monastero di Castagnevizza, a Gorizia (attualmente nel territorio di Nova Gorica, in Slovenia). Tre anni dopo la morte del marito, Maria Teresa mor\u00ec, il 25 marzo 1886, a Gorizia, e venne tumulata accanto al marito nella cripta dei Borbone."}
{"id": "2633470", "revid": "298171", "url": "https://it.wikipedia.org/wiki?curid=2633470", "title": "Momenti di Gloria", "text": ""}
{"id": "2633472", "revid": "287204", "url": "https://it.wikipedia.org/wiki?curid=2633472", "title": "Laundi", "text": " \nLaundi \u00e8 una suddivisione dell'India, classificata come \"nagar panchayat\", di 20.186 abitanti, situata nel distretto di Chhatarpur, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 09' 58 N e 80\u00b0 00' 34 E.\nSociet\u00e0.\nEvoluzione demografica.\nAl censimento del 2001 la popolazione di Laundi assommava a 20.186 persone, delle quali 10.988 maschi e 9.198 femmine. I bambini di et\u00e0 inferiore o uguale ai sei anni assommavano a 3.193, dei quali 1.706 maschi e 1.487 femmine. Infine, coloro che erano in grado di saper almeno leggere e scrivere erano 12.359, dei quali 7.619 maschi e 4.740 femmine."}
{"id": "2633473", "revid": "121312961", "url": "https://it.wikipedia.org/wiki?curid=2633473", "title": "Oasi di Vulci", "text": "L'Oasi di Vulci \u00e8 un'area naturale protetta a cavallo tra il Lazio e la Toscana, istituita nel 1989.\nOccupa una superficie di 174 ha nella provincia di Viterbo (Montalto di Castro e Canino) e nella provincia di Grosseto (Manciano)."}
{"id": "2633474", "revid": "287204", "url": "https://it.wikipedia.org/wiki?curid=2633474", "title": "Primera Divisi\u00f3 2003-2004", "text": "La Primera Divisi\u00f3 2003-2004 fu la nona edizione del campionato andorrano di calcio disputato tra il 21 settembre 2003 e il 4 aprile 2004 e concluso con la vittoria del FC Santa Coloma, al suo terzo titolo.\nCapocannoniere del torneo fu Jorge Filipe Sa Silva Carneiro (UE Sant Juli\u00e0) con 16 reti.\nFormula.\nLe squadre partecipanti furono 8 e il campionato venne diviso in due fasi. Nella prima parte della stagione le squadre si incontrarono in un turno di andata e ritorno per un totale di 14 partite. Le prime 4 furono inserite in un girone playoff mentre le rimanenti 4 giocarono in un girone al termine del quale l'ultima fu retrocessa in Segona Divisi\u00f3.\nLa vincente fu qualificata alla Coppa UEFA 2004-2005 e la seconda classificata alla Coppa Intertoto 2004.\nSquadre partecipanti.\nTutte le partite furono disputate nello Estadi Comunal d'Aixovall.\nStagione regolare.\nLegenda:\nNote:\nSeconda fase.\nLe squadre mantengono i punti conquistati nella prima fase.\nPlayout.\nLegenda:\nNote:"}
{"id": "2633475", "revid": "287204", "url": "https://it.wikipedia.org/wiki?curid=2633475", "title": "Lateri", "text": " \nLateri \u00e8 una suddivisione dell'India, classificata come \"nagar panchayat\", di 14.067 abitanti, situata nel distretto di Vidisha, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 24\u00b0 04' 39 N e 77\u00b0 24' 50 E.\nSociet\u00e0.\nEvoluzione demografica.\nAl censimento del 2001 la popolazione di Lateri assommava a 14.067 persone, delle quali 7.493 maschi e 6.574 femmine. I bambini di et\u00e0 inferiore o uguale ai sei anni assommavano a 2.518, dei quali 1.341 maschi e 1.177 femmine. Infine, coloro che erano in grado di saper almeno leggere e scrivere erano 7.027, dei quali 4.449 maschi e 2.578 femmine."}
{"id": "2633478", "revid": "1543377", "url": "https://it.wikipedia.org/wiki?curid=2633478", "title": "Monumento naturale Pian Sant'Angelo", "text": "Il Monumento naturale Pian Sant'Angelo \u00e8 un'area naturale protetta del Lazio istituita nel 2000.\nOccupa una superficie di 254,00 ha nella provincia di Viterbo, nei comuni di Corchiano e Gallese. Nasce come Oasi del WWF Italia. Si possono ammirare alberi secolari in un'area ricca di storia, un tempo terra dei Falisci. L'accesso \u00e8 sulla Strada Provinciale San Luca, I tronco, al km 6,500."}
{"id": "2633479", "revid": "228587", "url": "https://it.wikipedia.org/wiki?curid=2633479", "title": "B\u00fcckeburg", "text": "B\u00fcckeburg \u00e8 un comune tedesco, nel circondario della Schaumburg, nel land della Bassa Sassonia, al confine con il Renania Settentrionale-Vestfalia. Un tempo era la capitale del piccolo principato di Schaumburg-Lippe. \u00c8 situato vicino alle pendici settentrionali della catena del Weserbergland ed ha una popolazione di 20.674 abitanti.\nIl palazzo di B\u00fcckeburg (\"Schloss B\u00fcckeburg\") fu la residenza dei Principi di Schaumburg-Lippe. Anche se la famiglia regnante perse il potere politico nel 1918, ancora oggi vi abitano. Il palazzo, di cui una parte \u00e8 aperta al pubblico, \u00e8 uno dei principali punti di interesse turistico e ospita importanti opere d'arte e un'importante biblioteca. La storia della sua costruzione si svolge in 700 anni, con contributi importanti alla sua architettura risalenti al XVI, XVII e XIX secolo. \nIl Mausoleo reale, nel cortile del palazzo, \u00e8 aperto al pubblico. Costruito nel 1915 in stile neo-romanico, sulla falsariga del Pantheon, \u00e8 il pi\u00f9 grande sepolcro privato ancora in uso. La cupola \u00e8 ornata da un mosaico d'oro impressionante, il secondo pi\u00f9 grande del suo genere, dopo quello della Basilica di Santa Sofia (Istanbul).\nB\u00fcckeburg \u00e8 anche sede del Museo dell'elicottero, che espone i disegni dei primi oggetti volanti di Leonardo da Vinci e 40 elicotteri reali. L'esercito tedesco e la Scuola Aviatori dell'Esercito utilizzano la base aerea di B\u00fcckeburg ancora oggi.\nLa Chiesa Comune di B\u00fcckeburg (\"B\u00fcckeburger Stadtkirche\") \u00e8 stata una delle prime chiese luterane costruite dopo la Riforma. \u00c8 nota per il suo pulpito e in particolare per i bronzi riccamente decorati, dall'artista olandese Adriaen de Vries.\nIl compositore Johann Christoph Friedrich Bach (1732-1795), figlio di Johann Sebastian Bach, ha lavorato presso B\u00fcckeburg dal 1751 fino alla sua morte, prima come suonatore di clavicembalo, e, successivamente (dal 1759), come Maestro di Cappella della Hofkapelle. Bach \u00e8 stato sepolto nel cimitero del Stadtkirchengemeinde-B\u00fcckeburg.\nBach mise in musica numerosi testi di Johann Gottfried Herder, che presso la corte di B\u00fcckeburg svolgeva la funzione di sovrintendente e predicatore capo.\nFino a poco tempo fa a B\u00fcckeburg risiedevano molti sudditi del Regno Unito, essendo stata precedentemente una guarnigione britannica. Case inglesi si trovano nella periferia di B\u00fcckeburg, ma oggi il loro numero \u00e8 sceso a meno di 50. La maggior parte dei britannici di B\u00fcckeburg lavorava presso l'ospedale militare britannico, e presso la scuola inglese di Prince Rupert a Rinteln, fino alla chiusura avvenuta nel luglio 2014."}
{"id": "2633485", "revid": "287204", "url": "https://it.wikipedia.org/wiki?curid=2633485", "title": "Lidhorakhas", "text": " \nLidhorakhas \u00e8 una suddivisione dell'India, classificata come \"nagar panchayat\", di 10.668 abitanti, situata nel distretto di Tikamgarh, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 25\u00b0 06' 06 N e 78\u00b0 51' 02 E.\nSociet\u00e0.\nEvoluzione demografica.\nAl censimento del 2001 la popolazione di Lidhorakhas assommava a 10.668 persone, delle quali 5.528 maschi e 5.140 femmine. I bambini di et\u00e0 inferiore o uguale ai sei anni assommavano a 2.082, dei quali 1.033 maschi e 1.049 femmine. Infine, coloro che erano in grado di saper almeno leggere e scrivere erano 5.103, dei quali 3.297 maschi e 1.806 femmine."}
{"id": "2633490", "revid": "2122754", "url": "https://it.wikipedia.org/wiki?curid=2633490", "title": "Mario Delitala", "text": "Biografia.\nEra figlio di Bardilio Delitala, medico condotto e di Adelaide Corti.\n\u00c8 considerato come uno dei pi\u00f9 grandi incisori italiani del Novecento. \nDopo aver frequentato le scuole primarie nel suo paese natale, prosegue gli studi a Sassari dove consegue il diploma di ragioniere. Per tre anni vive a Milano lavorando nel settore amministrativo della ditta \"Duchesne\" e nello stesso tempo frequentando il \"Corso Superiore di Disegno litografico\". Nel 1911 ritorna ad Orani dove realizza due opere per il Municipio. Nel 1912 si trasferisce a Cagliari. Nel capoluogo della regione conosce altri artisti come Francesco Ciusa, Filippo Figari, Remo Branca.\nIl 28 dicembre 1914 viene iniziato alla Massoneria nella Loggia \"Karales\" di Cagliari, fondata nel 1912 dalla Serenisima Gran Loggia d'Italia di Piazza del Ges\u00f9, che pochi mese prima della sua iniziazione era passata alle dipendenze del Grande Oriente d'Italia. \nNel 1915, allo scoppio del conflitto mondiale, parte soldato per il fronte. \nAlla fine della guerra si ferma a Venezia dove completa la sua formazione. \nTornato in Sardegna nel 1922 d\u00e0 avvio al periodo pi\u00f9 fecondo della sua produzione dipingendo l'aula del Comune di Nuoro nel 1926, eseguendo gli affreschi nel Duomo di Lanusei tra il 1927 ed il 1931, lavorando a Sassari e in tante altre localit\u00e0 isolane. Nel 1935 vince il \"Premio della Regina\", ex aequo con Stanis Dessy.\nTrasferitosi ad Urbino, nel 1936 alla Biennale di Venezia vince il \"Premio Presidenza Biennale\", prendendo poi parte a mostre in tutto il mondo. \nDopo il rientro in Sardegna nel 1945, nel 1948 \u00e8 chiamato a dirigere l'Istituto d'Arte di Palermo dove rimane fino al 1960 eseguendo molte opere a Palermo, Enna e Trapani.\nNel 1963 ottiene la pensione e si stabilisce a Sassari continuando a dipingere e realizzare originali opere artistiche in ceramica e altri materiali, collaborando in particolare per la decorazione della nuova sede del Convitto Nazionale \"Canopoleno\".\n&lt;br&gt;Muore nel 1990 all'et\u00e0 di 102 anni.\nA lui \u00e8 stato intitolato il liceo artistico di Lanusei "}
{"id": "2633491", "revid": "103711001", "url": "https://it.wikipedia.org/wiki?curid=2633491", "title": "Monumento naturale La Selva", "text": "Il monumento naturale La Selva \u00e8 un'area naturale protetta del Lazio istituita nel 2000.\nOccupa una superficie di 25 ha a Genazzano nella provincia di Roma.\nFauna.\nvolpe, tasso, istrice, riccio,"}
{"id": "2633494", "revid": "300067", "url": "https://it.wikipedia.org/wiki?curid=2633494", "title": "Asier Garc\u00eda", "text": "Carriera.\nCresce calcisticamente con il Lemona, societ\u00e0 con cui esordisce nella stagione 1987-1988. L'anno successivo passa al Sestao Sport Club con cui arriva in Segunda Divisi\u00f3n B, e successivamente al Real Madrid Castilla.\nNell'estate 1991 viene acquistato dall'Athletic Bilbao con cui debutta nella Primera Divisi\u00f3n spagnola il 24 novembre 1991 in Athletic- 1-0.\nCon i \"rojiblancos\" milita per tre stagioni, per passare nel 1994 all'Osasuna.\nTermina la carriera nel 1998, dopo un ultimo anno trascorso all'Eibar."}
{"id": "2633497", "revid": "132266", "url": "https://it.wikipedia.org/wiki?curid=2633497", "title": "Headline", "text": ""}
{"id": "2633498", "revid": "287204", "url": "https://it.wikipedia.org/wiki?curid=2633498", "title": "Loharda", "text": " \nLoharda \u00e8 una suddivisione dell'India, classificata come \"nagar panchayat\", di 8.101 abitanti, situata nel distretto di Dewas, nello stato federato del Madhya Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 36' 45 N e 76\u00b0 35' 32 E.\nSociet\u00e0.\nEvoluzione demografica.\nAl censimento del 2001 la popolazione di Loharda assommava a 8.101 persone, delle quali 4.195 maschi e 3.906 femmine. I bambini di et\u00e0 inferiore o uguale ai sei anni assommavano a 1.492, dei quali 779 maschi e 713 femmine. Infine, coloro che erano in grado di saper almeno leggere e scrivere erano 3.875, dei quali 2.524 maschi e 1.351 femmine."}
{"id": "2633499", "revid": "110157", "url": "https://it.wikipedia.org/wiki?curid=2633499", "title": "Tour Acustico", "text": "Tour Acustico \u00e8 la quinta tourn\u00e9e della cantautrice catanese Carmen Consoli, partita da Macerata il 20 novembre 2000 e terminata a Taormina il 14 luglio 2001.\nSegue l'uscita dell'album \"Stato di necessit\u00e0\".\nIl tour si \u00e8 svolto nei teatri e negli anfiteatri, essendo questo appunto un \"Tour Acustico\".\nIl Tour.\n\u00c8 stato il primo tour interamente acustico della cantante. Nel corso di questa tourn\u00e9e la cantante si \u00e8 esibita con un'orchestra di 50 elementi ponendo l'attenzione sulle sue doti anche in versioni totalmente acustiche.\nLa Scaletta.\n1-Un Sorso In Pi\u00f9\n2-In Funzione Di Nessuna Logica\n3-Je Suis Venue Te Dire Que Je M'En Vais\n4-Contessa Miseria\n5-Per Niente Stanca\n6-Parole di Burro\n7-L'Ultimo Bacio\n8-Amado Mio\n9-Bonsai #1\n10-Geisha\n11-Nessuno\n12-Equilibrio Precario\n13-Blunotte\n14-Gamine Impertinente\n15-B\u00e8same Giuda/Lady Marmalade\n16-Venere\n17-Anello Mancante\n18-Non Volermi Male"}
{"id": "2633500", "revid": "2056225", "url": "https://it.wikipedia.org/wiki?curid=2633500", "title": "Monumento naturale Palude di Torre Flavia", "text": "Il monumento naturale Palude di Torre Flavia \u00e8 un'area naturale protetta del Lazio istituita nel 1997. Occupa una superficie di 43 ettari nei comuni di Ladispoli e Cerveteri, ed \u00e8 gestita dalla citt\u00e0 metropolitana di Roma Capitale.\nL'area, che si estende fino alla spiaggia, \u00e8 dedicata alla vicina torre in rovina.\nStoria.\nLa Palude, situata lungo il litorale tirrenico a Nord di Roma, deve il suo nome ai resti dell'antica Torre Flavia, una torre rinascimentale situata lungo la costa. Fu costruita nel '500 dal Cardinale Flavio Orsini (da qui deriva il nome), su ordine del pontefice Leone X. Dagli inizi del 1970 l'area fu progressivamente soggetta a bonifiche e, con la successiva urbanizzazione dell'area, la grande palude originaria lentamente si \u00e8 ridotta, iniziando cos\u00ec per essa un periodo di degrado e abbandono. Agli inizi degli anni '80, per\u00f2, fu avviata dai cittadini dell'area una petizione, accompagnata da un'intensa raccolta firme, furono avviati interventi sul territorio da parte dei locali, per contrastare questa situazione irreversibile di degrado. Si organizzarono associazioni ambientaliste, dedicando intere giornate in cui furono rimosse una grande quantit\u00e0 di rifiuti. Di fronte a questa forte mobilitazione e, soprattutto, dopo la pubblicazione del libro \"Tra Acqua e terra\" edito a cura della Provincia di Roma nel 1986, le amministrazioni avviarono i progetti di riqualifica dell'area. La Regione Lazio, con decreto del Presidente della Giunta Regionale del 24 Marzo 1997, istitu\u00ec l'attuale Monumento naturale \"Palude di torre Flavia\", il quale si estende tra i comuni di Cerveteri e Ladispoli. Venne quindi dato seguito alla richiesta dell'Amministrazione provinciale circa l'istituzione di un'area protetta. Per la tutela di questa, hanno avuto una forte rilevanza l'emanazione delle direttive europee \"79/409/CEE Uccelli\", relativa alla protezione di uccelli selvatici, e \"92/43/CEE\" del 21 Maggio 1992, relativa alla salvaguardia degli habitat naturali, motivo per cui la direttiva \u00e8 nota con il nome \"Habitat\". In base ad esse vengono individuate due aree, ZPS (zone di protezione speciale) e SIC (siti di importanza Comunitaria). Per questo, la palude Torre Flavia, \u00e8 stata designata come Zona di Protezione Speciale Torre Flavia, avente come unico scopo quello di garantire la conservazione dell'ecosistema. Infine, \u00e8 stato definito l'intero sistema di regole ai fini della protezione dell'area: \u00e8 vietata l'attivit\u00e0 venatoria e edilizia, l'alterazione permanente dei luoghi e l'uso di pesticidi. \nFauna.\nLa Fauna caratteristica della Palude, nel corso degli anni e soprattutto prima dell'intervento dello Stato, era soggetta a discariche di ogni tipo, causate dagli abitanti stessi. Queste erano andate ad indebolire l'habitat naturale di anfibi e rettili, specie fondamentali nella catena trofica di una palude. Oggi, grazie alle opere compiute da parte dell'Amministrazione, la situazione \u00e8 decisamente migliorata. Ci\u00f2 ha permesso una ricolonizzazione da parte delle specie tipiche della palude. \nAnfibi e Rettili.\nTra i rettili si pu\u00f2 trovare all'interno dei canali la Natrice dal collare, la quale pu\u00f2 raggiungere il metro di lunghezza. Due specie pi\u00f9 rare ma che sono state avvistate, sono il Saettone e la Natrice Tessellata. Piuttosto comune \u00e8 invece il Rospo comune e la Rana Verde. \nUccelli.\nIn base a degli studi e delle ricerche effettuate nel corso degli anni, l'area risulta essere soggetta ad una ricca presenza di avifauna. La palude \u00e8 l'oasi degli uccelli del canneto, tra cui troviamo l'Usignolo di fiume, la Cannaiola, il Cannareccione, il Forapaglie Castagnolo, la Cannaiola di Jerdon, il Beccamoschino e, infine, il Basettino. Essi si nutrono di semi, insetti, molluschi e anellidi. Questi sono gli uccelli che pi\u00f9 frequentano la palude nel corso dell'anno. Durante l'inverno invece troviamo il pettirosso, il Codirosso spazzacamino, il Fringuello, il Verzellino e molti altri. Il canneto \u00e8 anche caratterizzato per\u00f2 dalla presenza dell'Airone cenerino e, raramente, dall'Airone Rosso. Nel 2014 la Palude di Torre Flavia ha vinto il premio \"Vota l'oasi pi\u00f9 bella dove fare birdwatching\" istituita sul sito dell'associazione EBN, tramite una votazione online. \nMammiferi.\nAnche i mammiferi sono presenti all'interno dell'area protetta, come il Riccio europeo, il Ratto delle chiaviche, il Topo Domestico e l'Istrice. \nFlora.\nNonostante nel corso degli anni la zona sia stata soggetta a forti disturbi causati dall'uomo, come i rifiuti, la flora che caratterizza il Monumento Palude di Torre Flavia \u00e8 oggi molto varia nella quantit\u00e0, ma anche nella qualit\u00e0. Qui la vegetazione ha un'elevata eterogeneit\u00e0, per questo sono presenti differenti tipi di flora. La spiaggia, chiamata zona afitoica, non \u00e8 adatta alla vita vegetale, poich\u00e9 i semi non attecchiscono e, inoltre, l'umidit\u00e0 e la salinit\u00e0 impediscono la crescita di questi. Al di sopra della marea si trovano in quantit\u00e0 minima tereofite alonitrofile. Proseguendo, lungo il cordone dunale, vi sono grandi depressioni e lacune interdunali, ma in entrambi le piante che si trovano, usano l'acqua salmastra, adattandosi quindi all'elevata salinit\u00e0. \nCollegamenti esterni.\nhttps://www.wwfroma.it/territorio-fauna-e-flora-dell-area-metropolitana"}
{"id": "2633502", "revid": "266224", "url": "https://it.wikipedia.org/wiki?curid=2633502", "title": "Il paradiso non \u00e8 qui", "text": ""}
{"id": "2633504", "revid": "6923", "url": "https://it.wikipedia.org/wiki?curid=2633504", "title": "Asterix e il regalo di Cesare", "text": "Asterix e il regalo di Cesare (\"Le Cadeau de C\u00e9sar\") \u00e8 la ventunesima storia a fumetti della serie \"Asterix\", creata da francese Ren\u00e9 Goscinny (sceneggiatura) e Albert Uderzo (disegni). La sua prima pubblicazione in lingua originale risale al 1974. Il lungometraggio d'animazione del 1985 \"Asterix e la sorpresa di Cesare\" (\"Ast\u00e9rix et la Surprise de C\u00e9sar\") ha un titolo molto simile a quello di questo albo; ciononostante le due vicende non hanno alcuna relazione tra loro, essendo il cartone animato tratto invece da \"Asterix legionario\" e \"Asterix gladiatore\".\nTrama.\nGiulio Cesare congeda alcuni dei suoi legionari veterani donando loro degli appezzamenti di terreno nelle Provincie, secondo la consuetudine della \"Honesta missio\". Al momento di premiare il pigro ed inetto soldato Romeomontecchius, per\u00f2, il condottiero decide di punirlo per la sua indisciplina ed il vizio dell'alcolismo: gli regala perci\u00f2 niente meno che il ben noto villaggio di Galli dissidenti di Asterix.\nIl legionario, comunque, baratta ben presto il dono ricevuto per un fiasco di vino: l'atto di propriet\u00e0 del villaggio finisce cos\u00ec nelle mani dell'oste gallico Ortopedix che, dietro consiglio della dispotica moglie, parte con lei e la figlia per reclamare il suo possedimento. Ovviamente, all'arrivo in Armorica, si vede rispondere con ilarit\u00e0 dagli autoctoni, che gli spiegano come il documento da lui posseduto sia senza valore. Il capo Abraracourcix concede comunque all'oste e alla sua famiglia di restare nel villaggio ed aprirvi una locanda.\nUna lite fra Beniamina, la moglie di Abraracourcix, e Angina, moglie di Ortopedix, incrina per\u00f2 la situazione: quest'ultima convince il marito ad imporre la propria autorit\u00e0 e lo spinge a correre contro Abraracourcix per la carica di capovillaggio in libere elezioni. Inizia cos\u00ec una vera e propria campagna elettorale fra l'oste e Abraracourcix, entrambi spronati dal cipiglio delle rispettive mogli, che rischia di spaccare in due il villaggio e minare la convivenza pacifica dei suoi abitanti.\nLa situazione viene complicata dall'arrivo al villaggio di Romeomontecchius, deciso a tornare in possesso della \"propriet\u00e0\" da lui sconsideratamente ceduta. Dopo un primo tentativo di intimidire Ortopedix, scongiurato dall'intervento di Asterix, l'ex legionario si rivolge allora all'esercito romano e trova il non troppo convinto appoggio del centurione di Laudanum. Di fronte alla minaccia romana, tuttavia, Abraracourcix e Ortopedix dimenticano le beghe, e insieme ai riappacificati membri del villaggio scendono in battaglia sconfiggendo in breve tempo gli invasori.\nNel finale Ortopedix, dopo aver regolato i conti con Romeomontecchius ed aver definitivamente fatto pace con Abraracourcix, decide di tornare a Lutetia, imponendo per una volta la sua autorit\u00e0 su quella della moglie. Il villaggio tornato alla normalit\u00e0 pu\u00f2 festeggiare la conclusione dell'ennesima avventura con l'immancabile banchetto sotto le stelle.\nPersonaggi principali.\nI personaggi presenti nella storia pi\u00f9 rilevanti ai fini della trama sono:\nRiferimenti storici.\nL'usanza romana di donare terreni ai veterani dell'esercito esisteva davvero ed \u00e8 nota come \"honesta missio\". La campagna elettorale che \u00e8 al centro della storia \u00e8 un riferimento ironico alle elezioni presidenziali del 1974 e, a sottolinearlo, \u00e8 una didascalia finale che informa come all'epoca in cui si svolge la vicenda \"intorno al 50 a.C., tutte queste cose non avevano una grande importanza...\". L'albo presenta inoltre, come altre storie ambientate in Gallia, uno spaccato della vita quotidiana del villaggio gallico, parodia dei moderni piccoli centri francesi di provincia. In particolare viene messa in risalto la diffidenza degli abitanti nei confronti dei forestieri, in questo caso la famiglia di Ortopedix.\nQuesta \u00e8 una delle poche storie in cui si pu\u00f2 vedere Asterix duellare con la spada che porta sempre al fianco e i dialoghi durante il duello sono un riferimento al \"Cyrano de Bergerac\" di Edmond Rostand. La lettera \"Z\" disegnata con la spada sui vestiti di Romeomontecchius a conclusione della sfida \u00e8 invece una citazione da \"Zorro\". Il nome del legionario Romeomontecchius richiama invece, sia nella versione italiana che in quella originale (\"Rom\u00e9omontaigus\"), quello di Romeo Montecchi, il protagonista di \"Romeo e Giulietta\".\nStoria editoriale.\nIn Francia la storia apparve inizialmente a puntate all'interno del quotidiano \"Le Monde\", nel 1974; in seguito \u00e8 stata pubblicata in albo cartonato quello stesso anno dall'editore Dargaud. \u00c8 la prima avventura a non essere stata pre-pubblicata sulla rivista \"Pilote\", a differenza di tutte le precedenti.\nAttualmente l'albo viene ristampato dalla casa editrice Hachette Livre, che nel dicembre 2008 acquis\u00ec da Uderzo e da Anna Goscinny (figlia dello scomparso Ren\u00e9) tutti i diritti sulle pubblicazioni di \"Asterix\".\nEdizioni estere.\nItalia.\nIn Italia l'albo \u00e8 edito, come gli altri della serie, da Mondadori; la prima edizione italiana risale al maggio 1975 per la traduzione di Luciana Marconcini. La Mondadori ha ristampato l'albo pi\u00f9 volte nel corso degli anni; l'ultima edizione, condotta su quella francese di Hachette Livre, \u00e8 della fine del 2011 e rispetto alle precedenti presenta, pur mantenendo invariata la traduzione, una copertina diversa, un nuovo lettering e una colorazione rinnovata; \u00e8 inoltre caratterizzata dall'avere la sagoma di Asterix stampata in rosso sulla costa.\nLa storia \u00e8 stata pubblicata a puntate anche all'interno della rivista \"Il Giornalino\" (Edizioni San Paolo), nella quale fece la sua prima apparizione nel 1975 venendovi poi ristampata periodicamente. Tale edizione \u00e8 basata su quella Mondadori e presenta la stessa traduzione di Luciana Marconcini.\nIn altre lingue.\nIl titolo originale dell'albo, \"Le Cadeau de C\u00e9sar\", \u00e8 stato tradotto come segue in alcune delle principali lingue in cui il fumetto \u00e8 edito; vengono inoltre indicate la casa editrice e l'anno di prima pubblicazione:"}
{"id": "2633505", "revid": "38120", "url": "https://it.wikipedia.org/wiki?curid=2633505", "title": "Libert\u00e0 di stampa nella Repubblica italiana", "text": ""}
{"id": "2633507", "revid": "298171", "url": "https://it.wikipedia.org/wiki?curid=2633507", "title": "Billboard Top 200", "text": ""}
{"id": "2633508", "revid": "767487", "url": "https://it.wikipedia.org/wiki?curid=2633508", "title": "Zygmunt Koralewski", "text": "Biografia.\nNel 1961, Zygmunt Koralewski fu ordinato presbitero nella Chiesa cattolica. Tra il 1961 e il 1968 fu vicario presso la parrocchia cattolica della Nativit\u00e0 della Beata Vergine Maria a Kot\u0142\u00f3w.\nSuccessivamente fu inviato a Pozna\u0144 a servire in una delle parrocchie locali, decisione che non trov\u00f2 tuttavia d'accordo i parrocchiani. Dopo che il ricorso non ebbe dato il risultato voluto, ci fu una forte controversia tra gli abitanti di Biskupice Zabaryczne, Kot\u0142\u00f3w e Strzy\u017cew e la Curia dell'Arcidiocesi di Pozna\u0144. La conseguenza del conflitto fu la creazione di una parrocchia autonoma nel villaggio e la scelta di Zygmunt Koralewski come pastore.\nNel 1969, per non essersi sottomesso alle decisioni dell'arcivescovo di Pozna\u0144 Antoni Baraniak, Zygmunt Koralewski fu sospeso, e nel 1971 fu scomunicato.\nDopo lo scisma Zygmunt Koralewski si trasfer\u00ec con i suoi fedeli sotto la giurisdizione della Chiesa polacco-cattolica. Nel 1974 divenne pastore della parrocchia della Nativit\u00e0 della Beata Vergine Maria a Kot\u0142\u00f3w. Nel 1975 fu nominato decano. Tra il 1978 e il 1982 ha portato alla costruzione del Kot\u0142\u00f3w Procattedrale della Nativit\u00e0 della Beata Vergine Maria. Ricevette la dignit\u00e0 dell'infula.\nNel 1982 il Sinodo della diocesi polacco-cattolica di Breslavia lo nomin\u00f2 vescovo, e il 29 aprile 1987 fu confermato vescovo ausiliare della diocesi stessa, ruolo a cui fu consacrato il 27 maggio successivo.\nIl 1\u00ba ottobre 1994 partecip\u00f2 a Breslavia alla consacrazione episcopale ecumenica del vescovo Riszard Bogusz, della Chiesa evangelica augustea polacca.\nPer il resto della sua vita rimase parroco della parrocchia polacco-cattolica di Kot\u0142\u00f3w. Il suo corpo fu sepolto davanti al frontone della Procattedrale di Kot\u0142\u00f3w.\nGenealogia episcopale.\nLa genealogia episcopale \u00e8:\nCHIESA CATTOLICA\nCHIESA ROMANO-CATTOLICA OLANDESE DEL CLERO VETERO EPISCOPALE\nCHIESA VETERO-CATTOLICA\nCHIESA CATTOLICA NAZIONALE POLACCA\nCHIESA POLACCO-CATTOLICA"}
{"id": "2633511", "revid": "1318658", "url": "https://it.wikipedia.org/wiki?curid=2633511", "title": "Weserbergland", "text": " \nIl Weserbergland (che in tedesco significa \"altopiano del Weser\") \u00e8 una regione collinare (\"Bergland = \"altopiano, regione collinare) in Germania che attraversa la Bassa Sassonia, l'Assia, e la Renania Settentrionale-Vestfalia, vicino al fiume Weser. \nGeografia.\nL'altopiano si estende grossomodo da Hann. M\u00fcnden fino Porta Westfalica e parallelamente diverse catene, creste e colline isolate sono associate geologicamente al gruppo del Weserbergland.\nLa pi\u00f9 vasta area boschiva contigua nelle montagne del Weser si trova sul Solling nel Parco Naturale Solling-Vogler. I suoi boschi si estendono verso sud fino a Reinardswald (sponda sinistra del Weser) e Bramwald (sponda destra), interrotti solo dal bacino dell'isola di Uslar e dalla stretta valle del Weser. Anche sul lato opposto dei fiumi Fulda e Werra - e quindi oltre le montagne del Weser - la fitta foresta continua pi\u00f9 a sud senza interruzioni significative fino alla foresta di Kaufungen.\nGli ultimi grandi cambiamenti al paesaggio si realizzarono durante il corso delle ere glaciali che diedero origine a gran parte dell'attuale pianura settentrionale della Germania.\nCultura.\nLa regione \u00e8 ricca di edifici rinascimentali, con uno stile regionale peculiare, definito stile del Rinascimento del Weser. La regione coincide approssimativamente con la regione naturale delle colline della Bassa Sassonia secondo la classificazione della Agenzia federale tedesca per la conservazione della natura.\nIn questo paesaggio collinare trovano ambientazione ed ispirazione molte della favole dei fratelli Grimm, come ad esempio Biancaneve.\nTurismo.\nIl massiccio del Weserbergland rappresenta una nota meta turistica nella Bassa Sassonia, grazie alla presenza di molte citt\u00e0 storiche. Ricordiamo qui l'abbazia di Corvey, patrimonio dell'UNESCO, nei pressi della citt\u00e0 di H\u00f6xter.\nInoltre la regione presenta alcune aree naturalistiche protette, come il parco naturale Solling-Vogler. Molto interessante per gli amanti della natura \u00e8 la presenza su questo altopiano di un albero piuttosto raro, il fagus selvatica tortuosa.\nUn'altra attrazione turistica \u00e8 la pista ciclabile che si snoda lungo il fiume Weser. Inoltre questo altopiano \u00e8 una destinazione molto amata per i motociclisti, come lo \u00e8 anche lo Harz."}
{"id": "2633516", "revid": "298229", "url": "https://it.wikipedia.org/wiki?curid=2633516", "title": "Larry James", "text": "Biografia.\nNato il 6 novembre del 1947 a Mount Pleasant, New York, durante la sua carriera James \u00e8 stato primatista mondiale dei 400 metri piani e vinto diversi titoli NCAA. Nel 1968 ai Giochi olimpici di Citt\u00e0 del Messico James vince la medaglia d'argento sui 400 metri piani con 43\"97, tempo migliore del precedente record mondiale ma non sufficiente per permettergli di conquistare l'oro che va al connazionale Lee Evans con il nuovo primato mondiale di 43\"86.\nOltre al secondo posto nella gara individuale James vince l'oro con la staffetta 4\u00d7400 m statunitense, composta da Vincent Matthews, Ron Freeman, lo stesso James e Lee Evans. Con il tempo di 2'56\"16 la squadra statunitense stabilisce un primato mondiale che durer\u00e0 fino al 1992. I quattro atleti si presentarono alla premiazione indossando baschi neri e salutarono con il pugno chiuso in segno di solidariet\u00e0 con il movimento delle Pantere Nere, suscitando ulteriori polemiche dopo l'analogo comportamento tenuto in precedenza da Tommie Smith e John Carlos nella cerimonia di premiazione dei 200 metri.\nOltre alle medaglie olimpiche James pu\u00f2 vantare un doppio oro alle Universiadi del 1970 (vincendo i 400 metri ostacoli e la staffetta 4\u00d7400\u00a0m), il titolo NCAA dei 400\u00a0m nel 1970 e il titolo NCAA indoor negli anni 1968, 1969 e 1970.\nDopo il ritiro dall'attivit\u00e0 agonistica, James si \u00e8 dedicato all'attivit\u00e0 di allenatore e manager di atletica. In particolare \u00e8 stato capo-manager per la nazionale statunitense durante i Mondiali del 2003 a Saint-Denis. Nel 2003 \u00e8 stato introdotto nella National Track &amp; Field Hall of Fame.\n\u00c8 morto nel 2008, il giorno del suo 61\u00ba compleanno, nella sua casa di Galloway, New Jersey a causa di un cancro al colon."}
{"id": "2633517", "revid": "767487", "url": "https://it.wikipedia.org/wiki?curid=2633517", "title": "Monumento naturale Valle delle Cannuccete", "text": "Il monumento naturale Valle delle Cannuccete \u00e8 un'area naturale protetta del Lazio istituita nel 1995.\nOccupa una superficie di 20 ettari nel territorio del comune di Castel San Pietro Romano in provincia di Roma.\nComuni.\nL'area interessata \u00e8 interamente nel territorio del comune di Castel San Pietro Romano."}
{"id": "2633518", "revid": "106908", "url": "https://it.wikipedia.org/wiki?curid=2633518", "title": "Reshep", "text": ""}
{"id": "2633520", "revid": "1005847", "url": "https://it.wikipedia.org/wiki?curid=2633520", "title": "Charles Andrew Gilman", "text": " \u00c8 stato speaker della Camera dei rappresentanti del Minnesota e vicegovernatore del Minnesota. Nacque nel New Hampshire e successivamente si trasfer\u00ec nel Minnesota.\nFu senatore del Minnesota nel 1868 e rappresentante del Minnesota tra il 1875 al 1879. Divenne vicegovernatore sotto i governatori John S. Pillsbury e Lucius Hubbard. Pi\u00f9 tardi fu nuovamente eletto alla Camera dal 1915 al 1917. Mor\u00ec a Saint Cloud nel 1927."}
{"id": "2633521", "revid": "106908", "url": "https://it.wikipedia.org/wiki?curid=2633521", "title": "Resheph", "text": ""}
{"id": "2633524", "revid": "1305887", "url": "https://it.wikipedia.org/wiki?curid=2633524", "title": "New Salem", "text": ""}
{"id": "2633525", "revid": "27633146", "url": "https://it.wikipedia.org/wiki?curid=2633525", "title": "Classe Beir Grassa", "text": ""}
{"id": "2633526", "revid": "709829", "url": "https://it.wikipedia.org/wiki?curid=2633526", "title": "Alisa Klejbanova", "text": "Vita personale.\n\u00c8 allenata da Julian Vespan. Ha iniziato a giocare a tennis all'et\u00e0 di 4 anni; per i primi nove anni \u00e8 stata seguita dalla madre, Natalia Levina, una biologa; il padre, Mikhail Kleybanov, ha lavorato per un istituto di leghe e acciaio, entrando poi in una societ\u00e0 chimica; da piccola Alisa ha passato molto tempo con Zhanna, la nonna, che si prendeva cura di tutti. La sua superficie preferita \u00e8 l'erba, e i colpi che ama di pi\u00f9 sono il servizio e il rovescio.\nLa citt\u00e0 preferita \u00e8 Mosca mentre il torneo che ammira maggiormente \u00e8 l'Australian Open. Ama leggere, giocare col computer portatile e guardare la TV e i film con la sua famiglia. Quando era giovane le fu detto che il suo gioco aggressivo era uguale a quello di Monica Seles, e lei fu molto orgogliosa di questo confronto.\nCarriera.\nProfessionista dal 2003, ha uno stile di gioco potente, simile a quello di Lindsay Davenport. Il suo colpo migliore \u00e8 il suo servizio che pu\u00f2 andare oltre 180 chilometri orari. La sua posizione pi\u00f9 alta in classifica \u00e8 stata la 20\u00aa, raggiunta il 21 febbraio 2010. Il 9 settembre 2013 \u00e8 stata la numero 248 del mondo. Nel doppio la sua posizione migliore \u00e8 la 10\u00aa, raggiunta il 10 febbraio 2010. I suoi risultati migliori nei Grandi Slam sono: quarto turno Australian Open 2009, terzo turno Roland Garros 2010, quarto turno Wimbledon 2008, secondo turno US Open 2008 e 2010.\nNel 2007 ha vinto l'oro alle Universiadi come singolarista.\nIl 28 febbraio 2010 la Kleybanova ha vinto il primo torneo della sua carriera a Kuala Lumpur al Malaysia Classic battendo in finale la connazionale Elena Dement'eva con il punteggio di 6-3, 6-1. Il 22 marzo 2010 raggiunge il suo best-ranking della carriera piazzandosi al numero 22 della classifica WTA. Il 26 settembre 2010 vince il suo secondo titolo della carriera a Seul battendo in finale la ceca Kl\u00e1ra Zakopalov\u00e1 6-1, 6-3.\nIl 14 luglio 2011 ad Alisa viene diagnosticato il Linfoma di Hodgkin. La tennista, curatasi in Italia, a Perugia, \u00e8 ritornata all'agonismo l'anno seguente. Al Sony Ericsson Open 2012 Alisa ha disputato il primo torneo dopo la guarigione usufruendo di una wild-card: ha perso al secondo turno dalla connazionale Marija Kirilenko. Nell'estate del 2013, oramai senza classifica WTA, \u00e8 ripartita dai tornei ITF vincendo il \u00a0$ di Landisville (concedendo un solo set).\nPerde, invece, la finale del \u00a0$ di Buffalo. Al \u00a0$ di Sacramento di qualifica per il main draw e perde nei quarti: questi risultati la riportano nelle prime 500. Alla Rogers Cup 2013 viene sconfitta al primo turno dalla giovane canadese Eugenie Bouchard. Al Western &amp; Southern Open 2013 ritorna alla vittoria in un WTA battendo al primo turno Sofia Arvidsson, ma viene sconfitta al turno successivo da Angelique Kerber. Agli US Open 2013 batte al primo turno M\u00f3nica Puig e torna a vincere una partita in uno Slam; al secondo turno viene per\u00f2 sconfitta da Jelena Jankovi\u0107."}
{"id": "2633527", "revid": "466539", "url": "https://it.wikipedia.org/wiki?curid=2633527", "title": "Stockholm Open 2009 - Singolare", "text": "Il singolare dello Stockholm Open 2009 \u00e8 stato un torneo di tennis facente parte dell'ATP World Tour 2009.\nDavid Nalbandian era il campione uscente, ma non ha potuto difendere il suo titolo a causa di un infortunio all'anca.\nMarcos Baghdatis ha battuto in finale Olivier Rochus, con il punteggio di 6-1, 7-5."}
{"id": "2633529", "revid": "422900", "url": "https://it.wikipedia.org/wiki?curid=2633529", "title": "Charles A. Gilman", "text": ""}
{"id": "2633532", "revid": "767487", "url": "https://it.wikipedia.org/wiki?curid=2633532", "title": "New Salem (Dakota del Nord)", "text": "New Salem \u00e8 un centro abitato (\"city\") degli Stati Uniti d'America, situato nella Contea di Morton nello Stato del Dakota del Nord. Nel censimento del 2000 la popolazione era di 938 abitanti. La citt\u00e0 \u00e8 stata fondata nel 1883. Appartiene all'area metropolitana di Bismarck-Mandan.\nGeografia fisica.\nSecondo i rilevamenti dell'United States Census Bureau, la localit\u00e0 di New Salem si estende su una superficie di 3,80\u00a0km\u00b2, tutti occupati da terre.\nPopolazione.\nSecondo il censimento del 2000, a New Salem vivevano 938 persone, ed erano presenti 246 gruppi familiari. La densit\u00e0 di popolazione era di 250 ab./km\u00b2. Nel territorio comunale si trovavano 448 unit\u00e0 edificate. Per quanto riguarda la composizione etnica degli abitanti, il 97,23% era bianco, l'1,71% era nativo e l'1,07% apparteneva a due o pi\u00f9 etnie.\nPer quanto riguarda la suddivisione della popolazione in fasce d'et\u00e0, il 21,1% era al di sotto dei 18, il 2,9% fra i 18 e i 24, il 21,0% fra i 25 e i 44, il 20,6% fra i 45 e i 64, mentre infine il 34,4% era al di sopra dei 65 anni di et\u00e0. L'et\u00e0 media della popolazione era di 49 anni. Per ogni 100 donne residenti vivevano 85,0 maschi."}
{"id": "2633534", "revid": "767487", "url": "https://it.wikipedia.org/wiki?curid=2633534", "title": "Alfio Lombardi", "text": "Biografia.\nSin da giovanissimo Lombardi si appassiona alla musica e da autodidatta impara a cantare. Incide il primo disco nel 1982.\nNel 1987, Lombardi decide di proporre una nuova formula musicale, mescolando musica napoletana e ritmi latini. Vince cos\u00ec una competizione al programma televisivo \"Cantagoal\", in onda sull'emittente televisiva Canale 21. Nel 1990, la canzone \"C'era una volta lei\" ottiene un certo successo e l'album contenente questo brano supera le centomila copie vendute.\nNel 2002 esce l'album \"Libert\u00e0\", che contiene una nuova versione di \"Mmiezo \u00f2 mare\", canzone scritta dal suo amico di giovent\u00f9 Gigi D'Alessio.\nIn collaborazione con il 3\u00b0 Circolo Didattico di Angri forma un coro composto da pi\u00f9 di cento bambini, protagonisti della canzone \"\u00c8 Natale\", scritta da Nino D'Angelo e reinterpretata da Lombardi, che ne fa anche un video, girato a al Castello Doria di Angri.\nNel marzo del 2001 Lombardi partecipa ad un concerto tenutosi a Canc\u00fan, in Messico.\nNel 2003 pubblica l'album \"Principessa\". Nel 2009 collabora al primo lavoro discografico del figlio Jos\u00e8, con la canzone \"A me me manche tu\".\nDal 2008 ha fondato un'orchestra di 14 musicisti e cantanti che ha chiamato :ORCHESTRA ALL'ITALIANA\" e porta in giro per le piazze italiane e per tutto il mondo , i colori e i sapori musicali della bella e affascinante canzone napoletana, tributando \"ufficialmente\" il grande Renzo Arbore ,per il quale nutrono una smisuratissima stima sia come persona che come Artista.\nCollegamenti esterni.\nSito ufficiale"}
{"id": "2633537", "revid": "287204", "url": "https://it.wikipedia.org/wiki?curid=2633537", "title": "A Perfect Solution", "text": "A Perfect Solution \u00e8 il decimo album in studio dei Mesh, pubblicato nel 2009."}
{"id": "2633538", "revid": "1605525", "url": "https://it.wikipedia.org/wiki?curid=2633538", "title": "L'autopompa fantasma", "text": "L'autopompa fantasma (titolo originale \"Brandbilen som f\u00f6rsvann\") \u00e8 un romanzo poliziesco scritto nel 1969 dalla coppia di autori svedesi Maj Sj\u00f6wall e Per Wahl\u00f6\u00f6. Il romanzo \u00e8 il quinto della serie in cui indaga il commissario di polizia di Stoccolma Martin Beck."}
{"id": "2633539", "revid": "466539", "url": "https://it.wikipedia.org/wiki?curid=2633539", "title": "Stockholm Open 2009 - Doppio", "text": "Il doppio dello Stockholm Open 2009 \u00e8 stato un torneo di tennis facente parte dell'ATP World Tour 2009.\nJonas Bj\u00f6rkman e Kevin Ullyett erano i campioni uscenti, ma Bj\u00f6rkman si \u00e8 ritirato nel Novembre 2008.Ullyett ha giocato con Bruno Soares, ed hanno battuto in finale Simon Aspelin e Paul Hanley, con il punteggio di 6-4, 7-6(4)."}
{"id": "2633541", "revid": "599013", "url": "https://it.wikipedia.org/wiki?curid=2633541", "title": "Xabier Eskurza", "text": "Carriera.\nClub.\nCresce calcisticamente con l'Athletic Bilbao, societ\u00e0 con cui esordisce con la squadra riserve nella stagione 1988-1989. L'anno successivo esordisce con la prima squadra, con cui debutta nella Primera Divisi\u00f3n spagnola il 17 settembre 1989 in Athletic-Celta Vigo (2-0).\nCon i baschi milita per cinque stagioni, collezionando 130 presenze (114 in campionato), passando al Barcellona nell'estate 1994.\nCon i \"blaugrana\" disputa una stagione, venendo quindi acquistato dal Valencia, rimanendovi per due campionati, al termine di cui si trasferisce al Maiorca.\nDal 1998 al 2000 milita nelle file del Real Oviedo, con cui termina la carriera.\nConta cinque presenze con la Selezione di calcio dei Paesi Baschi."}
{"id": "2633542", "revid": "1934238", "url": "https://it.wikipedia.org/wiki?curid=2633542", "title": "Oasi Castel di Guido", "text": "L'Oasi Castel di Guido \u00e8 un'area naturale protetta del Lazio istituita nel 1999 nel comune di Roma. Si trova all'interno dell'IBA \"Riserva naturale Litorale Romano\" (\"Important Bird Area\") e al suo interno si trova un sito di importanza comunitaria: il SIC \"Macchia Grande di Ponte Galeria\" (IT6030025). \u00c8 gestita dalla Lega Italiana Protezione Uccelli (LIPU)."}
{"id": "2633553", "revid": "339392", "url": "https://it.wikipedia.org/wiki?curid=2633553", "title": "Ciupeta", "text": ""}
{"id": "2633557", "revid": "1652635", "url": "https://it.wikipedia.org/wiki?curid=2633557", "title": "Gneo Domizio Enobarbo (console 32)", "text": "Biografia.\nFu console nel 32 d.C. assieme a Lucio Arrunzio Camillo Scriboniano.\nGneo Domizio era figlio di Lucio Domizio Enobarbo e di Antonia maggiore, figlia di Marco Antonio e di Ottavia, quindi un pronipote di Augusto. Non a caso fu rappresentato insieme ai genitori ed alla sorella, Domizia, sul fregio dell'Ara Pacis, in processione dietro ad Antonia minore e al marito Druso, figliastro dell'imperatore Augusto.\nNel 28 d.C. l'imperatore Tiberio lo fece sposare con Agrippina minore, la figlia di Germanico. Ebbe con lei un figlio, nato nel 37, Lucio Domizio Enobarbo, che in seguito divenne imperatore con il nome di Nerone. Nel 32 Domizio divenne, insolitamente per tutto l'anno, console ordinario. Nel 36 fu scelto per formare un comitato che potesse stimare i danni causati da un incendio a Roma.\nDomizio non godette di una buona reputazione. Tra l'altro, fu accusato di aver travolto deliberatamente un bambino che giocava lungo la via Appia antica e di aver cavato un occhio a un cavaliere che lo criticava. Nel 37, coinvolto in un complotto di alto tradimento, a causa di una donna, una certa Albucilla, \"multorum amoribus famosa\", riusc\u00ec a scampare all'esecuzione per la morte dell'imperatore Tiberio. Fu, inoltre, accusato di \"incesto\" con la sorella Domizia Lepida. Mor\u00ec nel 40.\nSeneca il vecchio lo menziona come un \"novilissimum virum\", che prese a frequentare una scuola di declamazione, dopo aver costruito delle terme, nel suo palazzo, lungo la via Sacra."}
{"id": "2633558", "revid": "834", "url": "https://it.wikipedia.org/wiki?curid=2633558", "title": "The Ghosts that Haunt Me", "text": ""}
{"id": "2633560", "revid": "370187", "url": "https://it.wikipedia.org/wiki?curid=2633560", "title": "Associazione Calcio Napoli 1948-1949", "text": "Questa voce raccoglie le informazioni riguardanti lAssociazione Calcio Napoli nelle competizioni ufficiali della stagione 1948-1949.\nOrganigramma societario.\nArea direttiva\nArea tecnica\nMarcatori.\nCerilla (1)"}
{"id": "2633562", "revid": "110157", "url": "https://it.wikipedia.org/wiki?curid=2633562", "title": "Major League Baseball 1964", "text": "L'All-Star Game si disput\u00f2 il 7 luglio allo Shea Stadium di New York e fu vinto dalla rappresentativa della National League per 7 a 4.\nLe World Series 1964 si disputarono tra il 7 e il 15 ottobre e furono vinte dai St. Louis Cardinals che superarono per 4 partite a 3 i New York Yankees. Questo fu il settimo titolo nella storia di Cardinals."}
{"id": "2633563", "revid": "1573940", "url": "https://it.wikipedia.org/wiki?curid=2633563", "title": "Palazzo Piccioli", "text": "Palazzo Piccioli si trova a Firenze in via Tornabuoni 1, angolo Lungarno Corsini, dirimpetto al Ponte Santa Trinita e davanti a palazzo Spini-Feroni.\nIl palazzo, come quelli contigui sia su via Tornabuoni che sul Lungarno, faceva originariamente parte dei possedimenti dei Gianfigliazzi, ed era chiamato \"Casino di Santa Trinita\", per le dimensioni modeste e la vicinanza con la basilica di Santa Trinita. Nel Settecento vi aveva sede l'Accademia dei Nobili. Il palazzo d'angolo pervenne ai Piccioli dai Fontebuoni, che a loro volta l'avevano ereditato dai Gianfigliazzi dopo l'estinzione familiare nel 1764.\nIl palazzo attuale, di forme cinquecentesche, si presenta con una facciata a quattro assi sul lungarno e a cinque sulla via, con un terzo piano che risale a un'aggiunta ottocentesca. Nello stesso periodo venne unificato il pianterreno con quello dell'adiacente torre dei Gianfigliazzi, da adibire ad usi commerciali, che mantiene tutt'oggi."}
{"id": "2633564", "revid": "119584144", "url": "https://it.wikipedia.org/wiki?curid=2633564", "title": "Monumento naturale Tenuta di Mazzalupetto - Quarto degli Ebrei", "text": "Il monumento naturale Tenuta di Mazzalupetto - Quarto degli Ebrei \u00e8 un'area naturale protetta del Lazio istituita nell'anno 2000.\nOccupa una superficie di 186 ha nel territorio di Roma Capitale, in zona Casalotti.\nI terreni sono per lo pi\u00f9 sottoposti ad agricoltura estensiva. \u00c8 un'area protetta dal bracconaggio.\n\u00c8 stato istituito un laboratorio agro-alimentare per promuovere la vita agricola e il consumo alimentare consapevole.\nFauna.\nTra gli animali, oltre ad una consistente presenza dei rapaci e dei mammiferi pi\u00f9 comuni, \u00e8 da segnalare l\u2019esistenza di una popolazione di Toporagno appenninico (Sorex samniticus) e di Arvicola rossastra (Clethrionomys glareolus), estremamente localizzate nell\u2019area romana, che, sebbene poco appariscenti, sono indici di condizioni climatiche piuttosto fresche e di processi ecologici ancora non compromessi dall\u2019espansione delle attivit\u00e0 umane.\nFlora.\nLa pi\u00f9 grande delle tenute, denominata \u201cMazzalupetto\u201d si estende su 140 ettari di campagna in massima parte coltivata, con spallette boschive lungo i dossi, dove dominano le querce (Quercus ilex, Q. pubescens, Q. suber).\nLa seconda, estesa su circa 40 ettari, denominata \u201cQuarto degli Ebrei\u201d, presenta caratteristiche molto simili alla precedente. Per quanto riguarda l\u2019ambiente naturale, presenze importanti sono rappresentate, tra la vegetazione, dal Frassino (Fraxinus excelsior), ormai molto rarefatto nel territorio e dagli esemplari isolati, spesso imponenti, di Farnia (Quercus robur), che punteggiano il corso dei fossi."}
{"id": "2633571", "revid": "767487", "url": "https://it.wikipedia.org/wiki?curid=2633571", "title": "New Town (Dakota del Nord)", "text": "New Town \u00e8 un centro abitato (\"city\") degli Stati Uniti d'America, situato nella Contea di Mountrail nello Stato del Dakota del Nord. Nel censimento del 2000 la popolazione era di 1.367 abitanti. La citt\u00e0 \u00e8 stata fondata nel 1953, per sostituire la localit\u00e0 di Sanish che venne abbandonata per fare spazio al Lago Sakakawea.\nGeografia fisica.\nSecondo i rilevamenti dell'United States Census Bureau, la localit\u00e0 di New Town si estende su una superficie di 1,70\u00a0km\u00b2, tutti occupati da terre.\nPopolazione.\nSecondo il censimento del 2000, a New Town vivevano 1.367 persone, ed erano presenti 318 gruppi familiari. La densit\u00e0 di popolazione era di 785 ab./km\u00b2. Nel territorio comunale si trovavano 512 unit\u00e0 edificate. Per quanto riguarda la composizione etnica degli abitanti, il 29,63% era bianco, lo 0,15% era afroamericano, il 66,86% era nativo, lo 0,29% proveniva dall'Asia e lo 0,15% proveniva dall'Oceano Pacifico. Lo 0,07% apparteneva ad altre razze, mentre il 2,85% apparteneva a due o pi\u00f9.\nPer quanto riguarda la suddivisione della popolazione in fasce d'et\u00e0, il 30,7% era al di sotto dei 18, il 9,9% fra i 18 e i 24, il 26,3% fra i 25 e i 44, il 20,4% fra i 45 e i 64, mentre infine il 12,7% era al di sopra dei 65 anni di et\u00e0. L'et\u00e0 media della popolazione era di 33 anni. Per ogni 100 donne residenti vivevano 88,8 maschi."}
{"id": "2633572", "revid": "228587", "url": "https://it.wikipedia.org/wiki?curid=2633572", "title": "Jingle All the Way", "text": ""}
{"id": "2633587", "revid": "1543377", "url": "https://it.wikipedia.org/wiki?curid=2633587", "title": "Jonathan Bowen", "text": "\u00c8 presidente di Museophile Limited, professore emerito alla London South Bank University, dove ha diretto il \"Centre for Applied Formal Methods\", Visiting Professor presso il King's College London e di un ex in visita accademica presso l'University College London."}
{"id": "2633590", "revid": "599013", "url": "https://it.wikipedia.org/wiki?curid=2633590", "title": "Palermo (Dakota del Nord)", "text": "Palermo \u00e8 un comune (\"city\") degli Stati Uniti d'America della contea di Mountrail nello Stato del Dakota del Nord. La popolazione era di 74 persone al censimento del 2010. Palermo \u00e8 stata fondata nel 1902.\nGeografia fisica.\nSecondo lo United States Census Bureau, ha un'area totale di 2,21 miglia quadrate (5,72\u00a0km\u00b2).\nSociet\u00e0.\nEvoluzione demografica.\nSecondo il censimento del 2010, c'erano 74 persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 95,9% di bianchi, l'1,4% di afroamericani, l'1,4% di nativi americani, e l'1,4% di altre razze. Ispanici o latinos di qualunque razza erano l'1,4% della popolazione."}
{"id": "2633597", "revid": "370187", "url": "https://it.wikipedia.org/wiki?curid=2633597", "title": "Associazione Calcio Napoli 1949-1950", "text": "Questa voce raccoglie le informazioni riguardanti lAssociazione Calcio Napoli nelle competizioni ufficiali della stagione 1949-1950."}
{"id": "2633601", "revid": "1305772", "url": "https://it.wikipedia.org/wiki?curid=2633601", "title": "Ooh La La", "text": ""}
{"id": "2633602", "revid": "709565", "url": "https://it.wikipedia.org/wiki?curid=2633602", "title": "Richard Sharpe", "text": "Richard Sharpe \u00e8 un personaggio immaginario ideato da Bernard Cornwell e protagonista di una omonima serie di romanzi di oltre venti volumi.\nStoria editoriale.\nDieci di questi, al 2013, sono stati pubblicati in Italia, dalla Longanesi e da Tea.\nPersonaggio.\nNato alla fine del XVIII secolo (la sua data di nascita non \u00e8 certa), con la morte della madre prostituta, dall'et\u00e0 di tre anni viene allevato in un ospizio, guidato dal direttore Jem Hocking, criminale e tirannico. Venne successivamente arruolato nella compagnia leggera dei Marmittoni (33\u00ba reggimento di Sua Maest\u00e0) dal sergente Obadiah Hakeswill.\nVive di espedienti (furti e rapine) finch\u00e9, dopo aver commesso un omicidio, per sfuggire alla forca, si arruola come soldato semplice nell'esercito britannico, e viene inviato in India. Dopo aver salvato la vita al generale Arthur Wellesley (futuro duca di Wellington), viene promosso sul campo sottotenente, ritorna in patria, dove partecipa ad alcune fra le pi\u00f9 gloriose imprese dell'esercito britannico in tutta Europa, tra cui la Battaglia di Trafalgar, (Danimarca, Spagna, Portogallo, Francia), salendo di grado fino a diventare Tenente Colonnello durante la Battaglia di Waterloo.\nAltri media.\nI romanzi sono stati lo spunto per una serie televisiva prodotta e trasmessa dal canale inglese ITV Television, avente come protagonista l'attore Sean Bean e Daragh O'Malley che interpreta il sergente irlandese Patrick Harper."}
{"id": "2633607", "revid": "304077", "url": "https://it.wikipedia.org/wiki?curid=2633607", "title": "Albert Abrams", "text": "Tali affermazioni vennero contestate fin dall'inizio e, sia verso la fine della sua vita che poco dopo la sua morte, venne definitivamente dimostrato che le propagandate propriet\u00e0 diagnostiche e curative delle macchine da lui inventate, erano false e volutamente ingannevoli.\nBiografia.\nAbrams nacque a San Francisco intorno al 1863 (data incerta in quanto in varie occasioni rifer\u00ec date diverse comprese tra il 1861 e il 1865). Nel 1910 Abrams pubblica un libro dal nome \"Spondylotherapy\", dove descrive la teoria e la pratica di una tecnica medica da lui chiamata \"spondylotherapy\", tecnica manipolativa non dissimile dalla chiropratica e osteopatia, ma che usa anche impulsi elettrici, per stimolare la colonna vertebrale, in modo da agire sugli organi vicini. Tra il 1910 e il 1918 Abrams pubblica diversi libri su questa tecnica.\nLe Reazioni Elettroniche di Abrams (ERA).\nAbrams promosse l'idea che gli elettroni erano l'elemento alla base della vita e diede a questa teoria il nome ERA (Electronic Reactions of Abrams, reazioni elettroniche di Abrams). Introdusse una serie di macchine basate sul presunto principio, in grado secondo lui di analizzare e manipolare la componente elettrica delle cellule, in modo da poter diagnosticare e curare diverse malattie.\nLe macchine.\nUno degli apparecchi costruiti e utilizzati da Abrams nelle sue pratiche era il \"Dynomizer\" (\"dinamizzatore\"), che assomigliava vagamente ad una radio. Abrams afferm\u00f2 che con questa macchina e una sola goccia di sangue fornita dal paziente, o in alternativa un foglio scritto di suo pugno, poteva diagnosticare alcune malattie conosciute. Esegu\u00ec diverse diagnosi su campioni di sangue essiccato inviategli per posta su pezzi di carta. Apparentemente Abrams sostenne persino che con le sue macchine poteva condurre pratiche mediche al telefono e che poteva determinare le caratteristiche di personalit\u00e0 dell'interlocutore.\nIl Dynomizer divenne un grande business, dal 1918 i corsi di Spondylotherapy ed ERA costavano circa 200 dollari (lo stesso potere d'acquisto di circa dollari nel 2008). L'apparecchiatura veniva affittata a circa 200 dollari, con un canone mensile successivo di cinque dollari. Il locatario doveva firmare un contratto dove si impegnava a non aprire mai il dispositivo; Abrams spieg\u00f2 che questa regola serviva per evitare che i delicati componenti presenti all'interno della macchina si starassero, ma la regola serviva anche ad evitare che il dispositivo venisse esaminato. Oltre al Dynomizer, utilizzato per la diagnosi, Abrams in seguito costru\u00ec una nuova macchina per la terapia, l'\"Oscilloclast\", ossia un dispositivo che \"distruggeva\" la malattia attraverso le oscillazioni. Secondo quanto affermato dalla sua teoria, la cura avveniva applicando specifiche frequenze sul paziente: il dispositivo era fornito insieme a un'apposita tabella che indicava quale frequenza utilizzare per una specifica malattia.\nSpesso gli operatori di Dynomizer tendevano a fare diagnosi allarmanti, che prevedevano la combinazione di gravi malattie come il cancro, il diabete e la sifilide. Abrams stesso invent\u00f2 una malattia chiamata \"sifilide bovina\", malattia sconosciuta ad altri medici. Egli afferm\u00f2 che l'Oscilloclast era in grado, usandolo per un certo periodo di tempo, di sconfiggere la maggior parte di queste malattie.\nSi stima che nel 1921 ci fossero ben professionisti che utilizzavano la tecnologia ERA. I medici convenzionali per\u00f2 restavano estremamente sospettosi.\nLo scandalo.\nNel 1923 un uomo anziano a cui era stato diagnosticato un cancro allo stomaco inoperabile si rivolse ad un professionista ERA, che dopo vari trattamenti lo dichiar\u00f2 completamente guarito. L'uomo mor\u00ec dopo un mese e ne segu\u00ec un pubblico scandalo.\nInchiesta.\nLa disputa tra Abrams e i suoi seguaci e l'associazione medica Americana (AMA) fu intensa. Come difensori vennero inclusi l'autore americano radicale Upton Sinclair e lo scrittore Sir Arthur Conan Doyle, il creatore di Sherlock Holmes. La risoluzione della controversia avvenne tramite l'intervento di una terza parte scientificamente rispettata: si trattava della rivista \"Scientific American\". La rivista decise di indagare sulle affermazioni del Dr. Abrams. La Scientific American si era gi\u00e0 interessata alla faccenda in quanto alcuni lettori, tramite lettere al direttore del giornale, affermavano che le macchine di Abrams potevano essere una delle pi\u00f9 grandi invenzioni del secolo e quindi la questione andava discussa nelle pagine della rivista stessa. Scientific American riun\u00ec un team di ricercatori che lavor\u00f2 insieme ad un anziano socio di Abrams, a cui venne dato lo pseudonimo di \"Dottor X\".\nI ricercatori svilupparono una serie di test, la rivista inoltre chiese di proporre dei propri test anche ai lettori. I ricercatori chiesero al Dottor X di analizzare, tramite la macchina, sei flaconi contenenti agenti patogeni sconosciuti, in modo da identificare questi ultimi. \u00c8 probabile che il dottor X avesse creduto onestamente nelle macchine di Abrams, infatti permise ai ricercatori scientifici di osservare tutta la sua procedura. Il Dottor X sbagli\u00f2 a riconoscere il contenuto di tutte e sei le fiale; esaminate le fiale, per\u00f2, sottoline\u00f2 che queste avevano etichette in inchiostro rosso e che questo poteva confondere gli strumenti. Gli investigatori gli dettero nuove fiale con nuove etichette con colori diversi: il risultato fu lo stesso, completamente sbagliato come il precedente.\nI risultati dei test sono stati pubblicati nella rivista Scientific American e hanno portato ad un prevedibile dibattito tra sostenitori e critici. I ricercatori continuarono nel loro lavoro, Abrams si offr\u00ec di collaborare con gli inquirenti, ma in realt\u00e0 non lo fece mai, adducendo ogni volta vari pretesti. Abrams non partecip\u00f2 mai effettivamente alla ricerca e in una pubblicazione su ERA afferm\u00f2 che era vittima di un'ingiusta persecuzione.\nSmascherato.\nUn membro AMA invi\u00f2 un campione di sangue ad un collaboratore di Abrams, il quale analizzandolo diagnostic\u00f2 la malaria, il diabete, il cancro e la sifilide; in realt\u00e0 il campione di sangue proveniva da un gallo di Plymouth Rock.\nCampioni simili vennero inviati ad altri collaboratori di Abrams, molti dei quali dovettero affrontare accuse di frode in tribunale. In un caso, a Jonesboro nell'Arkansas, Abrams venne chiamato direttamente come testimone; non fu per\u00f2 in grado di partecipare perch\u00e9 mor\u00ec di polmonite il 13 gennaio 1924, poco prima dell'inizio del processo, all'et\u00e0 di 60 anni.\nDopo la morte di Abrams, gli investigatori della Food and Drug Administration aprirono alcune delle sue macchine. Al loro interno, invece dei delicati e sofisticati componenti descritti da Abrams, vennero trovati comuni componenti elettrici, tra cui galvanometri, reostati, bobine per campanelli elettrici e lampadine, collegati insieme senza alcuna logica; si scopr\u00ec cos\u00ec che quelle macchine non erano in grado di diagnosticare o curare alcunch\u00e9. Era ormai chiaro che le apparecchiature esaminate e le teorie alla base del loro funzionamento erano il frutto di una frode deliberata."}
{"id": "2633609", "revid": "599013", "url": "https://it.wikipedia.org/wiki?curid=2633609", "title": "Defibrillazione", "text": "La defibrillazione \u00e8 una tecnica di tipo medico con la finalit\u00e0, attraverso la somministrazione di scariche elettriche, di ripristinare un ritmo cardiaco emodinamicamente stabile in pazienti con tachicardia ventricolare senza polso e fibrillazione ventricolare.\nStoria.\nNel 1947 il chirurgo statunitense Claude S.Beck realizz\u00f2 il prototipo sperimentale di defibrillatore, presso i laboratori della Universit\u00e0 di Cleveland e riusc\u00ec a salvare la vita ad un ragazzo colpito da una fibrillazione ventricolare. La sua apparecchiatura era pesante, ingombrante e poco mobile, funzionava in corrente alternata e necessitava l'utilizzo di un trasformatore per aumentare la tensione fino a 1000 volt. I medici applicarono gli elettrodi direttamente sui ventricoli. Da quel momento il dispositivo venne diffuso in tutte le sale operatorie di tutto il mondo. \nNel 1956 Paul M.Zoll della \"Harvard Medical School\", evidenzi\u00f2 che la defibrillazione potesse riuscire anche con il torace chiuso. Quattro anni dopo, sempre negli Stati Uniti, vennero introdotti i primi dispositivi funzionanti con la corrente continua, che sembrarono immediatamente persino pi\u00f9 efficaci, in quanto causavano meno complicazioni (blocchi e ritmi). Nel 1966, in Irlanda del Nord, due intraprendenti medici cardiologi idearono la prima unit\u00e0 mobile di terapia intensiva, utilizzante un dispositivo alimentato da due batterie da 12 volt.\nFino agli anni settanta l'apparecchiatura era manuale, ossia l'operatore doveva interpretare lo stato del paziente, tramite un oscilloscopio ed impostare lo shock.&lt;br&gt;\nNel decennio successivo, furono inventati i defibrillatori intelligenti, muniti di un programma capace di operare in automatico e di istruire l'operatore, grazie ad un sistema di sintesi vocale. Questa innovazione ha consentito un utilizzo su larga scala (oltre 250\u00a0000 solo negli Stati Uniti nel 1998) di queste apparecchiature.\nNegli anni ottanta furono introdotti i primi esemplari di defibrillatori impiantabili all'interno del corpo umano, del peso di 300 grammi e grandi come una radiolina portatile, inseriti in una tasca della pelle addominale. In caso di fibrillazione l'apparecchio era in grado di effettuare una scarica di 34 joule. L'evoluzione tecnologica permanente ha consentito una continua miglioria di questi dispositivi.\nPrincipi.\nLe indicazioni sono:\nDurante la scarica elettrica (\"elettroshock\") il sistema di conduzione del cuore viene ripolarizzato in toto, cos\u00ec che si produce all'ECG una fase di plateau refrattaria.\nLa depolarizzazione avverr\u00e0 quindi a livello del pacemaker fisiologico, il nodo senoatriale, che restaurer\u00e0 il ritmo naturale.\nAlcuni fattori possono ridurre la probabilit\u00e0 di successo del trattamento come: elevata impedenza toracica, acidosi, ipotermia, ipossia, ecc.\nLa scarica viene somministrata dall'apparecchio in maniera sincrona (cardioversione), questo significa 0,02 secondi dopo l'onda R, per evitare che avvenga durante la fase vulnerabile dell'onda T (braccio ascendente).\nLa dose d'energia necessaria \u00e8 legata a dei protocolli internazionali.\nDi solito pi\u00f9 \u00e8 alta l'energia (il massimo \u00e8 di 360 Joule) pi\u00f9 \u00e8 efficace la scarica di defibrillazione, anche se ci\u00f2 che rende efficace una defibrillazione non \u00e8 tanto la quantit\u00e0 di energia scaricata sul paziente ma la corrente di attraversamento medio del miocardio. Le due grandezze sono intimamente legate attraverso l'impedenza elettrica del paziente (e delle piastre da defibrillazione): grossomodo si pu\u00f2 affermare che a parit\u00e0 di energia, all'aumentare dell'impedenza del paziente diminuisce la corrente di attraversamento medio del miocardio. Pertanto l'efficacia della defibrillazione \u00e8 legata al tipo di forma d'onda di scarica che pu\u00f2 essere pi\u00f9 o meno efficiente a seconda che sappia o meno compensare in modo attivo l'impedenza del paziente.\nNei bimbi al di sotto degli 8 anni o 35\u00a0kg di peso si usano delle piastre a limitazione energetica, affinch\u00e9 la scarica stessa non lesioni il cuore.\nPrima di trattare una fibrillazione atriale risalente a pi\u00f9 di 48h, bisogna sottoporre il paziente a una terapia anticoagulante almeno 4 settimane prima, da continuare anche successivamente all'elettroshock, per evitare una tromboembolia arteriosa sistemica e in particolar modo cerebrale.\nPrimo soccorso.\nOltre ai defibrillatori manuali, esistono dei defibrillatori semiautomatici che permettono a personale non medico di praticare una defibrillazione precoce.\nVenga tenuto presente che le possibilit\u00e0 di salvare una persona in arresto cardio-respiratorio, con il conseguente danneggiamento dell'organo pi\u00f9 importante, ossia il cervello, calano del 10% ogni minuto perso.\nPer fare un esempio: agendo su un paziente in arresto cardiaco, dopo due minuti dal momento che il cuore si \u00e8 fermato, la vittima ha l'80% di possibilit\u00e0 di salvarsi. Dopo tre minuti il 70% e cos\u00ec via.\nVa ricordato inoltre che lo scopo fondamentale del BLS (Basic Life Support) \u00e8 quello di mantenere con il massaggio e con la ventilazione bocca-bocca, bocca-naso (nel caso si incontrassero problemi nella bocca come rottura della mandibola gravi ostruzioni ecc) o una respirazione tramite pallone dotato di mascherina, un afflusso costante e sufficientemente buono di sangue al cervello.\nDopo 4 minuti di assenza di ossigeno al cervello si va incontro a danni cerebrali in molti casi reversibili; dai 6 minuti in poi i danni diventano irreversibili e possono provocare deficit motori, lessici, o influire pesantemente sullo stato della coscienza stessa della persona, le vittime in stato vegetativo ne sono un esempio.\nUna defibrillazione non va mai effettuata se il paziente si trova in una situazione dove vi \u00e8 acqua in abbondanza, per esempio se si trova sopra una pozza, o se la vittima risulta bagnata. \nUn corpo bagnato provoca una dispersione della carica in zone dove non serve attenuando di molto l'effetto sul cuore, in questi casi si deve trasportare la vittima (sempre se il suo spostamento non generi un pericolo) in un luogo asciutto, se necessario dobbiamo spogliare il malcapitato tentando di asciugarlo quanto meglio sia possibile."}
{"id": "2633611", "revid": "767487", "url": "https://it.wikipedia.org/wiki?curid=2633611", "title": "Bel\u00e9n (Nari\u00f1o)", "text": "Bel\u00e9n \u00e8 un comune della Colombia facente parte del dipartimento di Nari\u00f1o.\nL'istituzione del comune \u00e8 del 20 gennaio 1986."}
{"id": "2633613", "revid": "287204", "url": "https://it.wikipedia.org/wiki?curid=2633613", "title": "BGL-BNP Paribas Open Luxembourg 2009 - Singolare", "text": "Il singolare del BGL-BNP Paribas Open Luxembourg 2009 \u00e8 stato un torneo di tennis facente parte del WTA Tour 2009.\nElena Dement'eva era la campionessa uscente, ma ha scelto di non partecipare quest'anno.\nTimea Bacsinszky ha battuto in finale Sabine Lisicki, con il punteggio di 6-2, 7-5."}
{"id": "2633614", "revid": "1573940", "url": "https://it.wikipedia.org/wiki?curid=2633614", "title": "Parshall", "text": "Parshall \u00e8 un centro abitato (\"city\") degli Stati Uniti d'America, situato nella Contea di Mountrail nello Stato del Dakota del Nord. Nel censimento del 2000 la popolazione era di 981 abitanti. La citt\u00e0 \u00e8 stata fondata nel 1914.\nGeografia fisica.\nSecondo i rilevamenti dell'United States Census Bureau, la localit\u00e0 di Parshall si estende su una superficie di 1,40\u00a0km\u00b2, tutti occupati da terre.\nPopolazione.\nSecondo il censimento del 2000, a Parshall vivevano 981 persone, ed erano presenti 240 gruppi familiari. La densit\u00e0 di popolazione era di 697 ab./km\u00b2. Nel territorio comunale si trovavano 392 unit\u00e0 edificate. Per quanto riguarda la composizione etnica degli abitanti, il 41,79% era bianco, lo 0,31% era afroamericano e il 54,54% era nativo. L'1,22% apparteneva ad altre razze, mentre il 2,14% apparteneva a due o pi\u00f9. La popolazione di ogni razza ispanica corrispondeva all'1,29% degli abitanti.\nPer quanto riguarda la suddivisione della popolazione in fasce d'et\u00e0, il 33,1% era al di sotto dei 18, l'8,3% fra i 18 e i 24, il 23,4% fra i 25 e i 44, il 16,8% fra i 45 e i 64, mentre infine il 18,3% era al di sopra dei 65 anni di et\u00e0. L'et\u00e0 media della popolazione era di 33 anni. Per ogni 100 donne residenti vivevano 91,2 maschi."}
{"id": "2633615", "revid": "1566286", "url": "https://it.wikipedia.org/wiki?curid=2633615", "title": "Teo Usuelli", "text": "Biografia.\nTeo Usuelli nasce \"casualmente\" (diceva lui) a Reggio Emilia nel 1920. Alla fine degli anni trenta si trasferisce a Milano per seguire i corsi di composizione presso il Conservatorio \"Giuseppe Verdi\", diplomandosi in canto corale, musica e polifonia. \nDopo essere stato partigiano nella seconda guerra mondiale, nel 1948 si trasferisce a Roma, dove inizia la sua attivit\u00e0 di compositore per il cinema ed il teatro, lavora anche per la televisione e per le colonne sonore di documentari, tra cui quelli di Michelangelo Antonioni, sino all'incontro con il regista Marcello Baldi, che gli commissioner\u00e0 le musiche per il film Italia K2.\nLa conquista italiana del K2, grazie alla storica ascensione di Lacedelli e Compagnoni il 31 luglio 1954, venne celebrata nel 1955 dal film \"Italia K2\". Le musiche originali arrangiate da Teo Usuelli, eseguite dal Coro della SAT di Trento. In quella circostanza Usuelli rielabor\u00f2 due famosi canti popolari della Val d'Aosta, \"Belle rose du Printemps\" e \"Montagnes valdotaines\".\nNella prima parte del film Usuelli \u00e8 chiamato a sottolineare una grandiosa scena panoramica sulle Alpi e, con esso, a descrivere la gioia del vivere in montagna. Per farlo elabora un brano popolare della Valle d'Aosta, Belle Rose, appunto. In modo talmente geniale, semplice, immediato che di l\u00ec a poco \"Belle Rose\" ebbe una notevole diffusione ed \u00e8 tuttora patrimonio di numerosi cori di montagna. Complice di questo successo, a dir del vero, la cultura Trobadorica a cui \u00e8 riconducibile il testo originale. \"Belle Rose du Prime temps\" \u00e8 dedicato a una pastorella . Intervistato telefonicamente, nel 2005 dal giornalista Gabriele Arlotti, disse: \"Cercavo un canto particolare che ben si adattasse alle montagne. In Belle Rose trovai la suggestione che cercavo\".\n\"Montagnes valdotaines\" commenta la sequenza in cui lo sfortunato scalatore Mario Puchoz, esanime, viene calato a valle dai compagni. \nNel 1959 conosce Marco Ferreri di cui comporr\u00e0 le colonne sonore della maggior parte dei film.\n\u00c8 stato autore di importanti canzoni alla fine degli anni cinquanta tra cui Meravigliose labbra, lanciata nel 1959 da Johnny Dorelli.\n\u00c8 stato anche un importante ricercatore nel campo della musica medievale e rinascimentale, trascrivendo in chiave moderna canti popolari e corali; insegnante e docente di composizione presso i Conservatori di Bologna, l'Aquila e Trento.\nAveva sposato l'attrice e doppiatrice Deddi Savagnone, sorella di Rita Savagnone."}
{"id": "2633618", "revid": "767487", "url": "https://it.wikipedia.org/wiki?curid=2633618", "title": "Buesaco", "text": "Buesaco \u00e8 un comune della Colombia facente parte del dipartimento di Nari\u00f1o.\nIl centro abitato venne fondato dal Capitano Cazanzola con l'appoggio di Sebasti\u00e1n de Belalcazar nel 1618."}
{"id": "2633625", "revid": "125885978", "url": "https://it.wikipedia.org/wiki?curid=2633625", "title": "Associazione Calcio Napoli 1950-1951", "text": "Questa voce raccoglie le informazioni riguardanti lAssociazione Calcio Napoli nelle competizioni ufficiali della stagione 1950-1951."}
{"id": "2633628", "revid": "767487", "url": "https://it.wikipedia.org/wiki?curid=2633628", "title": "Chachag\u00fc\u00ed", "text": "Chachag\u00fc\u00ed \u00e8 un comune della Colombia facente parte del dipartimento di Nari\u00f1o.\nIl centro abitato venne fondato da Juan Velasco nel 1574, mentre l'istituzione del comune \u00e8 del 24 novembre 1992."}
{"id": "2633636", "revid": "1310927", "url": "https://it.wikipedia.org/wiki?curid=2633636", "title": "Guy Gnabouyou", "text": "Carriera.\nClub.\nHa debuttato in Ligue 1 contro il .\nNazionale.\nIn nazionale conta una presenza con la nazionale francese Under-21."}
{"id": "2633638", "revid": "767487", "url": "https://it.wikipedia.org/wiki?curid=2633638", "title": "Col\u00f3n (Nari\u00f1o)", "text": "Col\u00f3n \u00e8 un comune della Colombia facente parte del dipartimento di Nari\u00f1o. Il capoluogo del comune \u00e8 il centro abitato di G\u00e9nova.\nIl centro abitato venne fondato da Benjam\u00edn e Raymundo Cer\u00f3n nel 1905, mentre l'istituzione del comune \u00e8 del 1921."}
{"id": "2633639", "revid": "122277482", "url": "https://it.wikipedia.org/wiki?curid=2633639", "title": "Si isti et istae, cur non ego?", "text": "Si isti et istae, cur non ego? \u00e8 una locuzione latina che significa: \"Se questi e queste (sono stati capaci di tanto), perch\u00e9 io no?\"; viene usualmente citata per affermare la possibilit\u00e0 che ciascuno ha di fare grandi cose, in base al fatto che altri sono stati in grado di farle.\n\u00c8 attribuita a sant'Agostino nelle Confessioni, dove in realt\u00e0 troviamo l'affermazione seguente: \nLa si trova nel paragrafo in cui Agostino si sente esortato alla continenza, ma dubita di esserne capace; la decisione ultima avviene confidando nella forza della Grazia.\nCome si vede, il senso del passo originale non \u00e8 quello usualmente attribuito alla frase, ma piuttosto questo: \"Io potr\u00f2 le grandi cose di cui sono capaci questi e queste, non perch\u00e9 ne sono capaci loro, ma perch\u00e9, come loro, potr\u00f2 contare sull'aiuto di Dio\"."}
{"id": "2633640", "revid": "1728", "url": "https://it.wikipedia.org/wiki?curid=2633640", "title": "Gneo Domizio Enobarbo (I secolo d.C.)", "text": ""}
{"id": "2633643", "revid": "383470", "url": "https://it.wikipedia.org/wiki?curid=2633643", "title": "Massimiliano Giuseppe di Baviera", "text": ""}
{"id": "2633645", "revid": "125084338", "url": "https://it.wikipedia.org/wiki?curid=2633645", "title": "Parco regionale del Partenio", "text": "Il parco regionale del Partenio \u00e8 un'area naturale protetta situata in Campania istituita a partire dal 1993. Occupa una superficie di 16.650 ha sui Monti del Partenio, tra le province di Avellino, Benevento, Caserta e Napoli.\nRientra nel sito di importanza comunitaria (SIC) \"Dorsale dei Monti del Partenio\". Al suo interno si trova l'Oasi WWF \"Montagna di Sopra\" di Pannarano\nTerritorio.\nIl parco \u00e8 situato sulla catena del Partenio, tra cui svetta il Montevergine, monte sul quale sorge il Santuario di Montevergine, in frazione di Mercogliano.\nFauna.\nVi sono dalle 5 alle 12 specie di anfibi. Di grande pregio sono le due salamandre: la salamandrina dagli occhiali, molto rara e di notevole interesse naturalistico, ma \u00e8 notevole anche la presenza della salamandra pezzata, presente nel parco con la sottospecie \"appenninica\". A questa si affiancano altre emergenze naturalistiche, con la presenza di ben 3 specie di tritoni, dell'ululone dal ventre giallo, del rospo comune, del rospo smeraldino e della raganella italica.\nNumerose anche le specie di rettili, tra i quali sono pi\u00f9 facili da osservare, il geco e il ramarro. Rettili pi\u00f9 difficili da vedere sono due sauri simili a serpenti, ovvero l'orbettino e la luscengola. I serpenti veri e propri si identificano nel parco con una sola specie pericolosa per l'uomo: la vipera, che con il suo morso velenoso, pu\u00f2 provocare gonfiore e dolore ma di rado ed \u00e8 mortale. Altri serpenti sono : il biacco, il cervone e il saettone, detto anche colubro di Esculapio, dal nome di Esculapio, il dio greco della medicina: questo serpente \u00e8 ancora oggi usato come simbolo della farmacologia. Nessuno di questi tre \u00e8 velenoso.\nNumerose le specie di uccelli. Alquanto comuni e ben distribuiti all'interno del parco: il merlo, la cinciarella, il fringuello, Il verdone, lo scricciolo, il cardellino, la gazza, la cornacchia grigia e la civetta. Pi\u00f9 legate all'habitat elettivo: la passera d'Italia, la taccola, il rondone e il balestruccio, in grado di adattarsi senza problemi alle zone urbane, lo sparviere, il colombaccio, l'allocco, il cuculo, il picchio rosso maggiore, il picchio verde, il picchio muratore, la cinciarella. Il pettirosso, la capinera, il rampichino e la ghiandaia sono molto comuni negli ambienti forestali specie se intervallati da radure. Il gheppio, il barbagianni, l'upupa, l'averla piccola, la passera mattugia, il verzellino, lo zigolo nero invece sono altre specie di uccelli che preferiscono le aree agricole o le zone con ampi spazi aperti.\nAltri ambienti del parco, come ad esempio prati di alta quota o zone rupestri, sono sorvolate dalla poiana, dal corvo imperiale, dall'allodola, dal codirosso spazzacamino, delle rondini e dal falco pellegrino che, con la sua velocit\u00e0 di 300\u00a0km orari, pu\u00f2 arrivare a cacciare prede due volte il suo peso. Infine le specie di uccelli localizzate negli ambienti umidi e lungo i fiumi sono : la ballerina gialla, la ballerina bianca e la gallinella d'acqua. Altre specie come la beccaccia, il tordo bottaccio, lo storno, la pispola e il lucherino sono presenti nel parco solo nel periodo migratorio autunnale e primaverile, senza per\u00f2 nidificare nel parco e non fanno parte della sua fauna.\nNel parco sono stati localizzati pi\u00f9 di 30 specie di mammiferi molto difficili da osservare. Iniziando dalle specie pi\u00f9 comuni si localizzano alcuni micro mammiferi insettivori, le talpe ad esempio si dividono in due gruppi, la \"talpa romana\" e la \"talpa caeca,\" oltre poi al riccio e diverse specie di pipistrelli. Nel parco vi sono tre specie di carnivori: la volpe, ma sono presenti anche la faina e la donnola. Il moscardino e il ghiro sono legati alle formazioni boschive e ai coltivi. Molto pi\u00f9 raro invece il topo quercino. Il tasso poi \u00e8 un altro animale localizzato il pi\u00f9 delle volte nel corso delle ore notturne. Infine il lupo appenninico risulta presente, ma non supera il centinaio di esemplari a causa della mancanza di sostanziose prede: infatti, l'unico che pu\u00f2 soddisfare quest'esigenza oltre ai pascoli di pecore e bovini \u00e8 il cinghiale.\nFlora.\nLa flora del Parco Regionale del Partenio \u00e8 vasta, variabile secondo la quota altimetrica. In base all'altezza \u00e8 possibile identificare diversi tipi di piante e fiori.\nA quote basse si trovano boschi di Leccio. Inoltre molte sono le specie arboree come l'Olmo, la Roverella, il Fico e il Cerro mentre tra le specie arbustive vi sono il Ligustro, il Prugnolo, l'Alaterno e l'Orniello. Il sottobosco ovvero la parte ombrosa dei boschi \u00e8 costituita da Asparagi, Euforbia, Clematide, Edera, Biancospino, Corniolo e Ciclamino. In zone pi\u00f9 alte, verso i 500 metri si trovano boschi di querce e alcune specie di sempreverdi, il sottobosco delle quote pi\u00f9 alte \u00e8 invece rappresentato dall'Ontano napoletano, l'Acero e Il Carpino. Nei boschi di querce si possono intravedere molte specie di noccioli. Altre piante tipiche dei sottoboschi del parco sono le Felci, Le anemoni dell'Appennino, le sassifraghe e il pungitopo. Tra i 500 e i 1000 metri sono presenti i Castagni.\nTra i fiori vi sono i due tipi di rose: la rosa selvatica e la Rosa canina oltre al giglio rosso. Dopo i 1000\u00a0m si raggiungono i boschi di Faggio e a questa quota si pu\u00f2 incontrare anche l'Acero montano (detto pi\u00f9 comunemente Acero riccio), l'acero napoletano il salice e il tasso. Nei giardini dei sottoboschi di alta quota \u00e8 possibile trovare viole in primavera e il giglio martagone.\nIl fiore simbolico, il pi\u00f9 importante e anche quello con pi\u00f9 storia del Parco regionale del Partenio \u00e8 sicuramente l'anthemis del Partenio (\"Matricaria parthenium)\" usato nel Medioevo dai monaci benedettini di Montevergine per produrre il tipico liquore contenente qualit\u00e0 tonico-stomatiche.\nLe specie di fiori presenti nel Parco sono molte di pi\u00f9: ci sono ben 33 specie di orchidee, le pi\u00f9 facili da riconoscere sono l'\"Ophrys apifera\" (situata sui pascoli sassosi tra i 500 e i 700 metri), poi c'\u00e8 la \"Serapias lingua\" diffusa a quote pi\u00f9 basse (tra i 200 metri). ci sono altri tipi di Orchidee come l'\"Anacamptis papilionacea\", \"Orchis morio\", \"Orchis purpurea\", \"Orchis italica\", \"Dactylorhiza maculata\" e \"Spiranthes spiralis\". \nLa flora del Partenio \u00e8 invece alquanto assente nelle zone molto alte ove \u00e8 possibile vedere solo muschi ed erbe.\nPunti di interesse.\nNel parco regionale del Partenio sono presenti vari punti di interesse a cominciare dall'Oasi WWF \"Montagna di Sopra\" situata presso le grotte di San Silvestro, nel comune di Pannarano, all'interno di un sito di interesse comunitario. In quest'oasi di 312 ettari circa si possono trovare esemplari di fauna estinti anche da anni nel Parco, come il capriolo che raggiunge al massimo il centinaio di esemplari nel Parco e tra l'altro tutti nell'Oasi WWF. L'accesso all'Oasi Montagna di Sopra si trova sulla Strada Carlangiona, nel comune di Pannarano.\nUn altro punto di interesse naturalistico situato sempre a Summonte nel bel mezzo del percorso escursionistico \u00e8 il Campus di ingegneria naturalistica dove si pu\u00f2 osservare un paesaggio di enorme suggestione naturalistica e ambientale con notevoli boschi di castagni.\nMafariello.\nMafariello \u00e8 una localit\u00e0 montana (770 m s.l.m) situata nel Parco, nel comune di San Martino Valle Caudina (AV). Si distingue per la fonte d'acqua oligominerale bicarbonato-alcalina che sgorga a 750 m s.l.m. La localit\u00e0 presenta una fitta vegetazione, prevalentemente di boschi, in particolare si distinguono i castagneti da frutto, con i cui frutti si realizzano le castagne del prete. Nella flora si distingue la presenza di erbe medicinali usate per la produzione di liquori come quello dell'abbazia di Montevergine per la produzione di un liquore locale. A 800 m di altitudine si trova un rifugio usato una volta dai briganti che operavano nella zona e tuttora in uso per accogliere gli escursionisti di passaggio che seguono i vari sentieri presenti sulla montagna.\nStrutture ricettive e attivit\u00e0.\nPresso il rifugio Urupreta a Summonte ed \u00e8 un centro che rappresenta un punto di sosta e un'area pic-nic per gli escursionisti che intraprendono percorsi montuosi ed escursioni a partire proprio dal rifugio che \u00e8 l'inizio del percorso. \nInoltre altre aree pic- nic sono presenti nei pressi di Ospedaletto D'Alpinolo e in molti altri comuni del Parco, soprattutto dell'Avellinese e nel Beneventano.\nSempre sul sentiero escursionistico da Summonte si pu\u00f2 trovare nella localit\u00e0 Castellone un maneggio nei pressi del Centro Equestre Castellone dove un escursionista pu\u00f2 decidere di proseguire il percorso a cavallo. Inoltre il Centro equestre \u00e8 dotato di una scuderia in legno munita di paddok per i cavalli e piste per le esercitazioni della scuola di equitazione.\nUno dei 30 sentieri presenti nel parco porta al monte San Silvestro, precisamente il numero 205.\nI comuni del Parco.\nIl parco regionale del Partenio si estende su comuni facenti parte di 4 diverse province campane.\nI prodotti tipici e la cucina locale.\nIl Parco Regionale del Partenio vanta una produzione agricola di qualit\u00e0, tra cui i tartufi neri del Partenio, e i funghi porcini. Sono note inoltre le famose \"Castagne del prete\", infatti nella bassa montagna \u00e8 presente la coltivazione di castagni e noccioli.\nVerso gli altopiani vi sono numerose produzioni di formaggi e insaccati oltre alle pregiate carni e salumi di produzione pastorale. Di grande pregio \u00e8 il salame di Mugnano. Nelle valli invece sono coltivati olivi e viti che rappresentano le piante tipiche della macchia mediterranea. Tra l'altro, per la produzione di olio d'oliva, viene fatta ancora a mano e con processi tradizionali e realizzata con antichi frantoi.\nLe nocciole invece sono coltivate soprattutto a Baiano e nella Vallo di Lauro, con le quali viene prodotto il torrone di Ospedaletto d'Alpinolo. Nelle zone pi\u00f9 basse invece il terreno e soprattutto coltivato da alberi da frutto: la mela annurca e la ciliegia imperiale.\nI vini sono di grande pregio, noti soprattutto il Fiano di Avellino DOCG, ma del Sannio sono prodotti anche la Falanghina, Il Sannio Coda di Volpe e l'Aglianico del Sannio. A completare il quadro troviamo il liquore Anthemis, prodotto fin dall'antichit\u00e0 dai monaci benedettini dell'abbazia di Montevergine.\nCon questi prodotti la popolazione fin da tempi antichi ha realizzato diversi piatti tipici, come il \"Mugliatelli\", la \" \"Menesta mamerata\", una minestra di rape e patate, la \"pizza chiena\" oltre al migliaccio, al castagnaccio e molti altri.\nArtigianato.\nNei comuni del Parco \u00e8 presente una fiorente economia basata sull'artigianato: ebbe inizio in quest'area nell'VIII secolo. Oggi \u00e8 valorizzato dall'Ente del Parco Regionale del Partenio.\nTra le attivit\u00e0 artigiane vi sono la lavorazione di materiali quali il marmo, la pietra, il ferro battuto, la ceramica artistica e il legno. In particolare, proprio la lavorazione del legno \u00e8 preponderante in quanto i boschi del Parco forniscono un'abbondante materia prima : la pregiata lavorazione del legno \u00e8 concentrata soprattutto nella Valle Caudina."}
{"id": "2633646", "revid": "4175", "url": "https://it.wikipedia.org/wiki?curid=2633646", "title": "Lens (Passo di Calais)", "text": ""}
{"id": "2633647", "revid": "767487", "url": "https://it.wikipedia.org/wiki?curid=2633647", "title": "Consac\u00e1", "text": "Consac\u00e1 \u00e8 un comune della Colombia facente parte del dipartimento di Nari\u00f1o.\nIl centro abitato venne fondato da Jaime Churupamba nel 1861."}
{"id": "2633649", "revid": "287204", "url": "https://it.wikipedia.org/wiki?curid=2633649", "title": "Boston Celtics 1949-1950", "text": "La stagione 1949-50 dei Boston Celtics fu la 4\u00aa nella NBA per la franchigia.\nI Boston Celtics arrivarono sesti nella \"Eastern Division\" con un record di 21-61, non qualificandosi per i play-off."}
{"id": "2633654", "revid": "1543377", "url": "https://it.wikipedia.org/wiki?curid=2633654", "title": "El Paujil", "text": "El Paujil \u00e8 un comune della Colombia facente parte del dipartimento di Caquet\u00e1.\nIl centro abitato venne fondato da Leoncio Narv\u00e1ez, Servando Zambrano, Silvestre Corrales, Pablo Calder\u00f3n, Francisco Rosas, Lis\u00edmaco e Jos\u00e9 Salazar e Juan Vicente Aguirre nel 1955."}
{"id": "2633655", "revid": "466539", "url": "https://it.wikipedia.org/wiki?curid=2633655", "title": "Peng Shuai", "text": "Ex numero uno del mondo in doppio, ha vinto insieme alla sua compagna Su-Wei Hsieh due titoli del Grande Slam. In singolare, il suo massimo risultato raggiunto \u00e8 stata la semifinale del 2014 agli US Open.\nBiografia.\nAlta 177 centimetri e pesante 61 chilogrammi, la sua carriera professionistica \u00e8 cominciata nel 2001. Gioca il diritto e il rovescio (il suo colpo migliore) a due mani, e pu\u00f2 vantare una notevole intelligenza tennistica. La sua migliore posizione in singolo in classifica fu la 14\u00aa (22 agosto 2011) e in doppio la 1\u00aa (17 febbraio 2014). Peng Shuai \u00e8 giunta sei volte in finale: a Strasburgo nel 2006 perse contro Nicole Vaidi\u0161ov\u00e1 7-67, 6-3, a Forest Hills nel 2008 perse contro Lucie \u0160af\u00e1\u0159ov\u00e1 6-4, 6-2, nel 2008 a Guangzhou perse contro Vera Zvonar\u00ebva 64-7, 6-0, 6-2, nel 2011 a Bruxelles venne sconfitta da Caroline Wozniacki con il punteggio di 2-6 6-3 6-3 e due anni dopo nuovamente viene sconfitta nel torneo belga da Kaia Kanepi. Nel 2014 ha la peggio a Shenzhen Open contro la connazionale Li Na mentre nel doppio conquista il diciassette febbraio la testa della classifica WTA diventando la prima cinese in cima ad una classifica tennistica.\nInfine, nell'ottobre del 2016 si aggiudica il suo primo torneo WTA in singolare, battendo in finale Alison Riske a Tientsin (Cina).\nFa parte della generazione tennistica cinese pi\u00f9 vincente insieme alle compagne Li Na (n. 6 del ranking, vincitrice di due Slam), Jie Zheng (ex n.15, semifinalista a Wimbledon nel 2008 e agli AO del 2010, e n.3 in doppio), Zi Yan (ex. n.4 in doppio, vincitrice degli AO 2006 e di Wimbledon 2006 con l'amica Jie Zheng e di altri 15 tornei).\nCarriera.\n2000 - 2004.\nNel 2000 vince il Torneo Avvenire battendo in finale Marija \u0160arapova.\nSi affaccia poi nel circuito ITF, dove raggiunge varie semifinali e finali ed imponendosi in 5 tornei, raggiungendo il best ranking al n.\u00b0226. Durante l'arco del 2004 raggiunge tre finali ITF vincendone 3. Partecipa alle qualificazioni al Roland Garros, ma non le supera venendo eliminata all'ultimo turno.\nEntra direttamente nel tabellone a Wimbledon, ma viene eliminata dalla 14\u00aa testa di serie Silvia Farina Elia. Supera brillantemente le qualificazioni a Cincinnati per poi cedere alla Zvonar\u00ebva nei quarti; questo risultato le vale l'ingresso delle top 100. Nel torneo di casa a Guangzhou supera il primo turno, mentre nel secondo turno concede solo un game alla n.\u00b041 del mondo Marion Bartoli. Finisce il suo bel torneo nei quarti contro Li Ting. Finisce l'anno nelle prime 80 giocatrici del mondo.\n2005.\nIl 2005 della cinese \u00e8 l'anno della svolta. A Sydney supera le qualificazioni ed elimina al primo turno Mashoana Washington, al secondo la n.3 del mondo Anastasija Myskina, nei quarti la russa Nadia Petrova, ma il suo brillante torneo termina alla semifinale contro la Molik. Esce al secondo turno a Melbourne contro Venus Williams, ma ben figurando nonostante il netto punteggio di 6-3 6-1. Dopo due mesi di stop rimediati da un infortunio, ritorna sulla terra raggiungendo il secondo turno a Charleston e ad Amelia Island, il terzo turno a Berlino, i quarti a Strasburgo e il secondo turno al Roland Garros, dove riesce quasi a battere la n.1 del mondo Lindsay Davenport. Dopo la buona parentesi su terra rossa, la cinese inizia bene anche quella americana dove raggiunge le semifinali a San Diego battendo Dementieva, Safina e Clijsters, prima di perdere da Mary Pierce, e grazie a questo risultato raggiunge il best ranking al n.32.\nViene eliminata sorprendentemente al primo turno allo US Open, contro la n.116 per 3-6 7-6(4) 6-2. Finisce l'anno raggiungendo i quarti a Pechino (battuta dalla Groenefeld) e a Guangzhou (battuta dalla Azarenka). Raggiunge il best ranking al numero 31 del mondo.\n2006.\nInizia abbastanza male il 2006 della Peng, uscendo fuori al primo turno a Sydeny, Australian Open e Indian Wells. Vince il primo match dell'anno a Miami contro Amy Frazier, per poi perdere della Likhovtseva al secondo turno. Rimedia due sconfitte consecutive al primo turno nei tornei su terra verde americana. Raggiunge la prima semifinale dell'anno a Praga, ma viene battuta dalla Stosur.\nSi ritira al secondo turno a Roma per problemi fisici, mentre la settimana successiva disputa la finale a Strasburgo contro Nicole Vaidi\u0161ov\u00e1. Il primo set \u00e8 avvincente e arriva al tie-break, dove la maggior forza della ceca si fa vedere e chiude a 9-7; nel secondo la partita \u00e8 diversa, la ceca \u00e8 sempre al comando sfruttando anche la stanchezza della cinese e vince 6-3. Al Roland Garros si ritira al secondo turno contro la \u0160prem per gli stessi problemi. Al primo torneo su erba perde al secondo turno dalla futura finalista Jelena Jankovi\u0107, mentre a Wimbledon giunge al terzo turno prima di soccombere da Flavia Pennetta. La stagione americana \u00e8 deludente, vincendo solo una partita, anche per causa dei noti problemi fisici. Allo US Open sfida e perde al primo turno la rientrante Martina Hingis, nonostante la cinese abbia vinto il primo set 6-4. Nel torneo di casa a Pechino gioca un ottimo torneo arrivando in semifinale, ma la stanchezza si fa sentire e perde nettamente da Svetlana Kuznecova 6-0 6-2. Gioco l'ultimo torneo dell'anno a Guangzhou, perdendo al secondo turno contro la prima del seeding Jelena Jankovi\u0107. Finisce l'anno al numero 55 del mondo.\n2007.\nIl 2007 \u00e8 abbastanza negativo per la cinese, dove arriva a fatica al secondo turno a Melbourne battendo al terzo set la n\u00ba212 del mondo. Raggiunge la semifinale a Pattaya ma viene battuta della futura vincitrice Sybille Bammer. Nei premier americani raggiunge il terzo turno ad Indian Wells e il secondo a Miami. Raggiunge il secondo turno ad Amelia Island perdendo dalla Ivanovi\u0107 in tre set, dimostrando di essersi ripresa dai suoi problemi fisici. Conferma il suo buono stato di forma a Charleston arrivando al terzo turno, battendo al turno precedente Patty Schnyder per poi perdere ancora in tre set dalla Golovin. La sfortuna si abbatte di nuovo su di lei; infatti, nel torneo di Berlino nel suo match di terzo turno contro la Jankovi\u0107 si ritira sempre per gli stessi problemi, nonostante la cinese fosse avanti di un break nel terzo set.\nSalta il Roland Garros e i tornei di preparazione per Wimbledon; rientra proprio in questo torneo ma viene battuta gi\u00e0 da una qualificata all'esordio. Nei successivi tornei giunge al primo turno a San Diego, al secondo a Stanford e Los Angeles, ed il terzo turno a Montr\u00e9al battuta dalla Henin nonostante una buona prestazione. Viene battuta in rimonta nel match di primo turno allo US Open da Flavia Pennetta. Raggiunge per il secondo anno consecutivo la semifinale a Pechino, ma questa volta viene eliminata dalla Sz\u00e1vay, dopo aver battuto Hingis e Mauresmo, due top 20. Nel finale di stagione perde al secondo turno a Guangzhou, al primo a Zurigo e fallisce le qualificazioni a Linz. Finisce l'anno al numero 45 del mondo.\n2008.\nParte il 2008 perdendo cinque partite di fila al primo turno. Vince il primo match stagionale a Bangalore, mentre nel secondo turno mette in serie difficolt\u00e0 Venus Williams costringendola al terzo set. Ad Indian Wells giunge al terzo turno ma viene battuta dalla Radwa\u0144ska 6-3 3-6 6-3. Nel successivo torneo a Miami costringe la Mauresmo al tie-break nel terzo set perso per 7-2. Viene sconfitta per il secondo anno consecutivo dalla Jankovi\u0107 a Berlino. Prima del Roland Garros gioca a Strasburgo; al primo turno batte la Olaru, al secondo batte la prima del torneo e n\u00ba9 del mondo Marion Bartoli, ritiratasi sul punteggio di 6-1 1-0. Ai quarti viene battuta dalla Srebotnik.\nAl Roland Garros delude, nel match di secondo turno \u00e8 favorita contro Iveta Bene\u0161ov\u00e1 ma finisce per perdere 6-4 6-3. A Wimbledon, invece, giunge al terzo turno ma deve rimandare l'appuntamento ottavi dopo essere stata sconfitta dalla n\u00ba154 del mondo Alla Kudrjavceva. Disputa le sue prime Olimpiadi a casa a Pechino, ma viene pesantemente battuta dalla Cornet con un doppio 6-2. Nella sua seconda finale WTA della carriera viene battuta dalla \u0160af\u00e1\u0159ov\u00e1 6-4 6-2. Quattro settimane dopo perde la sua terza finale nel torneo di casa a Guangzhou, contro la Zvonar\u00ebva; dopo aver vinto il primo set al tie-break, la cinese perde il suo gioco e viene battuta nettemente nei restanti due set 6-0 6-2. Accreditata come prima testa di serie a Tashkent, perde nella semifinale contro Sabine Lisicki. Finisce l'anno al numero 38 del mondo.\n2009.\nDopo due sconfitte nei primi due tornei dell'anno, arriva al terzo turno a Melbourne ma viene battuta da Serena Williams 6-1 6-4, mostrando un buon gioco nel secondo set. Dopo i quarti a Pattaya, nei premier americani giunge in entrambi i casi al terzo turno perdendo sempre con la prima del seeding, ad Indian Wells della Safina e a Miami di nuovo da Serena Williams. Successivamente raggiunge come migliori risultati i quarti a Strasburgo e il terzo turno a Charleston. Nonostante deluda al Roland Garros uscendo fuori al primo turno, a Wimbledon ben figura contro la Radwa\u0144ska perdendo 9-7 al terzo set. Al torneo di Los Angeles tracina la n\u00ba2 del seeding Vera Zvonar\u00ebva al tie-break al terzo set perdendo per 8-6. Disputa un buon torneo anche a Cincinnati dove perde al terzo turno contro la n\u00ba1 del mondo Dinara Safina 6-3 6-4. Nel finale di stagione raggiunge la semifinale a Guangzhou perdendo dalla Peer, il secondo turno a Tokyo(battuta dalla Safarova) e i quarti a Pechino, dove batte al secondo e terzo turno due ex n\u00ba1 del mondo Jankovi\u0107 e \u0160arapova, mentre nei quarti \u00e8 costretta ad arrendersi alla Petrova condizionata anche da un problema alla gamba sinistra. Chiude la stagione nelle prime 50 del mondo, precisamente al numero 46.\n2010.\nLa Peng inizia il 2010 con una sconfitta al primo turno a Brisbane contro \u00c1gnes Sz\u00e1vay 5-7 6-4 6-2. Ad Hobart, batte la rumena Sorana C\u00eerstea al primo turno 6-1 6-4; al secondo turno perde dalla connazionale Jie Zheng 6-2 6-1. All'Australian Open la Peng affronta di nuovo la Zheng; Shaui vince il primo set 6-0, ma perde i restanti due 6-1 6-2. La Peng viaggia negli USA per Indian Wells; al primo turno batte la Makarova 6-1 2-6 6-4, al secondo batte la ventesima testa di serie Al'ona Bondarenko 6-1 6-4, al terzo turno perde dalla sedicesima testa di serie Nadia Petrova 6-1 7-5. A Miami, non compresa dalle teste di serie, batte al primo turno Vania King 6-4 1-6 6-3; al secondo affronta la n\u00ba4 del mondo Svetlana Kuznecova e perde 6-2 3-6 6-4. A Ponte Vedra Beach batte le cinese di taipei Chang nel primo turno 6-4 6-2; nel secondo turno viene battuta dall'ottava testa di serie Melanie Oudin 2-6 7-5 7-5. A Charleston batte la Perry all'esordio 6-3 2-6 6-1; batte la quinta testa di serie Marion Bartoli al secondo turno, quando lei si ritira sul puntaggio di 6-2 6-7 3-4; al terzo turno batte la decima testa di serie Elena Vesnina 7-5 2-6 6-2, mentre nei quarti viene battuta dalla quarta del seeding Samantha Stosur 6-4 6-1. Settima testa di serie all'Estoril, batte al primo turno la Coin 6-2 6-2 e la Malek 6-2 6-1; nei quarti batte la quarta del seeding e specialista della terra rossa Anabel Medina Garrigues 4-6 6-4 6-3 in tre ore di gioco; nelle semifinali viene battuta dalla Sevastova 6-7 6-1 6-3. La Peng riceve una wild card per Madrid; al primo turno era avanti 3-0 contro la decima testa di serie Viktoryja Azaranka, prima che la bielorussa si ritiri; viene battuta nel turno successivo dalla spagnola Parra-Santonja 1-6 7-6 6-3.\nLa Peng si ritira per il Roland Garros e la stagione su erba per una malattia. Rientra nel torneo di Budapest, dove batte al primo turno la Njiric 6-1 6-3 ma cede alla Sevastova al secondo turno 6-1 6-1. Allo US Open, batte la wild card Rogers 6-7 7-6 6-3 al primo turno e la nona testa si serie Agnieszka Radwa\u0144ska al secondo turno per 2-6 6-1 6-4; nel terzo turno la cinese si ritira dal torneo per un infortunio. La Peng esce nei primi turno a Tokyo e Pechino. A Tokyo perde dalla McHale nel primo turno delle qualificazioni; a Pechino, che raggiunse i quarti l'anno precedente, perde all'esordio dalla Errani 1-6 6-4 6-1. A Lussemburgo, la cinese trova al primo turno la prima del seeding e n\u00ba9 del mondo Elena Dement'eva; la Peng gioc\u00f2 un grande match e conduceva 5-1 nel secondo set, prima che la russa rimontasse e vincesse 7-5 7-6. Nell'ultimo torneo dell'anno, vince un 100.000 dollari in Taipei battendo in finale Ayumi Morita.\n2011.\nLa cinese inizia l'anno ad Auckland. Non compresa tra le testa di serie batte Johanna Larsson al primo turno 6-1 6-3. Nel secondo turno caus\u00f2 una grande sorpresa battendo la terza resta di serie Svetlana Kuznecova 2-6 6-4 6-4, dopo essere stata sotto 0-3 nel terzo set con un doppio break di svantaggio. Nei quarti di finale, batte la qualificata inglese Heather Watson 6-4 7-5. Malgrado gioc\u00f2 il suo miglior tennis in semifinale, viene sconfitta dalla campionessa in carica e seconda del seeding Yanina Wickmayer 3-6 7-6 7-5 in 2 ore e 53 minuti. Al primo turno di Hobart,la Peng batte la No. 3 del seeding Cvetana Pironkova 2\u20136 6\u20133 6\u20132. Lei batte la qualificata Vol'ha Havarcova 2\u20136 6\u20134 6\u20130 al secondo turno. Elimina la No. 7 del seeding Sara Errani in due set 6\u20131 6\u20133 e giunge alla sua seconda semifinale del 2011. Nella semifinale perde da Bethanie Mattek-Sands 4\u20136 6\u20131 6\u20131. All'Australian Open,la Peng non era testa di serie e batte Kateryna Bondarenko al primo turno 2\u20136 6\u20133 8\u20136. Lei sorprende la settima del seeding Jelena Jankovi\u0107 al secondo round 7\u20136 6\u20133. Giunge al primo quarto turno in un Grande Slam per la prima volta nella sua carriera dopo un 6\u20131 3\u20136 6\u20133 sulla giapponese Ayumi Morita. Nel quarto turno, Peng Shuai fu battuta in un match difficile contro la No. 12 del seeding Agnieszka Radwa\u0144ska 7\u20135 3\u20136 7\u20135, malgrado avesse avuto due match point sul 5\u20134 nel set finale.\nDopo aver raggiunto gli ottavi, la Peng raggiunge il 40\u00ba posto. Il prossimo torneo della Peng fu Pattaya. Lei era No. 6 del seeding e sconfigge Chan Yung-jan nel primo turno 7\u20136 6\u20130 e nel secondo round batte Elena Baltacha 2\u20136 6\u20131 6\u20134. Nei quarti era stento nel battere la No. 1 del seeding Vera Zvonar\u00ebva 6\u20134 4\u20136 6\u20134 nonostante era in vantaggio 4\u20133 40\u201315 nel terzo set. La prossima fermata delle Peng era Dubai. Peng entra nelle qualificazioni come No.2 del seeding e batte la wildcard Vanessa Henke nel primo turno 6\u20131 6\u20130. Si qualifica per il main draw con un 5\u20137 6\u20134 6\u20132 sulla No.11 del seeding Kateryna Bondarenko. La Peng si prede la rivincita su Bethanie Mattek-Sands al primo turno, battendola questa volta 6\u20133 2\u20136 6\u20133. Lei fu poi battuta 4\u20136 6\u20132 7\u20136 dalla No.7 del seeding Viktoryja Azaranka nel secondo turno in 2 ore e 23 minuti. La Peng si qualifica per il main draw a Doha. No.3 del seeding, sconfigge Nuria Llagostera Vives 6\u20131 2\u20136 6\u20131, Anastasija Rodionova 6\u20133 6\u20132 ed Elena Vesnina 6\u20133 6\u20133. Nel primo turno del main draw sconfigge Timea Bacsinszky 6\u20133 6\u20132. Nel secondo turno gioca contro la No.3 del seeding Francesca Schiavone, che batte 7\u20135 6\u20133. Nei quarti, affronta Marion Bartoli, ma perde in due set, per la prima volta nella stagione, 6-2 6-2. La Peng entra ad Indian Wells. Sconfigge Renata Vor\u00e1\u010dov\u00e1 al primo turno 7\u20135 6\u20131. Nel secondo turno batte la connazionale e No.7 del seeding Li Na per la prima volta nella sua carriera 4\u20136 6\u20133 6\u20133. Nel turno ritorna da uno svantaggio di 2\u20135 nel terzo set e batte la qualificata ceca Lucie Hradeck\u00e1 6\u20133 4\u20136 7\u20135. Nel quarto turno batte la No.18 del seeding Nadia Petrova 6\u20134 5\u20137 6\u20133. La sedicesima testa di serie Marija \u0160arapova la sconfigge 6\u20132 5\u20137 6\u20133 in 2 ore e 22 minuti nei quarti. La Peng raggiunge il 32\u00ba posto al mondo. Il suo prossimo torneo fu Miami.\nNon testa di serie, sconfigge Gr\u00e9ta Arn al primo turno 6\u20131 6\u20132, e segue una vittoria contro la ventesima testa di serie Aravane Reza\u00ef al secondo turno 6\u20130 6\u20134. Poi batte la No.11 del seeding Svetlana Kuznecova 6\u20133 6\u20131 nel terzo turno. La Peng cede alla 26\u00aa testa di serie Alexandra Dulgheru 6\u20133 6\u20134. La Peng raggiunge la semifinale in doppio con Shahar Peer. Con questo risultato la Peng si porta al best ranking al n\u00ba30 del mondo. Compresa nelle teste di serie al torneo di Charleston batte al primo turno la qualificata Sloane Stephens 6-2 6-1. Batte poi la giapponese Ayumi Morita al secondo turno 6-2 6-1 e al terzo la n\u00ba7 del seeding Nadia Petrova 6-3 5-7 6-2. Nei quarti batte in rimonta l'indiana Sania Mirza per 2-6 6-2 6-2, ma viene battuta nelle semifinali da Elena Vesnina per 7-6 6-3. Questo risultato la porta al n\u00ba29 del mondo, suo best ranking. Dopo una piccola pausa, ritorna a giocare a Madrid. Viene battuta dalla n\u00ba3 del seeding Francesca Schiavone 7-5 7-6. Questa \u00e8 la prima sconfitta del 2011 al primo turno per la cinese. Nel primo turno del torneo di Roma, viene sconfitta dalla qualificata americana Christina McHale in quasi 3 ore di gioco per 6-3 2-6 7-6. Comunque, la Peng vince il titolo di doppio con Zheng Jie, battendo le n\u00ba3 del seeding Jaroslava \u0160vedova e Vania King per 6-2 6-3. Partecipa al torneo di Bruxelles come n\u00ba8 del seeding.\nNel primo turno batte Kirsten Flipkens 6-0 1-6 6-3 e distrugge la qualificata Abigail Spears 6-2 6-0. Nei quarti continua il suo buon momento di forma con un 6-2 6-4 sulla svedese Sofia Arvidsson. In semifinale batte la n\u00ba3 del mondo Vera Zvonar\u00ebva per 6-3 6-3 e arriva nella sua quarta finale. In finale cede alla n\u00ba1 Caroline Wozniacki in tre set, 2-6 6-3 6-3. Al Roland Garros batte l'austriaca Tamira Paszek 6-3 6-2. Nel secondo turno batte anche Polona Hercog 7-5 6-1. Nel terzo turno, era avancti 6-3 1-2 contro Francesca Schiavone, ma se \u00e8 ritirata per problemi respiratori. Dopo questa sua corsa allo Slam francese, entra nelle prime venti WTA. A Birmingham, esce in semifinale per mano di Sabine Lisicki. In segnito esce al primo turno ad Eatbourne e agli ottavi a Wimbledon, dove cede a Marija \u0160arapova. La Peng prende poi parte a Carlsband, dove la batte Ana Ivanovi\u0107. Ad agosto, partecipa al torneo di Toronto dove si ritira al secondo turno, mentre a Cincinnati si ritira ancora ma questa volta ai quarti. Agli US Open, perde contro Flavia Pennetta al quarto turno. Nel finale di stagione, perde dalla Bartoli a Tokyo al terzo turno, mentre al torneo di casa a Pechino cede ancora dalla Pennetta al primo turno.\n2012.\nIl 2012 si apre con una sconfitta al secondo turno ad Auckland contro Lucie Hradeck\u00e1, al primo turno a Sydeny contro Dominika Cibulkov\u00e1 e al secondo turno agli Australian Open contro Iveta Bene\u0161ov\u00e1. Seguono poi due sconfitte al secondo turno sia a Doha che a Dubai, sconfitta rispettivamente da Christina McHale e Daniela Hantuchov\u00e1. A Kuala Lumpur, cede nei quarti dalla tennista croata Petra Marti\u0107. Delude ad Indian Wells dove esce al secondo turno abbastanza nettamente da Ksenija Pervak, mentre a Miami va fuori al terzo turno per mano della tedesca Sabine Lisicki. Sigla poi quattro sconfitte al primo turno a Stoccarda (regolata da Samantha Stosur), a Madrid (battuta ancora dalla Hradeck\u00e1), a Roma (ritiratasi contro Shahar Peer) e a Bruxelles (sconfitta da Sofia Arvidsson). Agli Open di Francia, esce al terzo turno per mano della testa di serie numero 2 Marija \u0160arapova.\nA Wimbledon, ripete gli ottavi di finale e come l'anno precedente cede a Marija Kirilenko. Alle Olimpiadi perde contro Petra Kvitov\u00e1 al secondo ostacolo in tre set. Perde in seguito al secondo turno a Montr\u00e9al contro Marion Bartoli, mentre a Cincinnati viene ancora sconfitta dalla Kvitov\u00e1 al terzo turno. La settimana prima degli US Open, prende parte al torneo di Dallas dove si ritira nei quarti contro Bojana Jovanovski. Agli US Open, tuttavia, esce di scena all'esordio per mano della russa Elena Vesnina. A Guangzhou perde ancora nei quarti, questa volta sconfitta dalla giovane Laura Robson. Viene sconfitta in seguito al primo turno a Tokyo per mano della futura vincitrice Nadia Petrova, mentre nel torneo di casa di Pechino perde negli ottavi per mano della connazionale Li Na al tie-break del terzo set. Gioca il suo ultimo torneo dell'anno a Lussemburgo dove si ritira dopo appena tre giochi contro Jelena Jankovi\u0107 per un infortunio alla spalla.\n2013.\nLa Peng inizia il 2013 con una semifinale allo Shenzhen Open, dove viene sconfitta nettamente dalla connazionale Li Na per 6-4, 6-0. La settimana partecipa al Moorilla Hobart International battendo al primo turno la compagna di doppio Hsieh Su-wei, ma viene sconfitta al turno seguente da Monica Niculescu per 3-6, 6-4, 6-4. Agli Australian Open esce di scena al secondo turno, per mano della russa Marija Kirilenko con il punteggio di 7-5, 6-2. In doppio, insieme a Hsieh Su-wei, perde al terzo turno contro la coppia numero 1 del mondo Errani/Vinci. Dopo aver saltato tutto il mese di marzo per problemi fisici, ritorna al BNP Paribas Open dove viene sconfitta al terzo turno dall'australiana Samantha Stosur per 6-3, 3-6, 6-2. In doppio, Peng e Hsieh, dopo aver sconfitto al secondo turno le favorite Errani/Vinci, escono di scena in semifinale dalla coppia Petrova/Srebotnik.\nLa settimana seguente, al Sony Ericsson Open, perde al secondo turno contro Petra Kvitov\u00e1 con il punteggio di 5-7, 6-2, 6-2. Dopo aver fallito nelle qualificazioni al Porsche Tennis Grand Prix, esce di scena al secondo turno all'Estoril Open da Romina Oprandi, dopo aver battuto al primo turno la francese Marion Bartoli. Negativo \u00e8 il Mutua Madrile\u00f1a Madrid Open, dove esce di scena al primo turno sia in singolare che in doppio. Gli Internazionali BNL d'Italia si rivelano una svolta per la coppia Peng/Hsieh dove vincono il torneo battendo in finale le italiane Errani/Vinci, mentre in singolare Shuai perde al secondo turno dalla Stosur. Al Brussels Open gioca la prima finale in singolare dell'anno, dove viene sconfitta da Kaia Kanepi per 6-2, 7-5. Agli Open di Francia viene sconfitta in singolare dalla Kvitov\u00e1 in due set, mentre in doppio la coppia cinese-taipeana perdono al terzo turno.\nAl Torneo di Wimbledon perde al secondo turno in singolare dalla specialista Marina Erakovi\u0107. Nel doppio, Peng Shuai e Hsieh Su-wei vincono il primo Slam della carriera battendo in finale la coppia australiana Barty/Dellacqua. Al Western &amp; Southern Financial Group Masters &amp; Women's Open affronta Caroline Wozniacki al primo turno e perde 6-1, 6-1. In doppio, la coppia Hsieh-Peng vince ancora battendo questa volta in finale Gr\u00f6nefeld/Peschke. Al New Haven Open at Yale, si ritira contro la Wozniacki al primo turno dopo aver vinto il primo parziale. Agli US Open, arriva al secondo turno in singolare dove viene superata da Svetlana Kuznecova per 6-1, 4-6, 6-4, perdendo anche a causa dei crampi. Nel doppia, Peng e Hsieh perdono a sorpresa nei quarti da Sania Mirza e Jie Zheng.\nAl Guangzhou International Women's Open le va meglio in doppio. Infatti, dopo essere stata battuta al secondo turno a sorpresa dalla britannica Johanna Konta nettamente per 6-1, 6-3, Peng e Hsieh vincono ancora in doppio. Il duo pu\u00f2 vantare di avere un record nelle finale di doppio disputate insieme, infatti su otto finale ne hanno vinte altrettante. Partecipa poi al Toray Pan Pacific Open di Tokyo, esce al secondo turno in singolare dalla giovane americana Madison Keys, mentre in doppio Peng e Hsieh escono di scena nella semifinale. Al China Open di Pechino viene sconfitta al primo turno dalla connazionale Zhang Shuai, mentre nel doppio Peng e Hsieh perdono in semifinale guadagnandosi cos\u00ec un posto per il Master di fine anno.\n2014.\nAgli US Open 2014, nei quali raggiunge la semilfinale, il suo miglior risultato in un torneo del Grande Slam, viene colta da crampi proprio in semifinale contro la Wozniacki e viene portata via sulla sedia a rotelle facendo andare la sua avversaria in finale.\n2015.\nParte l'anno partecipando al torneo di casa di Shenzhen, dove difendeva una finale. A sorpresa, viene battuta al primo turno dalla russa Vera Zvonar\u00ebva in tre set. Agli Australian Open parte come testa di serie numero 21 e al primo turno batte la qualificata Tatjana Maria 6-4 7-5. Il secondo ostacolo della cinese \u00e8 la slovacca Magdal\u00e9na Ryb\u00e1rikov\u00e1 che viene superata 6-1 6-1. Al terzo turno vince contro la kazaka Jaroslava \u0160vedova in 2 set. Le sue ambizioni si fermano per\u00f2 al 4\u00ba turno quando viene demolita dalla numero 2 del mondo Marija \u0160arapova per 6-3 6-0.\n2017.\nInizia il 2017 con la vittoria nel doppio del torneo di Shenzhen, insieme alla ceca Andrea Sestini Hlav\u00e1\u010dkov\u00e1. La stessa coppia raggiunge anche la finale dell'Australian Open, venendo superate dalla statunitense Bethanie Mattek-Sands e dalla ceca Lucie \u0160af\u00e1\u0159ov\u00e1 con il punteggio di 6-7 6-3 6-3. A Taipei, viene sconfitta solo in finale da Elina Svitolina, con il punteggio di 6-3 6-2. La sua buona stagione nel doppio prosegue con la finale del torneo di Dubai, dove con la sua compagna di sempre viene sconfitta dalla coppia russa formata da Ekaterina Makarova e Elena Vesnina per 6-2 4-6 10-7. A maggio raggiunge la semi-finale al WTA di Strasburgo, venendo battuta dalla futura vincitrice Samantha Stosur. Sul cemento di Nanchang centra la prima vittoria stagionale di singolare nel circuito WTA, battendo in finale, con il punteggio di 6-3 6-2 la giapponese Nao Hibino.\nLa scomparsa.\nIl 2 novembre 2021, Peng ha pubblicato un lungo messaggio sul suo account di microblog Weibo, accusando Zhang Gaoli, ex vicepremier cinese e membro di alto rango del Partito Comunista Cinese (PCC), di violenza sessuale avvenuta circa dieci anni prima. Peng ha detto che in seguito a questo episodio, Zhang ha avuto una relazione extraconiugale con lei. Mentre l'accusa ha attirato l'attenzione sul movimento Me Too in Cina, il suo post \u00e8 stato rimosso da Weibo entro 20 minuti dal caricamento e la discussione sulla questione \u00e8 diventata soggetta a censura generale su tutti i social media e le agenzie di stampa cinesi. Questa \u00e8 stata la prima volta che un membro dei vertici del PCC ha affrontato tali accuse di cattiva condotta sessuale in pubblico.\nDalla sua accusa, e dall'11 novembre 2021, non ha pi\u00f9 comunicato sui social media. Il 14 novembre, l'amministratore delegato della WTA Steve Simon ha invitato le autorit\u00e0 cinesi a indagare sulle accuse di Peng e ha anche chiesto la fine della censura ufficiale cinese sull'argomento. La Chinese Tennis Association ha inviato una conferma alla WTA per informare che Peng \u00e8 al sicuro e non \u00e8 sotto alcuna minaccia fisica. Tuttavia Simon ha dichiarato che nessuno associato alla WTA, compresi i funzionari e i giocatori attivi, era stato in grado di raggiungerla direttamente per confermare il suo status.\nIl 20 novembre 2021 vengono diffusi due video ritraenti Peng Shuai in un ristorante a Pechino, seguiti da altri due video della stessa Peng che presiede durante un evento tennistico e firma alcuni autografi; la stampa internazionale ha messo in dubbio l'autenticit\u00e0 dei contenuti diffusi. Il 21 novembre, Peng Shuai ha preso parte a una videoconferenza con alcuni membri del Comitato Olimpico Internazionale dalla propria abitazione a Pechino, confermando di essere al sicuro.\nA inizio dicembre 2021 Steve Simon ha annunciato la sospensione di tutti i tornei WTA in Cina a seguito dell'impossibilit\u00e0 di contattare personalmente la Peng. A pochi giorni di distanza arriva anche una comunicazione dell'ITF, che non organizzer\u00e0 tornei in Cina nel 2022. Il 19 dicembre 2021 Peng Shuai riappare in un video pubblicato su Twitter."}
{"id": "2633656", "revid": "86343", "url": "https://it.wikipedia.org/wiki?curid=2633656", "title": "Paujil", "text": ""}
{"id": "2633657", "revid": "110157", "url": "https://it.wikipedia.org/wiki?curid=2633657", "title": "Contadero", "text": "Contadero \u00e8 un comune della Colombia facente parte del dipartimento di Nari\u00f1o. \nIl centro abitato venne fondato da Carlos Guerrero Chamorro nel 1869."}
{"id": "2633664", "revid": "599013", "url": "https://it.wikipedia.org/wiki?curid=2633664", "title": "Alessio Tendi", "text": "Carriera.\nCresciuto nella , con cui raggiunge nel 1972 la finale di Coppa Mitropa, viene poi ceduto nelo stesso anno ai corregionali del .\nSuccessivamente gioca nel e nel , prima di tornare a Firenze nel campionato di Serie A 1975-1976, debuttando in massima categoria il 28 marzo 1976, in occasione del pareggio 2-2 a Roma; nella stessa stagione partecipa al trionfo viola nella Coppa di Lega Italo-Inglese.\nRimane con i gigliati fino all'estate 1981, quando, dopo aver disputato 128 partite e segnato 2 reti in Serie A (di cui una con un tiro da 30 metri contro la Juventus), viene ceduto al e successivamente alla .\nIn carriera ha totalizzato complessivamente 149 presenze e 2 reti in Serie A, e 79 presenze in Serie B."}
{"id": "2633665", "revid": "729019", "url": "https://it.wikipedia.org/wiki?curid=2633665", "title": "Sukhoi Su-8", "text": "Il Sukhoi Su-8 o DDBSh (\u0414\u0432\u0443\u0445\u043c\u043e\u0442\u043e\u0440\u043d\u044b\u0439 \u0414\u0432\u0443\u0445\u043c\u0435\u0441\u0442\u043d\u044b\u0439 \u0411\u0440\u043e\u043d\u0438\u0440\u043e\u0432\u0430\u043d\u043d\u044b\u0439 \u0428\u0442\u0443\u0440\u043c\u043e\u0432\u0438\u043a, aereo d'attacco corazzato bimotore biposto), fu un prototipo di aereo d'attacco pesante sovietico pensato per la seconda guerra mondiale.\nSviluppo.\nVerso la met\u00e0 del 1941 l'OKB di Pavel Suchoj svilupp\u00f2 il progetto di un aereo d'attacco chiamato ODBSh (\u041e\u0414\u0411\u0428) propulso da due motori radiali Shvetsov M-71. Il progetto fu presentato all'Istituto di ricerca scientifica dell'Aeronautica militare sovietica il 30 giugno del 1941.\nL'apparecchio avrebbe dovuto installare i motori al di sotto delle semiali, migliorando la visibilit\u00e0 del pilota. La fusoliera era di tipo monoscocca. Sempre per aumentare la visibilit\u00e0 la posizione del pilota era rialzata ed il muso era dotato di finestratura."}
{"id": "2633666", "revid": "121060571", "url": "https://it.wikipedia.org/wiki?curid=2633666", "title": "Parco regionale del Matese", "text": "Il parco regionale del Matese \u00e8 un'area naturale protetta della Campania istituita con la legge regionale n. 33 del 1993. \u00c8 entrato in funzione solamente nel 2002. Il parco si estende su una superficie di 33.326,53 ettari.\nStoria.\nIl parco del Matese \u00e8 stato istituito con legge regionale della Campania n. 33 del 1\u00ba settembre 1993 dal titolo \"Istituzione di parchi e riserve naturali in Campania\".\nA causa della mancata approvazione delle norme attuative della legge regionale n. 33 del 1993, il parco \u00e8 entrato in funzione solo nell'anno 2002. La norma di riferimento \u00e8 la delibera di Giunta regionale della Campania n. 1407 del 12 aprile 2002.\nDal 2006 l'ente parco regionale del Matese ha sede in San Potito Sannitico, in provincia di Caserta. Primo presidente del parco \u00e8 stato Giuseppe Scialla, docente universitario e ambientalista.\nA seguito della revisione della legge italiana di bilancio 2018 \u00e8 stata approvata la norma che contempla la futura trasformazione del parco del Matese in parco nazionale, con probabile coinvolgimento delle province di Isernia e Campobasso.\nTerritorio.\nIl territorio del parco comprende prevalentemente il massiccio montuoso del Matese. Le montagne pi\u00f9 alte, di natura calcarea, sono il monte Miletto (2050 m s.l.m.), il monte Gallinola (1923 m s.l.m.) e il monte Mutria (1823 m s.l.m.). Il parco prende il nome dal lago del Matese, mentre altro importante lago \u00e8 quello di Gallo con il parco \u00e8 attraversato da due fiumi: il Titerno e il Tammaro. .\nAmbiente.\nFlora.\nLa vegetazione del massiccio del Matese \u00e8 costituita, nella zona pi\u00f9 bassa da lecci, carpini, corbezzoli e altri elementi tipici della zona mediterranea; a mano a mano che si sale, queste specie vengono sostituite dapprima dal cerro e dal castagno e da maestosi e imponenti faggi. Qua e l\u00e0 si trovano sorbi selvatici, aceri, cornioli, frassini, ornielli e abeti bianchi. Tra le numerose piante erbacee delle radure e del sottobosco notiamo la genziana, la digitale e soprattutto l'onnipresente sambuco lebbio \"(Sambucus ebulus)\", la pianta pi\u00f9 caratteristica che accompagna la faggeta negli spiazzi maggiormente aperti e luminosi.\nFauna.\nIl Massiccio del Matese \u00e8 caratterizzato da vari habitat: si passa da ambienti a macchia mediterranea al bosco misto, dalle faggete alle praterie d'alta quota, di conseguenza anche la fauna \u00e8 molto varia.&lt;br&gt;\nL'animale emblematico \u00e8 il lupo, avvistato regolarmente nei comuni di Letino e Gallo Matese. I boschi di latifoglie danno protezione all'elusivo gatto selvatico, alla volpe, al tasso, allo scoiattolo nero, al ghiro, alla donnola, alla faina. Comuni la lepre, il cinghiale e il capriolo, quest'ultimo reintrodotto nel 2008. &lt;br&gt;\nTra gli uccelli si possono menzionare il picchio rosso maggiore, la tordella, la ghiandaia, il codirossone e la rara coturnice. Tra i rapaci troviamo l'aquila reale che nidifica nelle ripide pareti rocciose di Valle dell'inferno, la poiana e il falco pellegrino.\nGrazie alla sua ubicazione, rappresenta una tappa obbligata lungo le rotte migratorie per molte specie di uccelli. La presenza dei laghi favorisce inoltre lo stanziamento di anatre, aironi e persino cicogne. Nelle acque di questi bacini idrici troviamo carpe, tinche, persici, anguille e lucci, le tre ultime specie introdotte dall'uomo."}
{"id": "2633668", "revid": "599013", "url": "https://it.wikipedia.org/wiki?curid=2633668", "title": "Pieve di San Pietro in Trento", "text": "La pieve di San Pietro in Trento si trova nell'omonima frazione del comune di Ravenna, ma nella diocesi di Forl\u00ec. Il toponimo \"in Trento, in Trentula\" o il precedente \"Trigintula\" \u00e8 dovuto all'ubicazione della chiesa, al trentesimo miglio della centuriazione romana.\nStoria.\nLa costruzione della chiesa viene fatta risalire al VI-VII secolo.\nEssa compare per la prima volta in fonti scritte nel 977, quando \u00e8 citata nell'Archivio Arcivescovile di Ravenna.\nNel XVII secolo l'edificio fu oggetto di lavori che ne trasformarono radicalmente l'aspetto, con il rialzamento della facciata e dei muri esterni delle navate laterali, che vennero portati quasi all'altezza di quelli della navata centrale.\nNel 1927 venne ripristinata la facciata, che riflette le linee del sezionamento delle navate. Con l'obiettivo di riportare la chiesa il pi\u00f9 possibile all'antico aspetto, nel settembre 1946 il pavimento fu abbassato di 60 cm, grazie alla realizzazione di un sistema di canali di scolo attigui, per evitare eventuali allagamenti dell'interno. L'attuale campanile \u00e8 frutto della completa ricostruzione, dopo che la precedente torre campanaria venne abbattuta dai tedeschi nel 1944. La vecchia struttura fu edificata nel XV secolo e si presentava a pianta quadrata, con pilastri agli angoli e con una cella campanaria a quattro finestroni con archi per terminazione.\nDescrizione.\nLa pieve possiede una pianta longitudinale, con tre navate suddivise da pilastri in muratura: le tre navate sono caratteristica comune a quasi tutte le pievi dei dintorni (quali la Pieve di San Pancrazio, la Pieve di San Pietro in Vincoli e la Pieve di Santa Maria in Acquedotto); fa eccezione la Pieve di San Martino, a Barisano, nel comune di Forl\u00ec.\nLa peculiarit\u00e0 della struttura consiste nell'asimmetria della pianta, a quadrangolo scaleno, in cui l'unico angolo retto consiste in quello tra la facciata e il muro sinistro, mentre gli altri sono irregolari e di conseguenza non vi sono muri paralleli.\nL'abside \u00e8 sopraelevata rispetto al resto della navata, per la presenza di una cripta sottostante. Lo stile di quest'ultima \u00e8 detto \"ad oratorio\", con volte a crociera di con archi impostati su pilastrini marmorei di recupero, costruita probabilmente nel X secolo, gioiello di architettura medievale ravennate.\nIl portale \u00e8 sovrastato da una bifora, spartita da una colonnina. L'abside si presenta di forma circolare internamente poligonale esternamente. Inoltre, come in molte altre pievi del ravennate, essa \u00e8 orientata a levante. Qualche frammento di affresco \u00e8 ancora visibile nell'abside e nella parte interna della facciata, risalenti probabilmente al XV secolo.\nLe uniche aperture che consentono alla luce di filtrare nella chiesa sono le finestrelle dell'abside, le piccole feritoie nei muri laterali."}
{"id": "2633672", "revid": "767487", "url": "https://it.wikipedia.org/wiki?curid=2633672", "title": "Hoot Gibson (cestista)", "text": ""}
{"id": "2633673", "revid": "1127199", "url": "https://it.wikipedia.org/wiki?curid=2633673", "title": "Parco regionale del Taburno - Camposauro", "text": "Il parco regionale del Taburno - Camposauro \u00e8 un'area naturale protetta della Campania istituita a partire dal 1993.\nOccupa una superficie di 12.370 ha sul massiccio del Taburno Camposauro nella provincia di Benevento e comprende i comuni di Bonea, Bucciano, Cautano, Foglianise, Frasso Telesino, Melizzano, Moiano, Montesarchio, Paupisi, Sant'Agata De' Goti, Solopaca, Tocco Caudio, Torrecuso e Vitulano.\nFauna.\nLa fauna del parco costituisce una delle pi\u00f9 varie della Campania, si osservano infatti:\nAnfibi.\nLa presenza di anfibi nel territorio del parco \u00e8 relativamente scarsa a causa della povert\u00e0 di acque superficiali.\nIl rospo comune (\"Bufo bufo\") \u00e8 pi\u00f9 diffuso, il rospo smeraldino (\"Bufotes viridis\") un po' pi\u00f9 raro, presente nei pressi dei canaloni che scendono a valle. A livello delle sorgenti e delle zone umide in quota pi\u00f9 bassa \u00e8 presente la raganella italiana (\"Hyla intermedia\") mentre, invece, un po' ovunque nelle faggete e lungo pozze, sorgenti e torrenti, si trova la rana appenninica (\"Rana italica\").\n\u00c8 invece dubbia e da approfondire la presenza di alcune specie diventate piuttosto rare nell'intero territorio iitaliano: ululone appenninico (\"Bombina pachypus\"), tritone italiano (\"Lissotriton italicus\"), salamandrina dagli occhiali (\"Salamandrina terdigitata\") e salamandra pezzata (\"Salamandra salamandra gigliolii\"), con le ultime due endemiche degli Appennini.\nRettili.\nI serpenti sono ben rappresentati, anche se ne sono da approfondire distribuzione e consistenza degli areali. \u00c8 nota la presenza di: cervone (\"Elaphe quatuorlineata\"), saettone (\"Zamenis longissimus\" o \"lineatus\"), natrice dal collare (\"Natrix natrix\"), che dovrebbe essere presente con la specie o sottospecie \"helvetica\", vipera (\"Vipera aspis\") e biacco (\"Hierophis viridiflavus\"). I sauri annoverano un maggior numero di specie, nonch\u00e9 quelle pi\u00f9 frequenti del parco: lo sono geco comune (\"Tarentola mauritanica\"), geco verrucoso (\"Hemidactylus turcicus\"), lucertola campestre (\"Podarcis siculus\"), ramarro occidentale (\"Lacerta bilineata\"). Meno frequente la lucertola muraiola (\"Podarcis muralis\"), sensibile all'antropizzazione. Da verificare le presenze di luscengola comune (\"Chalcides chalcides\") e orbettino (\"Anguis fragilis\").\nUccelli.\nIl mosaico di habitat costituito da boschi (alcuni anche in un buono stato di naturalit\u00e0), prati, rocce e coltivazioni offre sia rifugio che nutrimento e permette di avere una popolazione di volatili ben rappresentata. Dal lato dell'antropizzazione, la presenza dei borghi collinari e lo stile di vita in armonia con il territorio favoriscono specie dall'ecologia pi\u00f9 plastica. Sono state osservate all'inicrca 94 specie, di cui 75 nidificanti, tra certe, probabili e possibili, e 18 migratrici e svernanti. Tra le specie nidificanti, 51 sono residenti (presenti per tutto l'anno) e 24 sono migranti, che raggiungono il parco in primavera per riprodursi.\nNel parco si trovano diverse specie di rapaci ed \u00e8 possibile avvistarne altre dalle quote pi\u00f9 alte. I rapaci diurni pi\u00f9 diffusi sono: poiana (\"Buteo buteo\"), sparviere (\"Accipiter nisus\"), falco pecchiaiolo (\"Pernis apivorus\"), gheppio (\"Falco tinnunculus\") e pellegrino (\"Falco peregrinus\"), a cui si potrebbe aggiungere il biancone (\"Circaetus gallicus\"), probabilmente nidificante nel nell'area. Lodolaio (\"Falco subbuteo\") e nibbio bruno (\"Milvus migrans\") frequentano il territorio solo nei periodi della migrazione. Tra i rapaci notturni, la civetta (\"Athene noctua\") \u00e8 diffusa sia nelle aree\nantropizzate che boschive, l'allocco (\"Strix aluco\") solo in quest'ultime. Nelle zone agricole si trovano assiolo (\"Otus scops\") e barbagianni (\"Tyto alba\"), in media montagna il gufo comune (\"Asio otus\").\nLe aree boschive in buono stato di conservazione dal punto di vista naturalistico favoriscono la presenza di specie che si nutrono di insetti xilofagi come picchio verde (\"Picus viridis\") e picchio rosso maggiore (\"Dendrocopos major\"). Nell'intero territorio del parco si trovano in popolazioni consistenti uccelli dalla spiccata adattabilit\u00e0 ecologica, quali merlo (\"Turdus merula\"), cinciallegra (\"Parus major\"), fringuello (\"Fringilla coelebs\"), verdone (\"Chloris chloris\"), cardellino (\"Carduelis carduelis\"), scricciolo (\"Troglodytes troglodytes\"), gazza (\"Pica pica\"), cornacchia grigia (\"Corvus cornix\"), codibugnolo (\"Aegithalos caudatus\"), capinera (\"Sylvia atricapilla\"), cinciarella (\"Cyanistes caeruleus\") e cinciallegra (\"Parus major\").\nNegli ambienti urbani si trovano favorite specie come passera d'Italia (\"Passer italiae\"), rondone (\"Apus apus\"), balestruccio (\"Delichon urbicum\") e tortora dal collare (\"Streptopelia decaocto\"). Negli ambienti forestali, invece, specie dove ci siano radure, sono comuni picchio muratore (\"Sitta europaea\"), pettirosso (\"Erithacus rubecula\"), lu\u00ec piccolo (\"Phylloscopus collybita\"), fiorracino (\"Regulus ignicapilla\"), rampichino (\"Certhia brachydactyla\") e ghiandaia (\"Garrulus glandarius\"). Nidificano in aree boscate, specialmente faggete e l'abetina di abete bianco della foresta demaniale, anche cincia mora (\"Periparus ater\") e cincia bigia (\"Poecile palustris\"), pi\u00f9 rara. Terreni agricoli e aree aperte in generale sono di preferenza per upupa (\"Upupa epops\"), averla piccola (\"Lanius collurio\"), passera mattugia (\"Passer montanus\"), verzellino (\"Serinus serinus\"), zigolo nero (\"Emberiza cirlus\") e strillozzo (\"Emberiza calandra\"). Ambienti rupestri, prati e pascoli di quota sono sorvolati da corvo imperiale (\"Corvus corax\"), allodola (\"Alauda arvensis\"), codirosso spazzacamino (\"Phoenicurus ochruros\") e rondini (\"Hirundinidae\").\nIn inverno e nei periodi migratori di primavera e autunno si osservano molte altre specie che non nidificano, tra cui beccaccia (\"Scolopax rusticola\"), tordo sassello (\"Turdus iliacus\"), storno (\"Sturnus vulgaris\"), pispola (\"Anthus pratensis\", lucherino (\"Spinus spinus\"). Il colombaccio (\"Columba palumbus\") \u00e8 sia migratore svernante regolare che residente nidificante ed \u00e8 comune nelle aree boschive, come il cuculo (\"Cuculus canorus\"), comune in tarda primavera ed estate. Molto caratteristico negli ambienti di quota \u00e8 il migratore nidificante prispolone (\"Anthus trivialis\"), mentre preferiscono aree aperte ricche di cespugli codirosso (\"Phoenicurus phoenicurus\"), saltimpalo (\"Saxicola torquatus\") e averla piccola (\"Lanius collurio\"). \u00c8 infine da accertare la presenza e definirne lo status fenologico per il picchio rosso minore (\"Dryobates minor\").\nMammiferi.\nPrincipali rappresentanti dei mammiferi sono roditori (\"Rodentia\") e chirotteri (\"Chiroptera\", rappresentati dalle famiglie dei \"Rhinolophidae\" e \"Vespertilionidae\"). Questi ordini sono predominanti a causa dell'elevata pressione antropica sulle quote basse del massiccio, che insieme alla presenza di infrastrutture stradali attorno ad esso ha determinato l'estinzione o una forte rarefazione di diverse specie.\nRoditori.\nL'ambiente submontano, grazie anche a ghiande e altri frutti dei querceti e dei boschi misti, \u00e8 l'habitat di moscardino (\"Muscardinus avellanarius\") e toporagni (\"Soricidae\"), abbastanza diffusi. Tra le varie specie di toporagno si annoverano il nano (\"Sorex minutus\"), il comune (\"Sorex araneus\") e l'italico (\"Sorex samniticus\"), aventi una certa adattabilit\u00e0 ecologica che permette loro di vivere sia in ambienti montani che in aree antropizzate; ancora, tra i soricidi, sono presenti la crocidura a ventre bianco (\"Crocidura leucodon\"), la crocidura minore (\"Crocidura suaveolens\") e il mustiolo (\"Suncus etruscus\").\nLa faggeta \u00e8 habitat tipico di ghiro (\"Glis glis\"), campagnolo rossastro (\"Myodes glareolus\") e topo selvatico dal collo giallo (\"Apodemus flavicollis\"). Le sponde dei corsi d'acqua costituiscono invece un habitat ideale per l'arvicola (\"Arvicola amphibius\"). La presenza antropica, con l'attivit\u00e0 agricola, favorisce invece molte altre specie, come l'arvicola di Savi (\"Microtus savii\") e il topo, sia selvatico (\"Apodemus sylvaticus\") che domestico (\"Mus musculus\").\n\u00c8 molto diffuso soprattutto nelle zone boschive (faggete di quota e nella fascia submontana) il riccio (\"Erinaceus europaeus\"). Talpa romana (\"Talpa romana\") e talpa cieca (\"Talpa caeca\"), specie di talpidi pi\u00f9 diffuse del Meridione, hanno qui un elevato tasso riproduttivo e mostrano anche una certa allopatria, con la cieca pi\u00f9 diffusa sopra i 700 m di quota. \nCarnivori.\n\u00c8 presente il tasso (\"Meles meles\"), con abitudini crepuscolari. Tra i \"Carnivora\", poi, la volpe \u00e8 estremamente diffusa grazie ad un'ampia e varia dieta, che la rende adattabile a diversi tipi di ambienti. Sono stati osservati popolamenti di faina (\"Martes foina\") e donnola (\"Mustela nivalis\"), mentre \u00e8 incerta la presenza della martora (\"Martes martes\"). \u00c8 invece stata verificata nel 2020 la presenza del lupo in nucleo stabile. Il canide pu\u00f2 fare affidamento su una consistente popolazione di cinghiali, attribuibili ad una sottospecie proveniente dall'Europa centro-orientale ed immessi nel territorio a scopo venatorio.\nSimilmente a quanto avvenuto per il cinghiale, la lepre \u00e8 presente nel parco con la specie \"Lepus europaeus\" mentre andrebbe favorita \"Lepus corsicanus\", specie autoctona dell'Appennino. La lepre, insieme all'abbondanza di roditori, incoraggerebbe poi il ritorno del gatto selvatico (\"Felis silvestris\"), attualmente non presente, poich\u00e9 i vari ambienti disponibili, dalla gariga alla faggeta di quota, costituiscono il mosaico di habitat necessari all'insediamento della specie. \nInvertebrati.\nLepidotteri (\"Lepidoptera\"), fondamentali come impollinatori, tra cui arge (\"Argidae\"), polissena (\"Zerynthia polyxena\"), farfalle comuni come macaone (\"Papilio machaon]\"), podalirio (\"Iphiclides podalirius\"), vanessa io (\"Aglais io\"), atalanta (\"Vanessa atalanta\"), cavolaia maggiore (\"Pieris brassicae\"), egea (\"Polygonia egea\"), megera (\"Lasiommata megera\") e cecilia (\"Pyronia cecilia\") ed altre specie come cerambice della quercia (\"Cerambyx cerdo\"), cervo volante (\"Lucanus cervus\") e \"Lucanus tetraodon\"\nSentieri.\nIl parco \u00e8 attraversato dal Sentiero Italia CAI con le tappe S16 Bucciano \u2013 Piano di Prata e S17 Piano di Prata \u2013 Telese, con le quali dalla valle Caudina si risale il Taburno, se ne aggira la vetta, si prosegue tra le varie cime del sottogruppo meridionale, si scende alla piana di Prata per risalire nella parte ovest del gruppo settentrionale e poi scendere ancora in pianura nella valle Telesina.\nAll'interno del parco si possono seguire vari percorsi, tra tradizioni, arte e storia locale. Tra questi gli itinerari turistici tra i vari comuni del parco sono:\nI sentieri veri e propri raggiungono dal gruppo del Taburno il campo carsico di Cepino e dal gruppo del Camposauro un simile pianoro carsico e sono:"}
{"id": "2633675", "revid": "834", "url": "https://it.wikipedia.org/wiki?curid=2633675", "title": "Ward Gibson", "text": ""}
{"id": "2633681", "revid": "1543377", "url": "https://it.wikipedia.org/wiki?curid=2633681", "title": "La Monta\u00f1ita", "text": "La Monta\u00f1ita \u00e8 un comune della Colombia facente parte del dipartimento di Caquet\u00e1.\nIl centro abitato venne fondato da Apolinar Cuellar, Zoilo Torres, Miguel Adaime, Oliverio Espa\u00f1a, Lu\u00eds Felipe Vargas, Francisco Jaramillo, Emilio Tamayo e Gregorio Mu\u00f1oz nel 1940, mentre l'istituzione del comune \u00e8 del 6 luglio 1955."}
{"id": "2633682", "revid": "1100311", "url": "https://it.wikipedia.org/wiki?curid=2633682", "title": "Pape M'Bow", "text": ""}
{"id": "2633684", "revid": "256896", "url": "https://it.wikipedia.org/wiki?curid=2633684", "title": "Istituto Matematico Steklov", "text": ""}
{"id": "2633685", "revid": "1534678", "url": "https://it.wikipedia.org/wiki?curid=2633685", "title": "Filippo Brunelleschi", "text": "Considerato il primo architetto e progettista dell'et\u00e0 moderna, Brunelleschi fu uno dei tre grandi iniziatori del Rinascimento fiorentino con Donatello e Masaccio. In particolare Brunelleschi, che era il pi\u00f9 anziano, fu il punto di riferimento per gli altri due e a lui si deve l'invenzione della prospettiva a punto unico di fuga, o \"prospettiva lineare centrica\". Dopo un apprendistato come orafo e una carriera come scultore si dedic\u00f2 principalmente all'architettura, costruendo, quasi esclusivamente a Firenze, edifici sia laici sia religiosi che fecero scuola. Tra questi spicca la cupola di Santa Maria del Fiore, un capolavoro ingegneristico costruito senza l'ausilio delle tecniche tradizionali, quali la centina.\nCon Brunelleschi nacque la figura dell'architetto moderno che, oltre ad essere coinvolto nei processi tecnico-operativi, come i capomastri medievali, ha anche un ruolo sostanziale e consapevole nella fase progettuale: non esercita pi\u00f9 un'arte meramente \"meccanica\", ma \u00e8 ormai un intellettuale che pratica un' \"arte liberale\", fondata sulla matematica, la geometria e la conoscenza storica.\nLa sua architettura si caratterizz\u00f2 per la realizzazione di opere monumentali di ritmata chiarezza, costruite partendo da una misura di base (modulo) corrispondente a numeri interi, espressi in braccia fiorentine, da cui deriva multipli e sottomultipli per ricavare le proporzioni di un intero edificio. Riprese gli ordini architettonici classici e l'uso dell'arco a tutto sesto, indispensabili per la razionalizzazione geometrico-matematica delle piante e degli alzati. Un tratto distintivo della sua opera \u00e8 anche la purezza di forme, ottenuta con un ricorso essenziale e rigoroso agli elementi decorativi. Tipico in questo senso fu l'uso della grigia pietra serena per le membrature architettoniche, che risaltava sull'intonaco chiaro delle pareti.\nBiografia e opere.\nOrigini e apprendistato (1377-1398).\nFilippo Brunelleschi era figlio del notaio ser Brunellesco di Filippo Lapi e di Giuliana di Giovanni Spinelli. Pi\u00f9 o meno coetaneo di Lorenzo Ghiberti (nato nel 1378) e di Jacopo della Quercia (1371-1374 circa), crebbe in una famiglia agiata, che per\u00f2 non era imparentata con i nobili fiorentini Brunelleschi ai quali \u00e8 tutt'oggi dedicata una via nel centro di Firenze. Suo padre era un professionista leale e stimato, che spesso venne incaricato di compiere ambascerie, come quella del 1364, quando fu inviato a Vienna a incontrare l'imperatore Carlo IV. La casa di famiglia si trovava verso la fine di via Larga (attuale via Cavour). Ebbe la casa dove visse e lavor\u00f2 in via degli Agli, vicino all'antica Piazza Padella, nei pressi della chiesa di San Michele Bertelde a Firenze (attuale San Gaetano). Oggi la Piazza e la via Degli Agli sono scomparse.\nFilippo ricevette una buona istruzione, apprendendo a leggere e a scrivere. Tramite lo studio dell'abaco pot\u00e9 apprendere le nozioni di matematica e geometria pratica che facevano parte del bagaglio conoscitivo di ogni buon mercante, comprese le nozioni di \"prospettiva\", che a quell'epoca indicavano la pratica per calcolare misure e distanze inaccessibili con un rilevamento diretto. Col tempo la sua cultura dovette arricchirsi delle materie del quadrivio, oltre che dalle letture personali (i testi sacri e Dante in primo luogo) e la conoscenza diretta di personaggi illustri, come Niccol\u00f2 Niccoli, umanista e bibliofilo, e il politico Gregorio Dati. In quegli anni nacque in lui anche l'interesse per la pittura e il disegno, che diventarono la sua principale inclinazione. Il padre acconsent\u00ec alla scelta del figlio, senza insistere nel fargli seguire le sue orme negli studi giuridici, e lo mise a bottega da un orafo amico di famiglia, forse Benincasa Lotti, dal quale Filippo impar\u00f2 a fondere e gettare i metalli, a lavorare con il cesello, con lo sbalzo, con il niello, a praticare castoni di pietre preziose, smalti e rilievi ornamentali, ma soprattutto pratic\u00f2 approfonditamente il disegno, base per tutte le discipline artistiche.\nIl suo primo biografo, l'allievo Antonio di Tuccio Manetti, riport\u00f2 come nel periodo di apprendistato uscirono dalle sue mani orologi meccanici e un \"destatoio\", una delle prime menzioni documentate di una sveglia.\nL'altare di San Jacopo (1399-1401).\nVerso la fine del secolo il suo apprendistato poteva dirsi concluso. Nel 1398 Filippo si iscrisse all'Arte della Seta, immatricolandosi poi come orafo nel 1404. Tra il 1400 e il 1401 si rec\u00f2 a Pistoia al seguito della bottega di Lunardo di Mazzeo e Piero di Giovanni da Pistoia per lavorare al completamento dell'altare di San Jacopo, un prezioso altare-reliquiario argenteo tuttora conservato nella cattedrale di San Zeno. Nel contratto di allogazione, datato 1399, venne nominato come \"Pippo da Firenze\", incaricandolo di alcuni lavori in particolare. Alla sua mano sono attribuite le statuette di \"Sant'Agostino\" e dell'\"Evangelista seduto\" (forse San Giovanni) e due busti entro quadrilobi dei profeti \"Geremia e Isaia\" (quest'ultimo non \u00e8 chiaramente identificato): si tratta delle sue prime opere conosciute. In questi lavori giovanili si nota gi\u00e0 un'esecuzione raffinata, con una struttura corporea ben modellata e salda, che dialoga con lo spazio circostante tramite gesti eloquenti e torsioni.\nIl sacrificio di Isacco (1401-1402).\nNel 1401 i Consoli dell'Arte di Calimala indissero il concorso per la realizzazione della seconda porta bronzea del Battistero fiorentino. Venne richiesto ai partecipanti di costruire una formella con il tema del \"sacrificio di Isacco\", disponendovi le figure di Abramo nell'atto di sacrificare il figlio su un altare, l'angelo che interviene per fermarlo, l'ariete che dovr\u00e0 essere immolato al posto di Isacco e infine il gruppo con l'asino e i due servitori. Brunelleschi divise in due la scena: in basso l'asino, con accanto i servitori, che tendono a debordare fuori dalla cornice. La scena di sinistra \u00e8 una citazione dello \"Spinario\": questo gruppo forma la base per la costruzione piramidale della parte superiore della formella. Qui, al vertice, \u00e8 raffigurato lo scontro delle tre volont\u00e0 dei protagonisti della scena, culminante nel nodo delle mani di Abramo, il cui corpo all'indietro \u00e8 sottolineato dal fluttuare del suo manto mentre stringe il collo di Isacco, deformato dal terrore e piegato in senso contrario al corpo paterno, mentre l'angelo ferma Abramo afferrandogli il braccio.\nNella competizione, secondo il suo primo biografo Antonio Manetti, vinse alla pari con Lorenzo Ghiberti che, per\u00f2, si rifiut\u00f2 di collaborare con lui perch\u00e9 i loro stili erano differenti, e il lavoro fu assegnato solamente a Ghiberti, che complet\u00f2 la porta del battistero.\nIl viaggio a Roma (1402-1404).\nDeluso dall'esito del concorso - approfittando del momento di relativa tranquillit\u00e0 politica che dalla morte di Gian Galeazzo Visconti (1402) perdur\u00f2 fino a quella di Bonifacio IX (1404), con l'ingresso del re di Napoli Ladislao nell'Urbe - nel 1402 Brunelleschi si rec\u00f2 a Roma per studiare \"l'antico\", con Donatello, allora ventenne, con il quale si andava instaurando un intenso rapporto di amicizia. Il soggiorno romano fu cruciale per le vicende artistiche di entrambi. Qui poterono osservare i copiosi resti antichi, copiarli e studiarli per trarre ispirazione. Il Vasari racconta come i due vagassero nella citt\u00e0 spopolata alla ricerca di \"pezzi di capitelli, colonne, cornici e basamenti di edifizii\", mettendosi a scavare quando li vedevano affiorare dal terreno. La coppia veniva chiamata per dileggio \"quella del tesoro\", poich\u00e9 si pensava che scavassero alla ricerca di tesori sepolti, e in effetti in qualche occasione rinvennero materiali preziosi, come qualche cammeo o pietra dura intagliata o, addirittura, una brocca piena di medaglie. Entro il 1404 Donatello era gi\u00e0 rientrato a Firenze, per collaborare con Ghiberti alla creazione dei modelli in cera per la porta del Battistero. Filippo rest\u00f2 ancora a Roma, pagandosi l'alloggio con saltuari lavori da orafo. Nel frattempo il suo interesse si spost\u00f2 dalla scultura all'architettura, dedicandosi, sempre secondo il Manetti, allo studio degli edifici romani, cercando di capirne i segreti e i dettagli strutturali. Brunelleschi si concentr\u00f2 soprattutto sulle proporzioni degli edifici e sul recupero delle tecniche di costruzione antiche. Negli anni successivi dovette tornare a Firenze, dove \u00e8 documentato ma non in maniera continuativa, spostandosi probabilmente per tornare di nuovo a Roma in pi\u00f9 occasioni.\nIl rientro a Firenze (1404-1409).\nFin dal 1404 venne consultato a Firenze per importanti questioni d'arte, prime fra tutte il cantiere di Santa Maria del Fiore, per il quale forn\u00ec consulenze tecniche e modelli, come quello a proposito di un contrafforte (1404).\nGli anni del primo decennio del Quattrocento sono descritti dai biografi con vari aneddoti, come quello del sarcofago romano visto nel duomo di Cortona da Donatello, che Brunelleschi and\u00f2 seduta stante a copiare, o quello dello scherzo al legnaiolo Manetto di Jacopo Ammannatini detto il Grasso (datato dai biografi al 1409), che per la vergogna avrebbe deciso di emigrare in Ungheria al seguito di Pippo Spano.\nIl Crocifisso di Santa Maria Novella (1410 circa).\nL'attivit\u00e0 principale di Brunelleschi fino al 1440 circa fu quella di scultore, e anche dopo la realizzazione dei grandi edifici per cui \u00e8 maggiormente famoso continu\u00f2 saltuariamente a ricevere commissioni di scultura.\nLe fonti e i documenti ricordano vari lavori scultorei di giovent\u00f9, tra le quali una \"Maria Maddalena\" per Santo Spirito che non ci \u00e8 pervenuta, forse distrutta nell'incendio del 1471. Resta invece il \"Crocifisso\" databile intorno al 1410-1415.\nVasari riporta con dovizia di particolari un curioso aneddoto sulla reazione di Brunelleschi alla vista del crocifisso di Santa Croce di Donatello, che trov\u00f2 troppo \"contadino\" e in risposta al quale scolp\u00ec il suo. In realt\u00e0 gli studi pi\u00f9 recenti tendono a smentire l'episodio, collocando le due opere a una distanza tra i due e i dieci anni l'una dall'altra, anche se \u00e8 molto probabile che i due amici ebbero modo di confrontarsi sul tema.\nSe il Cristo di Donatello era colto nel momento dell'agonia con occhi semiaperti, bocca dischiusa e corpo sgraziato, quello di Brunelleschi era improntato a una solenne \"gravitas\", con un attento studio delle proporzioni e dell'anatomia del corpo nudo, secondo uno stile essenziale ispirato all'antico. Esso \u00e8 perfettamente inscrivibile in un quadrato, con le braccia aperte che misurano esattamente quanto l'altezza. Secondo Luciano Bellosi la scultura di Brunelleschi sarebbe \"la prima opera rinascimentale della storia dell'arte\", punto di riferimento per gli sviluppi successivi di Donatello, Nanni di Banco e Masaccio.\nLe statue per Orsanmichele (1412 circa-1415).\nAgli inizi del secondo decennio del Quattrocento Brunelleschi e Donatello furono chiamati per partecipare alla decorazione delle nicchie di Orsanmichele. Secondo Vasari e altre fonti cinquecentesche (ma non la biografia di Antonio Manetti), i due ricevettero congiuntamente la commissione per il \"San Pietro\" dell'Arte dei Beccai e il \"San Marco\" dell'Arte dei Linaioli e Rigattieri, ma Brunelleschi declin\u00f2 presto l'opera lasciando il campo libero al collega. La critica recente ha invece attribuito il \"San Pietro\", databile al 1412, proprio a Brunelleschi, per l'altissima qualit\u00e0 dell'opera, con il vestito all'antica, come in una delle statue di antichi romani, i polsi magri e tendinosi, come nel \"Sacrificio di Isacco\", le teste con le profonde bozze oculari, le rughe che solcano la fronte e i tratti energici del naso che richiamano i rilievi dell'altare d'argento di San Jacopo a Pistoia. Il \"San Marco\" invece, databile al 1413, \u00e8 opera unanimemente attribuita a Donatello e pare ispirata proprio all'atteggiamento del \"San Pietro\".\nAlcuni, pi\u00f9 prudentemente, preferiscono parlare di un \"Maestro del San Pietro di Orsanmichele\", a cui \u00e8 attribuita anche la \"Madonna col Bambino\" del museo di palazzo Davanzati a Firenze, conosciuta in molte copie tra cui una in legno policromo al Museo del Bargello.\nNel 1412 Brunelleschi si trov\u00f2 a Prato, invitato a dare una consulenza sulla facciata del duomo.\nNel 1415 ristruttur\u00f2 il Ponte a mare a Pisa, ora distrutto, e lo stesso anno fu consultato con Donatello per progettare sculture da collocare sugli sproni del Duomo di Firenze, tra cui una statua gigantesca in piombo dorato, che pare non fu mai realizzata.\nL'invenzione della prospettiva lineare (1416 circa).\nBrunelleschi fu l'inventore della \"prospettiva a punto unico di fuga\", che fu l'elemento pi\u00f9 tipico e caratterizzante nelle rappresentazioni artistiche del Rinascimento fiorentino e italiano in generale.\nDurante la sua formazione giovanile ebbe sicuramente a che fare con nozioni di ottica, comprese quelle di \"perspectiva\", che all'epoca indicava un metodo per calcolare distanze e lunghezze mettendole a confronto con dimensioni note. Grazie forse all'amicizia con Paolo dal Pozzo Toscanelli Brunelleschi pot\u00e9 ampliare le proprie conoscenze, arrivando a formulare poi le regole della \"prospettiva\" geometrica lineare centrica come la intendiamo oggi, cio\u00e8 come metodo di rappresentazione per creare un mondo illusionisticamente reale.\nPer arrivare a un traguardo cos\u00ec importante, che segn\u00f2 in modo cruciale la figurazione occidentale, Brunelleschi si serv\u00ec di due tavolette in legno, costruite entro il 1416, con vedute urbane dipinte sopra, entrambe perdute ma note attraverso le descrizioni che ne fece Leon Battista Alberti.\nIl pannello del Battistero.\nIl primo pannello era di forma quadrata, con il lato lungo circa 29\u00a0cm, e rappresentava una veduta del Battistero di Firenze dal portale centrale di Santa Maria del Fiore. La sinistra e la destra erano scambiate, poich\u00e9 esso doveva essere guardato attraverso uno specchio, mettendo l'occhio in un foro in basso sull'asse centrale della tavola stessa e tenendo lo specchio con il braccio. Alcuni accorgimenti erano stati presi per dare un effetto naturale all'immagine: il cielo nella tavoletta era rivestito con carta argentata, per poter riflettere la luce atmosferica naturale e il foro era svasato, pi\u00f9 largo vicino alla superficie dipinta, pi\u00f9 piccolo dal lato dove si appoggiava l'occhio.\nInnanzitutto Brunelleschi, stando dentro il portale, poteva annotare una \"piramide visiva\", cio\u00e8 quella porzione di spazio visibile davanti a lui non nascosta dagli stipiti. Analogamente, se si metteva l'occhio nel foro si generava una piramide visiva, che aveva il centro nel punto esatto del foro. Ci\u00f2 permetteva di fissare un punto di vista unico e fisso, impossibile da ottenere con le vedute a tutto campo.\nPer misurare le distanze (tramite il metodo dei triangoli simili, ben noto all'epoca) bastava mettere davanti alla tavoletta uno specchio parallelo e della stessa forma e calcolare quanta distanza serviva per inquadrare tutta l'immagine: pi\u00f9 lo specchio era piccolo e pi\u00f9 lontano esso doveva essere messo. Si poteva cos\u00ec stabilire un rapporto proporzionale costante tra immagine dipinta e immagine riflessa nello specchio (misurabile in tutte le dimensioni), e calcolare la distanza tra gli oggetti reali (il vero Battistero) e il punto di osservazione, tramite un sistema di proporzioni. Da ci\u00f2 si poteva disegnare una sorta di intelaiatura prospettica utile alla rappresentazione artistica, e inoltre era dimostrato l'esistenza del punto di fuga verso il quale gli oggetti rimpicciolivano.\nIl pannello di piazza della Signoria.\nUn secondo pannello, dove era presa una raffigurazione di piazza della Signoria vista dall'angolo con via de' Calzaiuoli, era di utilizzo ancora pi\u00f9 semplice, poich\u00e9 non richiedeva l'uso dello specchio riflettente (bastava chiudere un occhio) e per questo non era invertita. Sulla tavoletta il cielo sopra gli edifici era stato tagliato via, per cui bastava sovrapporre l'immagine dipinta all'immagine reale fino a farle coincidere e calcolare le distanze. In questo caso era pi\u00f9 facile definire la rappresentazione sulla tavoletta entro una piramide visiva, che aveva il vertice sul punto di fuga e la base all'altezza dell'occhio dello spettatore.\nIn entrambi gli esperimenti era data grande importanza al cielo naturale, infatti in quegli anni si matur\u00f2 la rottura con la tradizione medievale e i suoi astratti fondi oro o, tutt'al pi\u00f9, blu lapislazzuli, in favore di una rappresentazione pi\u00f9 realistica.\nCon questi studi Brunelleschi elabor\u00f2 il metodo della prospettiva lineare unificata, che organizzava razionalmente le figure nello spazio. Gli storici e teorici successivi sono concordi nel riconoscere a Brunelleschi la paternit\u00e0 di tale scoperta, da Leon Battista Alberti al Filarete, a Cristoforo Landino.\nQuesta tecnica venne adottata anche dagli altri artisti perch\u00e9 si accordava con la nuova visione del mondo rinascimentale, che creava spazi finiti e misurabili in cui l'uomo era posto come misura e centro di tutte le cose. Uno dei primi ad applicare questo metodo in un'opera artistica fu Donatello, nel rilievo del \"San Giorgio libera la principessa\" (1416-1417) per il tabernacolo dell'Arte dei Corazzai e Spadai in Orsanmichele.\nIl concorso per la cupola di Santa Maria del Fiore (1418).\nGi\u00e0 dal primo decennio del XV secolo Brunelleschi ricevette incarichi da parte della Repubblica di Firenze per la costruzione o ristrutturazioni di fortificazioni, come quelle di Staggia (1431) o di Vicopisano, che sono le meglio conservate delle sue architetture militari. Poco dopo inizi\u00f2 a studiare il problema della cupola di Santa Maria del Fiore, che fu l'opera esemplare della sua vita, dove sono presenti anche intuizioni esplicitate poi in opere future.\nBrunelleschi era gi\u00e0 stato interpellato pi\u00f9 volte riguardo alla fabbrica del Duomo: nel 1404 con una commissione consuntiva circa un contrafforte, nel 1410 per una fornitura di mattoni, nel 1417 per non precisate \"fatiche durate intorno alla cupola\". Tra il 1410 e il 1413 era intanto stato costruito il tamburo ottagonale, alto tredici metri dal soffitto della navata maggiore, largo non meno di 42 e con muri spessi quattro metri, che aveva ulteriormente complicato il progetto originario di Arnolfo di Cambio. Una cupola cos\u00ec grande non era mai stata messa in opera dai tempi del Pantheon e le tecniche tradizionali, con le impalcature e le armature di legno, sembravano improponibili per l'altezza e la vastit\u00e0 del foro da coprire. Nessuna variet\u00e0 di legno avrebbe potuto reggere nemmeno provvisoriamente il peso di una copertura cos\u00ec ampia finch\u00e9 la cupola non fosse stata chiusa dalla lanterna.\nIl 19 agosto del 1418 venne bandito un concorso pubblico per affrontare il problema della copertura offrendo 200 fiorini d'oro a chi fornisse dei modelli e disegni soddisfacenti per le centine, le armature, i ponti, gli strumenti per sollevare il materiale e quant'altro. Oltre ai problemi tecnici e ingegneristici, la cupola doveva anche concludere armonicamente l'edificio, sottolineandone il valore simbolico e imponendosi sullo spazio urbano e dei dintorni. Dei diciassette partecipanti vennero ammessi a una seconda selezione Filippo Brunelleschi, autore di un apposito modello ligneo, e Lorenzo Ghiberti. Filippo allora perfezion\u00f2 il suo modello ligneo (\"grande come un forno\"), apportando variazioni, aggiustamenti e modelli aggiuntivi, per dimostrare la fattibilit\u00e0 di una cupola senza armatura. Alla fine del 1419, con l'aiuto di Nanni di Banco e Donatello, Brunelleschi inscen\u00f2 una dimostrazione in piazza del Duomo, realizzando un modello di cupola in mattoni e calcina senza armatura, nello spazio tra il Duomo e Campanile. La dimostrazione impression\u00f2 positivamente gli Operai del Duomo e risulta pagato 45 fiorini d'oro, il 29 dicembre 1419.\nIl 27 marzo 1420 fu sollecitata una consultazione finale, che assegn\u00f2 infine i lavori (il 26 aprile) a Brunelleschi e Ghiberti, nominati Provveditori della cupola, affiancandoli al capomastro della fabbrica Battista d'Antonio. Lo stipendio era modesto: solo tre fiorini a testa. Il \"vice\" sostituto di Brunelleschi fu Giuliano d'Arrigo, detto il Pesello, mentre Ghiberti nomin\u00f2 Giovanni di Gherardo da Prato. La decisiva consultazione venne festeggiata con una colazione a base di vino, baccelli ( fave in toscano), pane e melarance.\nLo Spedale degli Innocenti (dal 1419).\nNel 1419 inizi\u00f2 a lavorare su commissione dell'Arte della Seta allo Spedale degli Innocenti, il primo edificio costruito secondo canoni classici. Esso era un brefotrofio e Brunelleschi progett\u00f2 un complesso che riprendeva la tradizione di altri ospedali, come quello di San Matteo (della fine del XIV secolo). Lo schema prevedeva un porticato esterno in facciata, che d\u00e0 accesso a un cortile quadrato dove si affacciano due edifici a base rettangolare di uguali dimensioni, rispettivamente la chiesa e l'abituro, cio\u00e8 il dormitorio; nel piano seminterrato si aprono i saloni per l'officina e la scuola. La costruzione venne avviata il 19 agosto 1419, e i pagamenti documentano la presenza di Brunelleschi al cantiere fino al 1427, dopo di che subentr\u00f2 probabilmente Francesco della Luna. Aggiunte e modifiche al progetto originario di Brunelleschi sono oggi di controversa identificazione, ma sicuramente ci furono e furono rilevanti, come testimonia Antonio Manetti, che riporta varie critiche del maestro ai prosecutori dei lavori. Il portico esterno fu sicuramente opera di Brunelleschi; esso funge da cerniera fra lo Spedale e la piazza ed \u00e8 composto da nove campate con volte a vela e archi a tutto sesto poggianti su colonne in pietra serena dai capitelli corinzi con pulvino.\nUna serie di scelte per contenere i costi fu alla base di una delle pi\u00f9 felici realizzazioni architettoniche del Rinascimento, che ebbe uno straordinario influsso sull'architettura successiva, venendo reinterpretato in infiniti modi. Innanzitutto vennero scelti dei materiali a basso costo come la pietra serena per le membrature architettoniche, fino ad allora poco usata per via della sua fragilit\u00e0 agli agenti atmosferici, e l'intonaco bianco, che crearono quell'equilibrata bicromia di grigio e bianco che divenne un tratto caratteristico dell'architettura fiorentina e rinascimentale in generale.\nInoltre, sempre per risparmiare, venne scelta della manodopera poco esperta, che rese necessaria una semplificazione delle tecniche di misurazione e di costruzione. Il modulo (10 braccia fiorentine, circa 5, 84 metri) definiva l'altezza dalla base della colonna al pulvino compreso, la larghezza del portico, il diametro degli archi e l'altezza del piano superiore misurata oltre il cornicione; mezzo modulo era inoltre il raggio delle volte e l'altezza delle finestre; il doppio del modulo era l'altezza dal piano del calpestio del portico al davanzale delle finestre. Il risultato, forse inaspettato per lo stesso Brunelleschi, fu quello di un'architettura estremamente nitida, dove si pu\u00f2 cogliere spontaneamente il ritmo semplice ma efficace delle membrature architettoniche, come una successione ideale, sotto il portico, di cubi sormontati da semisfere inscrivibili nel cubo stesso.\nIl modulo calcolato in maniera tradizionale (distanza tra gli assi delle colonne) d\u00e0 la misura di undici braccia, che venne usata a sua volta come modulo nel corpo centrale dello Spedale e in altre architetture di Brunelleschi come San Lorenzo e Santo Spirito.\nBrunelleschi non si limit\u00f2 a progettare la facciata dell'edificio ma ne studi\u00f2 la funzione sociale, raccordando la piazza su cui sorge (piazza della Santissima Annunziata) e il centro della citt\u00e0 (il duomo) tramite l'attuale via dei Servi.\nLa costruzione della cupola (dal 1420).\nI lavori alla cupola iniziarono finalmente il 7 agosto 1420 e l'Opera del Duomo dispose esplicitamente che il modello da seguire fosse quello messo su da Filippo in piazza Duomo, che rimase visibile da tutta la cittadinanza fino al 1431. La storia della costruzione della cupola, ricostruita con notevole precisione grazie alla biografia del Manetti ampliata dal Vasari, alla documentazione d'archivio pubblicata nell'Ottocento e ai risultati dell'osservazione diretta della struttura durante i lavori di restauro iniziati nel 1978, assume il tono incalzante di un'avventura umana irripetibile, come una sorta di mito moderno che ha come unico protagonista Brunelleschi stesso, con il suo genio, la sua tenacia, la sua fiducia nel raziocinio. Brunelleschi dovette vincere le perplessit\u00e0, le critiche e le incertezze degli Operai del Duomo e si prodig\u00f2 in spiegazioni, modelli e relazioni sul suo progetto, che prevedeva la costruzione di una cupola a doppia calotta con camminamenti nell'intercapedine ed edificabile senza armatura, ma con impalcature autoportanti. Per rompere gli indugi arriv\u00f2 anche a dare una dimostrazione pratica di cupola costruita senza armatura nella cappella di Schiatta Ridolfi nella chiesa di San Jacopo sopr'Arno, oggi distrutta. Gli Operai alla fine si convinsero, ma affidarono l'incarico a Brunelleschi solo fino a un'altezza di 14 braccia, riservandosi prudentemente la conferma a un momento successivo, se l'opera fosse corrisposta a quanto promesso.\nAvere Ghiberti tra i piedi fu un altro ostacolo da superare: Brunelleschi cerc\u00f2 allora di allontanarlo dimostrando la sua inadeguatezza; fingendosi malato, lasci\u00f2 il collega da solo a soprintendere alla costruzione, finch\u00e9 non venne richiamato con sollecito, riconosciuta l'incapacit\u00e0 del collega. A quel punto Filippo pot\u00e9 pretendere una netta divisione dei compiti: a lui la creazione dei ponteggi, a Ghiberti quella delle catene; e nuovamente gli errori tecnici di Ghiberti fecero s\u00ec che Filippo venisse dichiarato governatore capo dell'intera fabbrica. Nel 1426 vennero confermati gli incarichi sia a Brunelleschi che a Ghiberti, il quale segu\u00ec il cantiere solo marginalmente fino al 1433. A riprova di ci\u00f2 resta la documentazione sul diverso trattamento salariale dei due, che andava dai cento fiorini l'anno per Brunelleschi ai soli tre di Ghiberti, inalterati dal contratto iniziale, per una collaborazione a tempo parziale.\nNell'\"Istruzione\" del 1420 e nel \"Rapporto\" sono contenute informazioni sulla tecnica muraria della cupola: in pietra fino a i primi sette metri circa, poi in mattoni, composti con la tecnica detta \"spinapesce\", che prevedeva l'inserimento a intervalli regolari di un mattone per lungo, murato tra mattoni messi orizzontalmente. In tale maniera i tratti sporgenti dei mattoni \"in piedi\" facevano da sostegno per l'anello successivo. Questa tecnica, che procede come una spirale, era gi\u00e0 stata usata in edifici orientali precedenti, ma era inedita per l'area fiorentina.\nBrunelleschi utilizz\u00f2 per la cupola una forma a sesto acuto, \u00abpi\u00f9 magnifica e gonfiante\u00bb, obbligato da esigenze pratiche ed estetiche: infatti le dimensioni non permettevano d'impiegare una forma semisferica. Scelse inoltre la doppia calotta, cio\u00e8 due cupole una interna e una esterna, ciascuna divisa in verticale da otto vele. Il maggiore sviluppo in altezza del sesto acuto compensava in altezza l'eccezionale sviluppo orizzontale della navata, unificando nella cupola tutti gli spazi. Un effetto analogo si percepisce dall'interno, dove il vano gigantesco della cupola accentra gli spazi delle cappelle radiali conducendo lo sguardo verso il punto di fuga ideale nell'occhio della lanterna.\nBrunelleschi fece poggiare la cupola esterna su ventiquattro supporti posti sopra gli spicchi di quella interna e incrociati con un sistema di sproni orizzontali che ricordavano nel complesso una griglia di meridiani e paralleli. La cupola esterna, mattonata con cotto rosso inframmezzato da otto costoloni bianchi, proteggeva anche dall'umidit\u00e0 la costruzione e faceva sembrare la cupola pi\u00f9 ampia di quanto non sia. La cupola interna, pi\u00f9 piccola e robusta, regge il peso di quella esterna e, tramite gli appoggi intermedi, le permette di svilupparsi maggiormente in altezza. Nell'intercapedine infine si trova il sistema di scale che permette di salire sulla sommit\u00e0. La cupola - soprattutto dopo la conclusione con la lanterna, che con il suo peso consolidava ulteriormente costoloni e vele - \u00e8 quindi una struttura organica, dove i singoli elementi si danno reciprocamente forza, riconvertendo anche i pesi potenzialmente negativi in forze che aumentano la coesione, quindi positive. Le membrature sono prive di orpelli decorativi e, a differenza dell'architettura gotica, il complesso gioco statico che sostiene l'edificio \u00e8 nascosto nell'intercapedine, anzich\u00e9 mostrato apertamente.\nPer costruire la doppia calotta, Brunelleschi mise a punto un'impalcatura aerea che si innalzava gradualmente, partendo da una piattaforma lignea montata all'altezza del tamburo e fissata alle vele tramite anelli inseriti nella muratura. All'inizio dell'opera, dove la parete della cupola era pressoch\u00e9 verticale, il ponteggio era sostenuto da travi infilate nel muro, mentre per l'ultimo tratto, in cui la calotta si curvava fino a convergere verso il centro, Brunelleschi progett\u00f2 un ponteggio sospeso nel vuoto al centro della cupola, forse appoggiato con lunghe travi a piattaforme poste a quote inferiori, dove si trovavano anche i depositi di materiali e di strumenti.\nBrunelleschi miglior\u00f2 anche le tecnologie per alzare i pesanti blocchi di laterizio, applicando agli argani e alle carrucole di epoca gotica un sistema di moltiplicatori derivati da quelli usati nella fabbricazione degli orologi, in grado di aumentare l'efficacia della loro forza. Una coppia di cavalli legati a un albero verticale davano origine a un movimento circolare ascendente, che veniva poi impresso a un albero orizzontale da cui si arrotolavano e srotolavano le funi che sorreggevano le carrucole con i carichi. Questi macchinari, che svolgevano delle funzioni specifiche per il sollevamento e posizionamento dei materiali sulla cupola in costruzione, rimasero probabilmente nei pressi del cantiere per un certo tempo, e furono riprodotte da Bonaccorso Ghiberti, Mariano di Jacopo (Taccola), Francesco di Giorgio, Giuliano da Sangallo e Leonardo da Vinci. Per migliorare le condizioni di lavoro, Brunelleschi aveva inoltre approntato un sistema di illuminazione delle scale e dei passaggi che corrono, a vari livelli, tra l'involucro interno e quello esterno della cupola e con punti d'appoggio in ferro.\nVennero previsti dei punti di sostegno per i ponteggi necessari ad un'eventuale decorazione pittorica o musiva della calotta, mentre per l'esterno fu progettato sia un sistema di scolo delle acque piovane, sia un sistema di \u00abbuche e diversi aperti, acci\u00f2 che i venti si rompessino, et i vapori, insieme con i tremuoti, non potessino far nocumento\u00bb, sempre secondo quanto scrive il Vasari.\nOgni vela era affidata a una diversa squadra di muratori guidata da un capomastro, in modo da procedere uniformemente su ciascun lato. Quando la costruzione arriv\u00f2 parecchio in alto, Brunelleschi allest\u00ec sui ponteggi anche una zona ristoro, dove gli operai potevano fare la pausa pranzo senza perdere tempo a scendere e risalire.\nBrunelleschi dovette anche governare con polso le insubordinazioni, come lo sciopero dei muratori fiorentini che chiedevano migliori condizioni di lavoro, al quale rispose assumendo operai lombardi, pi\u00f9 remissivi e avvezzi a lavorare nei grandi cantieri delle cattedrali del nord, lasciando i fiorentini a bocca asciutta, finch\u00e9 non li riassunse, ma a salario minorato. Brunelleschi fu costantemente al cantiere e si occupava di tutto, dalla progettazione di argani, carrucole e macchinari, alla scelta dei materiali nelle cave, dal controllo dei mattoni alle fornaci, al disegno di imbarcazioni per il trasporto, come quella brevettata nel 1438 con una propulsione a eliche ad aria e ad acqua, che per\u00f2 perse rovinosamente una parte del proprio carico mentre risaliva l'Arno presso Empoli.\nIl suo proverbiale disinteresse per aiuti da parte di altri lo port\u00f2 anche nel 1434 a rifiutare di riscriversi all'Arte dei Maestri di pietra e legname, che gli cost\u00f2 il carcere finch\u00e9 non venne liberato su intercessione dell'Opera del Duomo.\nPer la costruzione delle due cupole, quella interna e quella esterna, vennero impiegati 4 milioni di mattoni di 55 forme e dimensioni differenti ed \u00e8 la pi\u00f9 grande cupola di mattoni del mondo.\nNon ci sono pervenute testimonianze dirette dei progetti di Brunelleschi per i macchinari, ma ne restano numerose copie su disegno di Mariano di Jacopo detto il Taccola, Francesco di Giorgio Martini, Bonaccorso Ghiberti e Leonardo da Vinci.\nCappella Barbadori (1420).\nNel 1420 Brunelleschi realizz\u00f2 la cappella Barbadori, poi Capponi, nella chiesa di Santa Felicita a Firenze. Con la distruzione della cappella Ridolfi in San Jacopo sopr'Arno, questa cappella \u00e8 la pi\u00f9 antica opera del genere costruita da Brunelleschi che ci sia pervenuta, nonostante i pesanti rimaneggiamenti successivi. Essa \u00e8 inoltre una delle prime tappe del percorso di riflessione del grande architetto sul tema degli edifici a pianta centrale.\nLa cupola emisferica, poi distrutta e rifatta, poggiava su un ambiente cubico, raccordandosi con quattro pennacchi tra gli archi a tutto sesto delle pareti; in ciascuno di essi si trovava un oculo cieco, dove oggi si trovano i quattro tondi su tavola degli \"Evangelisti\" di Pontormo e Bronzino. Innovativo era l'uso agli angoli di doppie semicolonne ioniche, invece dei tradizionali pilastri gotici; esse, sui lati esterni, si appoggiano su pilastri angolari corinzi. Lo schema, che ripropone, isolandolo, il modello della campata del portico dello Spedale degli Innocenti, venne poi riproposto con poche varianti nella Sagrestia Vecchia e nella Cappella de' Pazzi.\nPalagio di Parte Guelfa (1420).\nSempre nel 1420 Filippo esegu\u00ec degli interventi nel palagio di Parte Guelfa. Si tratta di uno dei pochi casi di architettura civile dove lavor\u00f2 Brunelleschi sicuramente poich\u00e9 \u00e8 documentato. L'intervento, incompiuto e molto alterato nel corso dei secoli, faceva parte di una riqualificazione del palazzo. Brunelleschi progett\u00f2 una nuova sala di riunione al primo piano con alcuni locali annessi per uffici, al di sopra di una trecentesca struttura voltata al piano terra. Anche in questo caso Brunelleschi si ispir\u00f2 a edifici della tradizione architettonica medievale fiorentina, come Orsanmichele, rielaborandoli per\u00f2 fino ad arrivare a soluzioni inedite. La parete esterna, in pietraforte, \u00e8 levigata e scandita da arcate a tutto sesto sormontate da grandi oculi ciechi, forse nei progetti originali aperti sulla sala. Le cornici attorno a questi elementi sono graduate prospetticamente, studiate per una vista \"d'infilata\", cio\u00e8 inclinata per via della strada angusta. La costruzione venne interrotta per via della guerra contro Lucca e Milano (1426-1431) e ripresa solo molto tempo dopo da Francesco della Luna e poi da Giorgio Vasari.\nUn altro lavoro in un palazzo civile attribuito a Brunelleschi \u00e8 il cortile di palazzo Busini-Bardi, il pi\u00f9 antico esempio di palazzo fiorentino con tale apertura porticata su quattro lati al centro, ripresa dall'architettura delle \"domus\" romane.\nSagrestia Vecchia (1421-1428).\nAncora al 1420 risale la commissione da parte di Giovanni di Bicci de' Medici per la costruzione di quella che poi venne chiamata la Sagrestia Vecchia di San Lorenzo, oltre a una cappella familiare adiacente nel transetto sinistro della basilica.\nBrunelleschi vi lavor\u00f2 tra il 1421 e il 1428 e si tratta dell'unica opera architettonica che sia stata portata integralmente a compimento dal grande architetto. La sagrestia, concepita come un ambiente indipendente, sebbene comunicante con la chiesa, \u00e8 composta da un vano principale a pianta quadrata, con una scarsella pure a base quadrata sul lato sud, il cui lato misura 1/3 del vano principale ed \u00e8 affiancata da due piccoli ambienti di servizio, con volta a botte, una delle pi\u00f9 antiche applicazioni di questo tipo di copertura nell'architettura rinascimentale.\nL'aula principale ha il modulo del lato di base pari a 20 braccia fiorentine. La copertura \u00e8 una cupola a ombrello, cio\u00e8 divisa in spicchi costolonati, alla base di ciascuno dei quali si trova un oculo che, insieme alla lanterna, garantisce l'illuminazione interna. La scarsella \u00e8 composta nella stessa maniera, con una propria cupoletta, che per\u00f2 \u00e8 emisferica e cieca, con decorazione ad affresco, mentre i suoi lati sono dilatati da nicchie. Le pareti sono scandite da grandi archi a tutto sesto, che nelle zone al di sotto della cupola formano agli angoli quattro vele, dove vennero poi inseriti i medaglioni di Donatello e gli stemmi Medici. All'altezza della linea d'imposta degli archi corre una trabeazione in pietra serena con la parte centrale policroma e decorata da tondi con cherubini; essa corre senza soluzione di continuit\u00e0 per tutto il perimetro, compresa la scarsella. Agli angoli si trovano paraste scanalate di ordine corinzio.\nAnche in questa opera Brunelleschi si ispir\u00f2 a elementi dell'architettura medievale toscana, regolarizzandoli e rielaborandoli con soluzioni tratte dall'arte classica romana con un risultato di grande originalit\u00e0. Per esempio la volta costolonata era gi\u00e0 presente nell'architettura gotica, ma \u00e8 innovativo l'uso dell'arco a tutto sesto. Anche la commistione tra linee dritte e cerchi \u00e8 tipica del romanico toscano, come ad esempio nelle tarsie marmoree della facciata di San Miniato al Monte. Rispetto all'architettura medievale per\u00f2, Brunelleschi us\u00f2 un metodo pi\u00f9 razionale e rigoroso, studiando il modulo del cerchio inscritto nel quadrato, che si ripete nella planimetria e nell'alzato.\nSan Lorenzo (dal 1421 circa).\nNon \u00e8 documentato quando esattamente Brunelleschi inizi\u00f2 a lavorare in San Lorenzo. Un ampliamento della chiesa romanica venne avviato nel 1418, quando il priore Matteo Dolfini ottenne dalla Signoria il permesso per abbattere alcune case per ingrandire il transetto della chiesa e il 10 agosto 1421 egli celebr\u00f2 una solenne cerimonia per benedire l'inizio dei lavori. Tra i finanziatori c'era lo stesso Giovanni di Bicci de' Medici che propose probabilmente il nome dell'architetto che gi\u00e0 stava lavorando alla sua cappella. La ricostruzione dell'intera chiesa fu un progetto che dovette maturare in un secondo momento, probabilmente dopo il 1421, quando mor\u00ec il Dolfini. L'inizio dell'intervento brunelleschiano viene generalmente collocato in quell'anno.\nL'impianto della chiesa, come in altre opere di Brunelleschi, si ispira ad altri edifici della tradizione medievale fiorentina, come Santa Croce, Santa Maria Novella o Santa Trinita, ma a partire da questi modelli Brunelleschi cre\u00f2 qualcosa di pi\u00f9 rigoroso, con esiti rivoluzionari. L'innovazione fondamentale sta nell'organizzazione degli spazi lungo l'asse mediano applicando un modulo (sia in pianta che in alzato), corrispondente alla dimensione di una campata quadrata, con la base di 11 braccia fiorentine, lo stesso dello Spedale degli Innocenti. L'uso del modulo regolare, con la conseguente ripetizione ritmica delle membrature architettoniche, definisce una scansione prospettica di grande chiarezza e suggestione, soprattutto nelle due navate laterali, che assomigliano a un doppio loggiato simmetrico dello \"Spedale\", applicato per la prima volta all'interno di una chiesa: anche qui infatti l'uso della campata quadrata e della volta a vela genera la sensazione di uno spazio scandito come una serie regolare di cubi immaginari sormontati da semisfere. Le pareti laterali sono decorate da paraste che inquadrano gli archi a tutto sesto delle cappelle. Queste ultime per\u00f2 non sono proporzionate al modulo e si pensa che siano una manomissione al progetto originale di Brunelleschi, messa in atto probabilmente dopo la sua morte (1446). Inoltre la razionalit\u00e0 dell'impianto nel piedicroce non trova un riscontro di analoga lucidit\u00e0 nel transetto, poich\u00e9 qui probabilmente Brunelleschi dovette adattarsi alle fondazioni gi\u00e0 avviate dal Dolfini.\nNonostante le alterazioni la basilica trasmette ancora un senso di concezione razionale dello spazio, sottolineata dalla membrature portanti in pietra serena, che risaltano sull'intonaco bianco secondo il pi\u00f9 riconoscibile stile brunelleschiano. L'interno \u00e8 estremamente luminoso, grazie alla serie di finestre ad arco che corre lungo il cleristorio. Le colonne hanno capitelli corinzi con pulvino, come nello Spedale degli Innocenti, mentre il soffitto della navata centrale \u00e8 piano, decorato a lacunari.\nLa \"Trinit\u00e0\" e le fortificazioni (1424-1425).\nNel 1424 sarebbe datata la presunta collaborazione di Brunelleschi con Masaccio nella costruzione prospettica del famoso affresco della \"Trinit\u00e0\" in Santa Maria Novella. La perfetta organizzazione spaziale, che fece scrivere a Vasari \"pare che sia bucato quel muro\", fu un po' il manifesto della cultura prospettica formulata a Firenze in quegli anni ed \u00e8 cos\u00ec accurata che alcuni hanno tentato di riprodurla sia in pianta che in alzato. Non esistono documenti o menzioni della collaborazione, ma la rigorosit\u00e0 dello schema ha fatto pensare che il grande architetto avesse almeno offerto una consulenza durante il disegno, correndo tra i due buoni rapporti, come testimonia il \"Libro di Antonio Billi\" e alcune menzioni di Vasari.\nSempre nel 1424 Brunelleschi inizi\u00f2 i sopralluoghi a Pisa come consulente sulle fortificazioni, seguite da quelle sulle mura di Lastra a Signa, di Signa e di Malmantile. Nel 1425 fu nominato priore del quartiere di San Giovanni a Firenze. Nel catasto del 1427 dichiar\u00f2 di possedere una casa nel quartiere e un deposito nel Monte di Firenze di 1.415 fiorini e di 420 su quello di Pisa. Lo stesso anno venne consultato per la cupola del Battistero di Volterra.\nCappella de' Pazzi (dal 1429).\nNel 1429 i francescani di Santa Croce affidarono a Brunelleschi la ricostruzione della sala capitolare sul chiostro, che divenne poi la Cappella de' Pazzi, finanziata da Andrea de' Pazzi.\nLa prima pietra venne messa nel 1433 circa e i lavori proseguirono lentamente fino alla morte dell'architetto, venendo poi terminata dopo il 1470 da Giuliano da Maiano e altri. Con un arco cos\u00ec ampio per il completamento dei lavori \u00e8 sempre stato un problema definire con precisione cosa spetti alla paternit\u00e0 di Brunelleschi e cosa sia stato frutto dell'opera dei suoi continuatori; una parte della critica propende oggi per riconoscere al grande architetto almeno il progetto in tutte le linee essenziali, sia della struttura interna che esterna, compreso, ma con maggiori riserve, il portico, che rappresenterebbe l'unica facciata brunelleschiana.\nLo schema generale, come nelle altre opere di Brunelleschi, si ispira a un precedente medievale, in questo caso la sala capitolare di Santa Maria Novella (il Cappellone degli Spagnoli), con un vano principale a pianta rettangolare e scarsella.\nL'interno \u00e8 molto essenziale e si basa, come nella Sagrestia Vecchia, nel modulo a 20 braccia fiorentine (circa 11,66 metri), che \u00e8 la misura della larghezza dell'area centrale, dell'altezza dei muri interni e del diametro della cupola, in modo da avere un cubo immaginario sormontato da una semisfera. A questa struttura vanno aggiunte le due braccia laterali (coperte da volta a botte), un quinto ciascuno rispetto al lato del cubo centrale, e la scarsella dell'altare (con cupoletta), larga un altro quinto, pari all'arco di ingresso. La principale differenza con la pianta della sagrestia Vecchia \u00e8 quindi la base rettangolare, che fu forse influenzata dall'assetto dei preesistenti edifici circostanti.\nUna panca in pietra serena corre sul perimetro e venne costruita per permettere l'uso della cappella come luogo di riunione per i frati. Dalla panca si dipartono le paraste corinzie, sempre in pietra serena, che scandiscono l'ambiente e si collegano alle membrature superiori; grazie all'espediente della panca che fa da zoccolo, esse sono alla stessa altezza di quelle della scarsella, rialzata di alcuni gradini. L'apertura ad arco sopra il vano dell'altare \u00e8 riprodotta anche sulle altri pareti, cos\u00ec come il profilo della finestra tonda sulla parete di accesso, creando un puro ritmo geometrico. La cupola a ombrello \u00e8 segnata dai sottili costoloni a rilievo e la luce inonda la cappella dalla lanterna e dalle finestrelle disposte sul tamburo. Il grigio omogeneo e profondo della pietra si staglia sul fondo a intonaco bianco, nello stile pi\u00f9 tipico del grande architetto fiorentino.\nLa decorazione plastica \u00e8 strettamente subordinata all'architettura, come nella Sagrestia Vecchia: le pareti accolgono dodici grandi medaglioni in terracotta invetriata con gli \"Apostoli\", tra le migliori creazioni di Luca della Robbia; pi\u00f9 in alto si trova il fregio, sempre con il tema dei Cherubini e dell'Agnello. Nelle vele della cupola, altri 4 tondi policromi, sempre in terracotta, che rappresentano gli \"Evangelisti\", sono attribuiti a Andrea della Robbia o al Brunelleschi stesso che ne avrebbe curato il disegno prima di affidarne la realizzazione alla bottega dei Della Robbia: in queste opere nella scelta dell'artefice si pu\u00f2 cogliere la polemica di Brunelleschi contro le decorazioni troppo espressive di Donatello nella Sacrestia Vecchia, con il quale interruppe di fatto la fino ad allora proficua collaborazione.\nSecondo Brunelleschi era preferibile non mettere ancone (pale dipinte o scolpite) sugli altari, preferendo il ricorso alle sole vetrate sulle pareti. Le due vetrate della scarsella completano infatti il ciclo iconografico dei medaglioni e sono state realizzate su disegno di Alesso Baldovinetti: raffigurano \"Sant'Andrea\" (quella rettangolare) e il \"Padre Eterno\" (nell'oculo), che \u00e8 in diretta corrispondenza con il medaglione di \"Sant'Andrea\" sulla porta d'ingresso nel portico.\nLa guerra contro Lucca (1430-1431).\nNel 1430 Brunelleschi, Donatello, Michelozzo e Ghiberti erano impegnati nelle opere difensive dell'accampamento fiorentino durante la guerra contro Lucca. Brunelleschi arriv\u00f2 sul campo di battaglia il 5 marzo, quando i fiorentini iniziavano l'assedio della citt\u00e0. Filippo studi\u00f2 un modo per deviare il Serchio e allagare la citt\u00e0, e da aprile a giugno lavor\u00f2 a un complesso sistema di chiuse a nord, coordinate da un sistema di argini dagli altri lati. L'impresa per\u00f2 si rivel\u00f2 un fallimento e l'acqua invase il campo fiorentino, vanificando l'assedio.\nAl rientro si dedic\u00f2 al proseguimento dei lavori della cupola. Nel 1431 fu incaricato di predisporre l'altare di San Zanobi e creare una cripta, mai realizzata, nel Duomo di Firenze.\nViaggi e rientro (1432-1434).\nNel 1430 venne consultato per il tiburio del duomo di Milano. Nel 1432 fece un viaggio a Ferrara ospite di Niccol\u00f2 III d'Este e successivamente si spost\u00f2 a Mantova da Giovan Francesco Gonzaga, dove venne consultato per questioni idrauliche legate al corso del Po. Delle opere eseguite nelle due citt\u00e0 restano tracce nulle o molto scarse. Visit\u00f2 anche Rimini per consulenze varie a Sigismondo Pandolfo Malatesta, che stava ristrutturando Castel Sismondo.\nTornato a Firenze, ricevette l'incarico di scolpire un lavabo per la Sagrestia delle Messe del Duomo, che venne poi eseguito dal Buggiano, suo figlio adottivo dal 1419. Il naufragio sfiorato del suo \"badalone\", l'imbarcazione con eliche da lui brevettata per il trasporto dei materiali in Arno, comport\u00f2 la revoca del permesso di navigazione dell'imbarcazione.\nNel 1433 Brunelleschi conobbe Mariano di Jacopo, detto il Taccola, un inventore di congegni e macchinari che rest\u00f2 affascinato dalle gru e dagli argani progettati per il cantiere della cupola, tanto da riportare nel suo trattato \"De ingeniis\" un'\"intervista\" a Brunelleschi stesso. Lo stesso anno l'architetto si rec\u00f2 a Roma per un ulteriore studio dell'antichit\u00e0 classica: in special modo i suoi interessi si diressero verso lo studio degli edifici a pianta centrale.\nNel 1434 venne incarcerato per il mancato pagamento della tassa di iscrizione all'arte dei Maestri di Pietra e Legname, ma viene rilasciato grazie all'intervento dell'Opera del Duomo. Suo figlio adottivo, il Buggiano, era nel frattempo fuggito a Napoli con i suoi denari e gioielli, ma grazie all'intervento di papa Eugenio IV viene fatto tornare a Firenze.\nLa Rotonda degli Angeli (dal 1434).\nTornato libero, nel 1434 Brunelleschi stipul\u00f2 il contratto per la costruzione della rotonda di Santa Maria degli Angeli su commissione dell'Arte di Calimala, dove lavor\u00f2 fino al 1436 lasciando l'opera incompiuta. \u00c8 l'unico edificio a pianta centrale progettato da Brunelleschi senza doversi misurare con strutture continue.\nIl progetto si rifaceva ai modelli classici a pianta centrale e prevedeva una pianta ottagonale all'interno, circondata da una corona di cappelle comunicanti tra loro. L'altare doveva trovarsi probabilmente al centro, coperto da una cupola. Ciascuna cappella, di forma quadrata con due nicchie ai lati che la fanno sembrare ellittica, aveva una parete piana verso l'esterno, mentre negli spazi dei pilastri erano tagliate nicchie esterne forse destinate ad essere decorate da statue. Le nicchie interne dovevano essere in comunicazione l'una con l'altra, in modo da generare un andamento circolare dello spazio.\nI lavori vennero bloccati dopo tre anni di lavori per via della guerra contro Lucca (1437) e non furono pi\u00f9 proseguiti oltre i circa sette metri di altezza. Il resto dell'edificio, lasciato incompleto e chiamato comunemente con il sinistro nome di \"Castellaccio\", venne realizzato solo tra il 1934 e il 1940.\nVicopisano e Pisa (1435).\nNel 1435 l'Opera del Duomo lo invi\u00f2 a Vicopisano, per sovrintendere alla costruzione della rocca da lui stesso progettata.\nLo stesso anno progett\u00f2 la porta del Parlascio a Pisa e, tornato a Firenze, si dedic\u00f2 alla rotonda di Santa Maria degli Angeli.\nL'inaugurazione della Cupola (1436).\nIl 25 marzo 1436, giorno di inizio del calendario fiorentino, Brunelleschi pot\u00e9 finalmente assistere alla solenne inaugurazione della cattedrale, alla presenza di papa Eugenio IV. Brunelleschi sistem\u00f2 l'interno della chiesa, abbattendo il muro provvisorio tra le navate e il corpo absidale, dove aveva avuto sede il cantiere, rimuovendo macchinari e materiali e facendo costruire un coro ligneo provvisorio attorno all'altare maggiore, con dodici statue di \"Apostoli\".\nLa cupola venne terminata effettivamente solo nell'agosto, quando il 31 il vescovo di Fiesole Benozzo Federighi, su delega dell'arcivescovo Giovanni Maria Vitelleschi, sal\u00ec sulla sommit\u00e0 della volta e pose l'ultima pietra benedicendo la grandiosa opera architettonica. Segu\u00ec un banchetto di festeggiamento mentre tutte le campane delle chiese cittadine suonavano a festa.\nLa cupola assurse a simbolo, oltre che religioso, anche cittadino, in quanto come essa ridefiniva e riproporzionava l'edificio sottostante, originariamente gotico, cos\u00ec la citt\u00e0 di Firenze ridisegnava e sottometteva il territorio a lei vicino. Dal punto di vista ideologico si \u00e8 spesso detto infatti che l'ombra della cupola incombe su tutti i popoli della Toscana.\nLa lanterna (dal 1436).\nRestava da costruire la lanterna, per la quale Brunelleschi aveva fornito un progetto gi\u00e0 nel 1432. La cupola nel frattempo era stata chiusa da una struttura ad anello, collocata nel punto in cui si toccavano le due calotte, in modo da serrarle tra di loro e creando anche otto stanze sulla sommit\u00e0.\nTuttavia nel 1436, dopo l'inaugurazione della cupola, anzich\u00e9 dare il via immediato al progetto brunelleschiano per la lanterna si prefer\u00ec bandire un nuovo concorso, durante il quale Brunelleschi dovette di nuovo mettersi in discussione, gareggiando, tra gli altri, con il suo collaboratore Antonio Manetti e con il rivale di sempre Ghiberti. Il 31 dicembre 1436 la commissione giudicante, nella quale partecipava anche Cosimo de' Medici, approv\u00f2 il modello di Filippo, costruito in legno dallo stesso Manetti.\nCome di consueto, Brunelleschi organizz\u00f2 nei minimi dettagli il cantiere, creando una gru girevole e un castello di legno come impalcatura. La costruzione vera e propria prese il via solo nel 1446 e un mese dopo Brunelleschi mor\u00ec, quando era stata edificata solo la base. L'opera venne portata a termine da Andrea del Verrocchio nel 1461, che cre\u00f2 anche la palla dorata con croce sulla sommit\u00e0 (la sfera originale croll\u00f2 nel 1601 e venne in seguito reintegrata).\nLa lanterna \u00e8 un prisma a otto facce con contrafforti agli angoli e alte finestre lungo i lati, coperta a cono rovesciato e scanalato. In ciascuno degli spigoli si trova una scala \"a cerbotana vota\" (Vasari, 1550), cio\u00e8 a forma di pozzetto dove corrono ferri metallici a mo' di scalette. La lanterna era legata alle meditazioni sul tema degli edifici a pianta centrale sviluppate nella rotonda di Santa Maria degli Angeli. Essa \u00e8 fulcro visivo dell'intera cattedrale e conclude formalmente le linee ascendenti che corrono lungo i costoloni. Inoltre essa ha il compito statico di chiudere gli sproni e le otto vele circostanti. Nel disegnarla Brunelleschi si ispir\u00f2 forse alle oreficerie sacre, come gli incensieri o gli ostensori, ingrandendole su scala monumentale. La lanterna odierna \u00e8 forse stata alterata in fase di realizzazione rispetto al progetto originario, per la presenza di ornamenti eleganti e raffinati, pi\u00f9 in sintonia con lo stile della met\u00e0 del secolo, dominato dalla figura di Leon Battista Alberti.\nLe tribune morte (dal 1438).\nNel 1445, mentre Brunelleschi stava mettendo in opera la lanterna, inizi\u00f2 anche un'importante aggiunta alla zona absidale del Duomo, cio\u00e8 le \"tribune morte\" (ovvero \"cieche\", prive di aperture), progettate fin dal 1438.\nSono dei tempietti a base semicircolare addossati alle pareti esterne del tamburo, nei punti sgombri tra le tribune delle absidi. La loro superficie \u00e8 articolata da cinque nicchie marmoree alternate a coppie di semicolonne corinzie, in modo da accentuare i volumi con il chiaroscuro dei vuoti e pieni.\nLe funzioni delle tribune sono essenzialmente quella di dilatare ulteriormente lo spazio radiale delle absidi creando una sorta di corona, armonizzare la superfici facendo da mediazione con il tamburo che emerge, e anticipare la mole della cupola. Inoltre vennero costruite anche per ragioni statiche, quali corpi spingenti alla base della cupola: infatti sezionando queste strutture otteniamo degli archi rampanti, simili ai contrafforti delle chiese gotiche.\nIl progetto per palazzo Medici/Pitti (1443 circa).\nNel 1439 Brunelleschi allest\u00ec la famosa rappresentazione vivente dell'\"Annunciazione\", durante il Concilio di Firenze.\nGiorgio Vasari riporta nelle Vite un episodio della vita di Brunelleschi che non ha trovato riscontri documentari e che \u00e8 oggetto di valutazioni controverse da parte degli storici dell'arte. Non compare neanche nella biografia del Manetti, che per\u00f2 \u00e8 incompiuta proprio sugli ultimi anni di vita dell'artista. Nel 1443 Cosimo il Vecchio compr\u00f2 alcuni edifici e terreni in via Larga per farne il proprio palazzo, costruito di l\u00ec a pochi anni da Michelozzo. Ma Vasari riporta che il capostipite di casa Medici si rivolse innanzitutto a Filippo Brunelleschi nel 1442, che gli port\u00f2 un modello per il suo palazzo il quale venne per\u00f2 scartato poich\u00e9 troppo \"suntuoso e magnifico\", tale da destare pericolose invidie. Secondo il progetto di Filippo l'accesso principale avrebbe dovuto essere su piazza San Lorenzo (dove oggi si trovano le mura del giardino).\nIl progetto venne poi scelto dal rivale di Cosimo, il banchiere Luca Pitti, che lo mise in opera solo nel 1458, ben oltre la morte di Filippo, costituendo il nucleo primitivo dell'attuale palazzo Pitti; sempre secondo la testimonianza di Vasari il Pitti richiese espressamente che le finestre del suo palazzo fossero grandi quanto le porte di palazzo Medici e che il cortile potesse contenere tutto palazzo Strozzi, il pi\u00f9 grande edificio privato cittadino: in effetti tali condizioni sono soddisfatte, sebbene le finestre fossero originariamente aperte per formare una loggia e sebbene palazzo Pitti abbia solo tre lati invece di quattro, disposti attorno all'enorme cortile (rifatto nel XVI secolo). Il nucleo originale del palazzo corrisponde alle sei finestre centrali e il portale, con la facciata composta secondo un modulo fisso, che ricorre nell'ampiezza delle aperture e nella loro distanza; moltiplicato per due d\u00e0 l'altezza delle aperture e per quattro l'altezza dei piani.\nNuova fu anche la presenza di una piazza antistante il palazzo, la prima destinata a un palazzo privato a Firenze, che permetteva una visuale frontale e centrata dal basso, secondo il punto di vista privilegiato definito anche da Leon Battista Alberti.\nIl pulpito di Santa Maria Novella (1443).\nNel 1443 disegn\u00f2 e appront\u00f2 un modello ligneo per il pulpito di Santa Maria Novella, realizzato poi dal Buggiano. Lo stesso anno \u00e8 incisa la data sulla parete settentrionale della Cappella dei Pazzi, probabile conclusione dei lavori, mentre a un anno prima risale la data a cui fanno riferimento le mappe astronomiche nella sagrestia Vecchia e nella stessa cappella dei Pazzi (4 luglio 1442), legata probabilmente al ricordo della venuta in citt\u00e0 di Renato d'Angi\u00f2.\nSanto Spirito (dal 1444).\nLa ristrutturazione della basilica di Santo Spirito, progettata dal 1428 e messa sotto contratto nel 1434, venne realizzata solo a partire dal 1444. Nel 1446 giunse a Santo Spirito il primo fusto di colonna.\nNonostante le modifiche al progetto originario apportate dai continuatori, la chiesa rappresenta il capolavoro delle ultime meditazioni di Brunelleschi sul modulo e sulla combinazione tra croce latina e pianta centrale, con un'articolazione degli spazi molto pi\u00f9 ricca e complessa di San Lorenzo. Si tratta di una nuova interpretazione della classicit\u00e0 non solo nei metodi ma anche nell'imponenza e monumentalit\u00e0. Un colonnato continuo di campate quadrate con volta a vela circonda tutta la chiesa compreso il transetto e il capocroce, creando un camminamento (come nel Duomo di Pisa o di Siena) dove si aprono quaranta cappellette a nicchia. I profili delle nicchie dovevano essere nei progetti visibili dall'esterno, come nel Duomo di Orvieto, creando un rivoluzionario effetto di forte chiaroscuro e movimento delle masse murarie, che fu sostituito in fase costruttiva con un pi\u00f9 tradizionale muro rettilineo.\nAll'incrocio dei bracci si trova la cupola, originariamente pensata da Brunelleschi senza tamburo, come nella Sagrestia Vecchia, in modo da illuminare con maggiore intensit\u00e0 la mensa dell'altare centrale, rendendo pi\u00f9 esplicita l'allusione alla luce divina dello Spirito Santo, al quale \u00e8 dedicata la chiesa. Anche la copertura della navata centrale sarebbe dovuta essere con volta a botte invece che con controsoffitto piano, cos\u00ec da accentuare l'effetto di dilatazione dello spazio interno verso l'esterno, come se la chiesa \"gonfiasse\". Le campate dovevano continuare anche in controfacciata, con l'originale creazione di quattro portali, a fronte di sole tre navate.\nNonostante queste manomissioni a Santo Spirito il distacco dalla tradizione gotica si approfondisce e diviene definitivo. Il modulo della campata di undici braccia fiorentine arriva a definire ogni parte della chiesa. Entrando nella chiesa e camminando verso il capocroce si pu\u00f2 cogliere l'estremo dinamismo del variare continuo del punto di vista attraverso la sequenza ritmica degli archi e delle colonne, che creano filari prospettici anche trasversalmente, verso le nicchie e i portali. Il tutto d\u00e0 per\u00f2, a differenza delle chiese gotiche, l'effetto di estrema armonia e chiarezza dell'insieme, grazie alla regolazione secondo principi razionali unitari.\nLa luce evidenzia il ritmo arioso ed elegante degli spazi, entrando in maniera graduale attraverso le differenti aperture, pi\u00f9 ampie nel cleristorio della navata centrale e dagli oculi della cupola. Le navate laterali si trovano cos\u00ec ad essere pi\u00f9 scure, dirigendo l'occhio inevitabilmente verso il nodo luminoso: l'altare centrale.\nGli ultimi anni e la morte (1445-1446).\nNel 1445 veniva inaugurato, sebbene non ancora concluso, lo Spedale degli Innocenti, la prima architettura avviata da Brunelleschi. Lo stesso anno si inizi\u00f2 la costruzione delle \"Tribune morte\" del Duomo, progettate fin dal 1438, e nel febbraio/marzo 1446 veniva messa in opera la lanterna della cupola.\nBrunelleschi mor\u00ec a Firenze nella notte tra il 15 e il 16 aprile del 1446, lasciando come erede, di una casa e di 3.430 fiorini, il figlio adottivo Buggiano.\nLa sua tomba venne inizialmente collocata in un loculo nel campanile di Giotto e trasferita solennemente in duomo il 30 settembre dello stesso anno. Persa la sua localizzazione nel corso dei secoli, fu riscoperta solo nel 1972, durante gli scavi della chiesa di Santa Reparata sotto la cattedrale.\nSecondo Antonio Manetti: \"Gli fu fatto tanto onore d'essere seppellito in Santa Maria del Fiore, e postovi l'effigie sua al naturale, secondo che si dice, scultura di marmo a perpetua memoria, con uno tanto epitaffio\":\nL'epitaffio si trova nella navata sinistra, al di sotto del busto del Buggiano, che fa parte della serie di artisti illustri che hanno contribuito, nei secoli, allo splendore della cattedrale: gli altri sono Arnolfo di Cambio, Giotto, Antonio Squarcialupi, Marsilio Ficino ed Emilio de Fabris.\nLo scenografo.\nSecondo Giorgio Vasari Brunelleschi fu l'inventore dei macchinari scenici per l'annuale rievocazione dell'Annunciazione che si teneva in San Felice in Piazza e, secondo attribuzioni pi\u00f9 recenti, fu responsabile, direttamente o tramite collaboratori della sua cerchia come il Cecca, degli \"ingegni\" scenici per l'Ascensione, rievocata ogni anno in Santa Maria del Carmine, e per la celebre annunciazione vivente allestita nel 1439, forse nella Santissima Annunziata o in San Marco, in occasione del Concilio di Firenze. Un testimone oculare di queste ultime due rappresentazioni fu il prelato ortodosso Abramo di Souzdal che, giunto al seguito del metropolita di Kiev, lasci\u00f2 una dettagliata descrizione in slavo antico.\nL'annunciazione del 1439 per esempio prevedeva il passaggio di un angelo lungo tutta la navata della chiesa, sospeso sopra gli spettatori. Scorreva su un canapo che andava dalla \"tribuna dell'Empireo\", sopra il portale della chiesa dove si trovava la rappresentazione del Padreterno, fino alla sommit\u00e0 del tramezzo, dove stava Maria in una cella. Dopo aver dato l'annuncio tornava verso l'Empireo, scambiandosi con un fuoco d'artificio che veniva in senso opposto e che rappresentava lo Spirito Santo. L'effetto scenografico di queste rappresentazioni sopravvive ancora oggi nella festa pasquale dello scoppio del carro dove la \"colombina\", sospesa su cavi, attraversa velocemente il Duomo di Firenze, dal carro posto sul sagrato della chiesa fino all'altare maggiore e viceversa.\nL'\"ingegno\" di San Felice in Piazza invece prevedeva un'apertura rotonda che improvvisamente si apriva con fragore mostrando una grande nicchia rialzata sopra l'altare, illuminata da fiammelle come un cielo stellato, dove stavano il Padreterno e dodici angeli cantori. Sotto di esso si trovava appesa una struttura a forma di cupola rotante, il \"mazzo\", con attaccati otto angeli impersonati da fanciulli che cantavano le lodi di Maria, dal centro della quale si abbassava una mandorla, illuminata ai bordi con piccole lucerne, con un giovane che impersonava l'arcangelo Gabriele, che arrivava al suolo e visitava Maria, seduta dentro una specie di tempietto. Il gruppo rotante di angeli in \"volo\", riproposto probabilmente anche in anni successivi, dovette fare da ispirazione per la composizione della \"Nativit\u00e0 mistica\" di Sandro Botticelli (1501).\nGli allestimenti di Brunelleschi inaugurarono un nuovo modo di spettacolarizzare le rievocazioni sacre, usando sia una scenografia fissa che apparati semoventi, in grado di ricreare l'illusione del volo di angeli. Nel fare questo Brunelleschi si serv\u00ec della grande esperienza messa punto nella progettazione di macchinari, argani, congegni per il sollevamento, la sospensione e la trazione di materiali, usati nei suoi cantieri. Il tutto era reso pi\u00f9 spettacolare anche dall'uso di giochi pirotecnici, illuminazioni improvvise, tendaggi. La ricostruzione lignea in scala di questi apparati \u00e8 stata fatta alla mostra \"Il luogo teatrale a Firenze\" del 1975 curata dallo storico dello spettacolo Ludovico Zorzi.\nLe fattezze di Brunelleschi.\nConosciamo l'aspetto di Filippo Brunelleschi da vari ritratti. Ci \u00e8 pervenuta anche la maschera funeraria in stucco bianco che, presa subito dopo il decesso, \u00e8 oggi conservata nel Museo dell'Opera del Duomo. A partire da essa si ispir\u00f2 il Buggiano per scolpire il busto \"clipeato\" che si trova ancora oggi sulla parete della navata sinistra del Duomo di Firenze. Il maestro vi \u00e8 ritratto senza gli strumenti tipici del mestiere di architetto (compasso, disegni di progetti), a sottolineare la sua superiorit\u00e0 intellettuale rispetto alla prassi artigianale, come indica anche l'epitaffio sottostante in latino, dettato da Carlo Marsuppini.\nI suoi resti, rinvenuti nel 1972, testimoniano la bassa statura e la corporatura gracile, confermando la descrizione di Vasari, che lo ricorda come \"sparuto nella persona\". La testa era grande, superiore alla media, e dai ritratti si \u00e8 ricostruito il cranio calvo, gli orecchi pronunciati, il naso largo, le labbra sottili.\nUna sua effigie in et\u00e0 pi\u00f9 giovane dovrebbe trovarsi nel \"San Pietro in cattedra\", affresco di Masaccio nella Cappella Brancacci di Firenze, accanto ad altri artisti dell'epoca tra i quali lo stesso Masaccio, Leon Battista Alberti e, forse, Masolino. Sempre secondo la tradizione Filippo fece da modello a Donatello per la statua del \"Profeta imberbe\", destinata al campanile di Santa Maria del Fiore (1416-1418). Il profilo di Filippo compare anche nel dipinto dell'anonimo fiorentino del 1470 circa, gi\u00e0 attribuito a Paolo Uccello, assieme ad altri quattro fondatori delle arti figurative fiorentine: Giotto, Paolo Uccello stesso, Donatello e Antonio Manetti. A questa immagine si ispir\u00f2 l'incisore che cur\u00f2 i ritratti dell'edizione del 1568 delle \"Vite de' pi\u00f9 eccellenti pittori, scultori e architettori\".\nTra i ritratti pi\u00f9 tardi, tutti derivati da questi prototipi, ci sono un busto marmoreo di Giovanni Bandini, sempre all'Opera del Duomo (seconda met\u00e0 del XV secolo), o la statua di Luigi Pampaloni in piazza del Duomo (1835 circa), che lo raffigura mentre guarda verso il suo capolavoro: la Cupola."}
{"id": "2633686", "revid": "370187", "url": "https://it.wikipedia.org/wiki?curid=2633686", "title": "Associazione Calcio Napoli 1951-1952", "text": "Questa voce raccoglie le informazioni riguardanti lAssociazione Calcio Napoli nelle competizioni ufficiali della stagione 1951-1952.\nOrganigramma societario.\nArea direttiva\nArea tecnica\nStatistiche.\n\"Statistiche aggiornate al 22 giugno 1952.\""}
{"id": "2633690", "revid": "36426", "url": "https://it.wikipedia.org/wiki?curid=2633690", "title": "Palazzo Feroni", "text": ""}
{"id": "2633692", "revid": "6923", "url": "https://it.wikipedia.org/wiki?curid=2633692", "title": "Yamaha YZF 600R Thundercat", "text": "La Yamaha YZF600R Thundercat \u00e8 una motocicletta stradale-sportiva prodotta dalla Yamaha a partire dal 1994 fino al 2007.\nStoria.\nPresentata inizialmente sul mercato statunitense nel 1994, dove venne utilizzata anche nelle competizioni riservate alle Supersport, \u00e8 stata introdotta in quello europeo a partire dal febbraio del 1996. Il telaio ed il motore furono ricavati dalla Yamaha FZR 600R. Il motore ha un nuovo sistema di presa d'aria, dei pistoni pi\u00f9 leggeri e il sistema di accensione elettronica (TCI: Transistorized Capacitor Ignition) a fasatura variabile con sensore di posizione della valvola a farfalla (TPS: Throttle Position Sensor). Il risultato \u00e8 stato un motore pi\u00f9 facile da gestire sia ai bassi che agli alti regimi.\nIl motore impiegato era un quattro cilindri in linea raffreddato a liquido con doppio albero a camme (DOHC: Double Overhead Camshaft) azionati da una catena. Alimentato da quattro carburatori KeiHin (sigla modello: CVKD36) da 36\u00a0mm, grazie alla presa d'aria posta sotto il faro si creava un effetto d'aria ad induzione forzata che rendeva istantanea la risposta del propulsore all'apertura del gas a qualsiasi regime. Dotata di un cambio a sei velocit\u00e0, la YZF 600R Thundercat utilizzava una frizione a dischi multipli in bagno d'olio. Il motore era alloggiato sul telaio Yamaha DeltaBox in acciaio che garantiva robustezza e leggerezza nello stesso tempo.\nL'impianto frenante anteriore era composto da due dischi da 298\u00a0mm con pinze monoblocco Sumitomo a quattro pistoncini, mentre al posteriore montava un disco singolo da 245\u00a0mm con pinze a due pistoncini.\nLa sospensione anteriore utilizzata era una forcella telescopica regolabile.\nAl posteriore invece montava un mono ammortizzatore anch'esso regolabile.\nLe misure degli pneumatici erano le seguenti: anteriore 120/60 ZR17 55W e posteriore 160/60 ZR17 69W.\nSul mercato europeo \u00e8 uscita dai listini nel 2004/2005, lasciando solo la Yamaha YZF-R6 nella fascia di mercato delle sportive e la Yamaha Fazer tra quelle pi\u00f9 turistiche. Ha invece continuato ad essere venduta ancora per un paio di anni sul mercati dell'America del Nord."}
{"id": "2633693", "revid": "834", "url": "https://it.wikipedia.org/wiki?curid=2633693", "title": "Le sorelle Materassi (romanzo)", "text": ""}
{"id": "2633698", "revid": "339392", "url": "https://it.wikipedia.org/wiki?curid=2633698", "title": "Team Hayate", "text": ""}
{"id": "2633699", "revid": "767487", "url": "https://it.wikipedia.org/wiki?curid=2633699", "title": "Gene Englund", "text": ""}
{"id": "2633700", "revid": "2149408", "url": "https://it.wikipedia.org/wiki?curid=2633700", "title": "Plaza", "text": ""}
{"id": "2633705", "revid": "121329052", "url": "https://it.wikipedia.org/wiki?curid=2633705", "title": "Secure Shell", "text": "In informatica e telecomunicazioni SSH (Secure SHell, shell sicura) \u00e8 un protocollo che permette di stabilire una sessione remota cifrata tramite interfaccia a riga di comando con un altro host di una rete informatica. \u00c8 il protocollo che ha sostituito l'analogo, ma insicuro, Telnet.\nDescrizione.\nIl client SSH ha un'interfaccia a riga di comando simile a quella di telnet e rlogin, ma l'intera comunicazione (ovvero sia l'autenticazione - mutua - che la sessione di lavoro) avviene in maniera cifrata. Per questo motivo, SSH \u00e8 diventato uno standard di fatto per l'amministrazione remota di sistemi UNIX e di dispositivi di rete, rendendo obsoleto il protocollo telnet, giudicato troppo pericoloso per la sua mancanza di protezione contro le intercettazioni.\nIl client ed il server SSH sono installati o installabili su molte versioni di UNIX, GNU/Linux, macOS e Microsoft Windows. Inoltre \u00e8 disponibile come strumento di amministrazione su alcuni apparati di rete. La IANA (Internet Assigned Numbers Authority) ha assegnato al servizio SSH la porta 22 TCP e UDP, anche se \u00e8 comunque possibile implementare il servizio SSH su altre porte non definite dalla IANA.\nIl comando su sistemi UNIX-like \u00e8 il seguente:\n ssh [opzioni] nomeutente@host [comando]\nLa prima versione dell'SSH era completamente open Source, mentre la seconda \u00e8 diventata commerciale; esiste comunque una versione libera detta OpenSSH che si basa sulla prima versione, ma che fornisce supporto alla seconda versione.\nArchitettura del protocollo.\nIl protocollo SSH si basa su un'architettura rappresentabile in tre distinti livelli: Transport Layer Protocol, User Authentication Protocol e Connection Layer Protocol. La divisione in tre livelli indipendenti garantisce un'estrema flessibilit\u00e0 del protocollo: l'indipendenza logica dei livelli permette di modificare la configurazione della connessione senza dover modificare i livelli superiori o inferiori del protocollo, per esempio si pu\u00f2 modificare il protocollo di compressione delle informazioni senza dover cambiare il protocollo di cifratura o di autenticazione del sistema.\n\u00c8 importante specificare che i livelli sopra citati non hanno alcuna relazione con i livelli dello standard ISO/OSI essendo livelli interni al protocollo SSH che a sua volta \u00e8 posizionabile subito sopra al livello di trasporto ISO/OSI. Di fatto i livelli interni al protocollo SSH coprono gli ultimi tre livelli della pila ISO/OSI applicando un'organizzazione diversa da quella prevista dallo standard per le reti.\nTransport Layer Protocol.\nIl Transport Layer Protocol \u00e8 il primo dei tre livelli del protocollo SSH, in esso sono contenuti tutti i protocolli e le procedure utilizzate nell'instaurazione e creazione del canale cifrato di comunicazione client-server. All'interno del Transport Layer avviene l'autenticazione del server, lo scambio delle chiavi, la cifratura, la compressione e il controllo d'integrit\u00e0 dei pacchetti. Il livello comprende in parte il livello di sessione e in parte il livello di presentazione dello standard ISO/OSI. La connessione creata sfrutta normalmente il protocollo TCP/IP per la comunicazione al livello di rete e di trasporto ma \u00e8 teoricamente indipendente da esso. Nel Transport Layer viene effettuato il controllo dell'integrit\u00e0 dei pacchetti ma non vengono gestiti i casi in cui i pacchetti della connessione vengano persi, in tali casi la sessione viene terminata e deve essere ristabilita completamente. Per tali motivi i protocolli di trasporto orientati alla connessione come il TCP sono fortemente consigliati per impedire la perdita di pacchetti e la chiusura della connessione.\nNegoziazione algoritmi.\nLa negoziazione degli algoritmi \u00e8 una delle prime fasi dell'instaurazione di una connessione SSH. Per poter stabilire quali algoritmi utilizzare nella connessione SSH il client e il server devono scambiarsi la lista degli algoritmi che supportano per la connessione. La lista contiene tutti gli algoritmi disponibili in ordine di preferenza, la preferenza e gli algoritmi disponibili sono determinati dalla configurazione del software del client e del server. Terminato lo scambio delle liste vengono scelti i protocolli disponibili su entrambe le macchine dando precedenza agli algoritmi pi\u00f9 in alto in ordine di preferenza. Se non sono disponibili algoritmi in comune tra le macchine la connessione viene terminata.\nScambio delle chiavi.\nDopo la definizione degli algoritmi da utilizzare nella connessione avviene uno dei passi pi\u00f9 importanti nell'instaurazione del canale sicuro di comunicazione: lo scambio delle chiavi. Per poter garantire la sicurezza e la privatezza della comunicazione \u00e8 indispensabile stabilire degli algoritmi di scambio delle chiavi sicuri, una falla di sicurezza nello scambio delle chiavi comprometterebbe l'intera connessione. La negoziazione delle chiavi avviene all'inizio di ogni connessione, per garantire maggiore sicurezza le chiavi vengono generalmente rinegoziate ogni ora o ogni gigabyte di dati transitato nella connessione.\nGli algoritmi di scambio di chiavi pi\u00f9 utilizzati sono:\nI due algoritmi utilizzati sono variazioni dell'algoritmo di scambio di chiavi Diffie-Hellman in cui \u00e8 stato aggiunto un sistema di certificazione del server mediante un host key. Osservando le stringhe identificatrici degli algoritmi \u00e8 possibile dedurre che esse variano solo per il termine groupX, tale termine definisce il gruppo utilizzato nella definizione dei parametri dell'algoritmo Diffie-Hellman, tali gruppi sono documentati all'interno del RFC3526.\nL'algoritmo Diffie-Hellman \u00e8 stato certificato come uno dei pi\u00f9 sicuri metodi di scambio di chiavi su un canale di comunicazione non sicuro ed \u00e8 tra gli algoritmi pi\u00f9 utilizzati al mondo. A causa dell'elevato numero di calcoli necessari per lo scambio di chiavi Diffie-Hellman \u00e8 possibile utilizzare nei sistemi pi\u00f9 vecchi e con meno potenza di calcolo l'algoritmo RSA egualmente sicuro ma meno esigente in termini di potenza di calcolo.\nAutenticazione del server.\nL'autenticazione del server serve ad evitare che un utente maligno \"impersonifichi\" il server, facendosi fornire le credenziali dell'utente (spoofing da attacco man in the middle). A questo scopo, per ciascun server viene generata una coppia di chiavi asimmetriche. La chiave privata rimane sul server. La chiave pubblica deve essere conosciuta dal client, il client pu\u00f2 ottenere la chiave di un server utilizzando archivi pubblici delle chiavi disponibili sul web o ricevendola direttamente dal server durante la prima connessione.\nL'autenticazione avviene durante lo scambio di chiavi Diffie-Hellman, il server crea un messaggio cifrato con la propria chiave privata e la invia al client, il client la decifra con la chiave pubblica del server verificando l'identit\u00e0 del server, se la decifrazione del messaggio avviene correttamente il client procede con l'instaurazione della connessione, in caso contrario interrompe la procedura. Dato che solo il server dovrebbe essere a conoscenza della chiave privata il client \u00e8 in grado di determinare l'identit\u00e0 del server con cui sta comunicando.\nCrittografia della connessione.\nDefinita una chiave segreta conosciuta esclusivamente dal client e dal server \u00e8 possibile utilizzare un protocollo di crittografia simmetrica per cifrare la comunicazione tra client e server.\nUn algoritmo di crittografia simmetrico permette di utilizzare un'unica chiave per cifrare e decifrare delle informazioni. In un algoritmo a chiave simmetrica la chiave condivisa deve essere definita prima dell'inizializzazione della connessione utilizzando un metodo di comunicazione della chiave sicuro che nell'SSH avviene utilizzando l'algoritmo Diffie-Hellman. Gli algoritmi a chiave simmetrica garantiscono un alto standard di sicurezza e un basso costo in termini di potenza di calcolo (a differenza degli algoritmi a chiave asimmetrica come l'algoritmo RSA).\nLa lista degli algoritmi simmetrici utilizzabili dal protocollo SSH comprende:\nGli algoritmi pi\u00f9 utilizzati sono l'AES e il 3DES presenti su praticamente tutti i computer.\n\u00c8 possibile utilizzare un algoritmo di crittografia nullo che di fatto non esegue alcuna operazione di cifratura, tale scelta \u00e8 fortemente sconsigliata in quanto renderebbe l'intera comunicazione insicura.\nDopo aver stabilito i protocolli da utilizzare e dopo aver effettuato lo scambio di chiavi mediante il protocollo Diffie-Hellman \u00e8 possibile instaurare la connessione criptata con l'algoritmo a chiave simmetrica precedentemente definito.\nCompressione delle informazioni.\nIl protocollo SSH permette di applicare algoritmi di compressione delle informazioni al flusso di dati passante nella connessione. Attualmente \u00e8 supportata la compressione mediante la libreria zlib.\nIntegrit\u00e0 dei pacchetti.\nIl controllo di integrit\u00e0 delle informazioni \u00e8 un processo che permette di verificare che i dati contenuti in un pacchetto ricevuto da uno dei due host della connessione corrispondano ai dati inviati dall'altra macchina. Il processo di controllo delle informazioni permette di individuare eventuali errori in fase di invio e soprattutto permette di individuare eventuali attacchi replay da parte di computer esterni alla comunicazione.\nGli algoritmi di MAC (Message Authentication Code) utilizzabili nel protocollo SSH sono:\nIl processo di controllo d'integrit\u00e0 \u00e8 consigliato ma non obbligatorio in una connessione SSH.\nIl controllo d'integrit\u00e0 dei pacchetti viene effettuato dopo la definizione della chiave segreta della connessione, prima non \u00e8 possibile effettuare un controllo d'integrit\u00e0.\nUser Authentication Protocol.\nDopo aver creato un canale di comunicazione sicuro il protocollo ssh prevede l'autenticazione dell'utente mediante metodi definiti nello User Authentication Protocol. Questo livello dell'architettura del protocollo SSH comprende le operazioni previste dallo standard ISO/OSI per il livello di sessione.\nAutenticazione via chiave pubblica.\nL'autenticazione a chiave pubblica \u00e8 il metodo di autenticazione pi\u00f9 sicuro implementato nel protocollo SSH e deve essere sempre disponibile in ogni server.\nQuesto metodo di autenticazione \u00e8 basato sulla crittografia asimmetrica. L'algoritmo di crittografia asimmetrica pi\u00f9 utilizzato per la generazione delle chiavi \u00e8 l'RSA.\nProcedura.\nGenerazione e trasferimento delle chiavi.\nPer autenticarsi il client genera una coppia di chiavi pubblica/privata utilizzando un algoritmo di crittografia asimmetrico supportato dal protocollo SSH mediante il comando ssh-keygen. Generate le chiavi l'utente deve trasferire la propria chiave pubblica sul server in cui viene generalmente memorizzata in un apposito file nella home directory dell'utente nel server; la chiave privata viene conservata sul client e non deve essere divulgata, per garantire una maggiore sicurezza \u00e8 possibile proteggere la chiave privata con una parola chiave (passphrase).\nL'utente pu\u00f2 trasferire la propria chiave pubblica sul server sia mediante supporti di memorizzazione fisici che mediante il comando ssh-copy-id.\nAutenticazione.\nIl server sorgente per verificare l'identit\u00e0 dell'utente sfrutta le particolari caratteristiche degli algoritmi di crittografia asimmetrici.\nDurante la fase di autenticazione il server genera una stringa casuale di 256\u00a0bit, la cifra usando la chiave pubblica dell'utente e l'algoritmo di cifratura corrispondente alla chiave e la invia al client. Il client decifra il messaggio utilizzando la propria chiave privata e invia l'hash della stringa ricevuta al server, se l'hash della stringa del client corrisponde all'hash della stringa del server l'utente viene autenticato. Solo chi possiede la chiave privata dell'utente \u00e8 in grado di decifrare correttamente il messaggio cifrato del server, in questo modo il server \u00e8 in grado di verificare l'identit\u00e0 del client.\nNell'autenticazione mediante chiavi pubbliche non viene richiesta nessuna password all'utente tranne nel caso in cui sia stata applicata una passphrase alla chiave privata.\nAutenticazione via password.\nL'autenticazione via password \u00e8 il metodo pi\u00f9 semplice di autenticazione supportato dal protocollo SSH.\nL'utente fornisce un nome utente ed una password, il server confronta tali dati con il database degli utenti del sistema operativo. Questo scambio avviene all'interno di un canale cifrato, per cui non \u00e8 a rischio di intercettazione.\nProcedura:\nPer prevenire attacchi brute force si pu\u00f2 utilizzare un tool DenyHosts o Fail2ban.\nConnection Layer Protocol.\nIl Connection Layer \u00e8 il livello pi\u00f9 alto del protocollo SSH, permette l'instaurazione di terminali interattivi, esecuzione di comandi remoti, il forward di connessioni e il forward di applicazioni grafiche X11. Il Connection Layer gestisce tali funzionalit\u00e0 utilizzando canali multipli di comunicazione passanti per lo stesso tunnel criptato del Transport Layer.\nI canali.\nOgni terminale interattivo aperto e ogni connessione inoltrata attraverso la connessione SSH pu\u00f2 occupare un canale di comunicazione. Essendo possibile l'instaurazione di canali multipli ogni canale possiede un numero identificativo, tale numero viene utilizzato per distinguere pacchetti appartenenti a canali diversi permettendo all'applicativo SSH di ricostruire le diverse comunicazioni aperte attraverso il tunnel criptato.\nL'apertura di un canale avviene quando entrambe le parti concordano la sua creazione, se una delle due parti rifiuta, il canale non viene creato. Fintanto che uno degli host non ha ancora confermato l'apertura del canale nessun pacchetto \u00e8 autorizzato ad utilizzare tale canale\nPort forwarding.\nGrazie all'estrema flessibilit\u00e0 del protocollo SSH \u00e8 possibile realizzare tunnel criptati in grado di trasportare sessioni TCP arbitrarie all'interno della connessione criptata, permettendo di proteggere da intercettazione protocolli non sicuri, o di aggirare limitazioni di routing.\nQuesta funzionalit\u00e0 \u00e8 detta port forwarding, e permette di aprire un socket TCP sul client SSH (local port forwarding) o sul server (remote port forwarding). Le connessioni ricevute su questa porta vengono inoltrate dall'altro capo della connessione SSH, verso un host e una porta specificata.\nAd esempio, con questo comando ci si collega ad host1, inoltrando la porta 10022 della macchina in cui lanciamo il client ssh alla porta 22 di host2 attraverso un canale sicuro tra client e host1:\n ssh host1 -L 10022:host2:22\nMentre questa connessione \u00e8 attiva, collegandosi alla porta 10022 del client si viene rediretti verso la porta 22 di host2.\nEsempio di uso del port forwarding.\nIl port forwarding \u00e8 utile ad esempio per fare assistenza remota a macchine prive di un sistema di gestione remota sicuro.\n\u00c8 possibile creare un tunnel sicuro tra una porta del client e una porta del server remoto o di qualsiasi terza macchina dietro al server remoto, a patto che la macchina server abbia abilitato il forwarding. Questo \u00e8 normalmente possibile senza installare nessun pacchetto aggiuntivo.\nAd esempio, nel seguente scenario\n CLIENT --[rete sicura]--&gt; ssh server --[rete insicura]--&gt; TERZA MACCHINA\nSe vogliamo utilizzare un desktop remoto sulla terza macchina basta che ci connettiamo al server ssh includendo un tunnel tra una porta locale della macchina dove lavoriamo e la porta 3389 della TERZA MACCHINA. Dopo di che baster\u00e0 avviare il client RDP e connettersi a localhost:(porta scelta).\nIl client ssh locale stabilir\u00e0 una connessione criptata con il server, creer\u00e0 un tunnel all'interno di questa connessione criptata, ed invier\u00e0 la connessione RDP su questo tunnel. Il server a sua volta stabilir\u00e0 una normale sessione TCP con la terza macchina sulla porta richiesta.\nCome risultato, il client RDP verr\u00e0 messo in comunicazione con la terza macchina. La connessione tra ssh server e terza macchina non sar\u00e0 criptata, per cui \u00e8 opportuno che la comunicazione tra queste due macchine non sia a rischio di intercettazione. La terza macchina vedr\u00e0 la connessione TCP provenire dal server ssh invece che dal client.\nX forwarding.\nIl port forwarding \u00e8 utile anche per trasportare applicazioni X Window attraverso una connessione SSH. SSH imposta anche automaticamente le opportune variabili d'ambiente, in modo che le applicazioni X lanciate da un terminale remoto vengano visualizzate sul display da cui \u00e8 stata avviata la connessione.\nL'X forwarding dal lato client deve essere abilitato passando l'opzione \"-X\" mentre dal lato server va modificato il file di configurazione /etc/ssh/sshd_config abilitando la direttiva codice_1 (ricordatevi di riavviare il server una volta apportata la modifica al file di configurazione)."}
{"id": "2633706", "revid": "116457766", "url": "https://it.wikipedia.org/wiki?curid=2633706", "title": "Territorio del bacino della Saar", "text": "Il territorio del bacino della Saar (in tedesco: \"Saarbeckengebiet\" o \"Saarterritorium\", in francese: \"Territoire du Bassin de la Sarre\", in inglese: \"Territory of the Saar Basin\"), detto anche \"Saar\" o \"Saargebiet\", \u00e8 stato una regione della Germania occupata e governata dal Regno Unito e dalla Francia dal 1920 al 1935 sotto il mandato della Societ\u00e0 delle Nazioni; l'occupazione anglo-francese era stata promossa inizialmente dal Trattato di Versailles.\nLa capitale della regione era Saarbr\u00fccken.\nIl territorio corrisponde all'attuale stato tedesco del Saarland, anche se di poco pi\u00f9 piccolo.\nPer stabilire l'autodeterminazione della Saar fu svolto un plebiscito nel 1935, il protettorato fu sciolto ed i territori ad esso appartenenti confluirono nella Germania nazista.\nCommissione governativa.\nSotto il Trattato di Versailles la regione altamente industrializzata della Saar fu sottoposta all'egida anglo-francese, secondo il mandato della Societ\u00e0 delle Nazioni, per un periodo complessivo di quindici anni; i bacini carboniferi della Saar furono ceduti alla Francia. Fra gli altri, il territorio del bacino della Saar comprendeva la provincia del Reno e l'elettorato Palatino. Durante l'occupazione, la regione fu governata da una commissione composta da cinque membri che rappresentavano le forze d'occupazione. Secondo i termini del mandato della Societ\u00e0 delle Nazioni, fra i membri della commissione dovevano essere inclusi almeno un rappresentante francese ed uno tedesco, residente nella regione stessa. Durante l'occupazione, il Saarland batt\u00e9 moneta propria, il franco della Saar, ed emise anche francobolli propri.\nAlla fine del periodo d'occupazione un referendum determin\u00f2 le condizioni future del territorio del bacino della Saar, sancendone l'ingresso nella Germania.\nPresidenti di Commissione.\nIl protettorato della Saar fu governato dai seguenti presidenti di Commissione:\nReferendum.\nNel 1933, un considerevole numero di avversari politici del nazionalsocialismo si stabilirono nella Saar, essendo l'unica parte della Germania rimasta sotto l'occupazione straniera a seguito della prima guerra mondiale. Ne segu\u00ec l'agitarsi di gruppi anti-nazisti nel paese che desideravano che il Saarland restasse sotto il controllo anglo-francese e l'egida del mandato della Societ\u00e0 delle Nazioni. Tuttavia, essendo la maggior parte della popolazione tedesca, si tenne nella regione un referendum al riguardo (13 gennaio 1935).\nEssendo Adolf Hitler ansioso di trarre vantaggi propagandistici e soprattutto economici grazie al ritorno della Saar alla Germania, Joseph Goebbels design\u00f2 un collettivo per influenzare il voto. Il supporto delle autorit\u00e0 cattoliche contribu\u00ec all'inclusione nella Germania, cos\u00ec come il timore del bolscevismo, contro il quale Hitler si batteva animatamente. Con una partecipazione del 98%, il risultato del referendum attest\u00f2 una schiacciante maggioranza (90,73%) favorevole al ritorno nel Reich, mentre solo l'8,86% dei votanti si dichiar\u00f2 contrario. Una terza opzione, riguardante l'eventualit\u00e0 di annettersi alla Francia ricevette lo 0,41% delle preferenze.\nA seguito del voto, Hitler dichiar\u00f2 che la Germania \u00abnon aveva ulteriori richieste territoriali da fare alla Francia\u00bb.\nGoverno nazionalsocialista.\nIl 17 gennaio 1935 la riunificazione con la Germania fu approvata dalla Societ\u00e0 delle Nazioni. Il 1\u00ba marzo, la Germania reintegr\u00f2 la regione nel Reich, nominando Josef B\u00fcrckel \"Reichskommissar f\u00fcr die R\u00fcckgliederung des Saarlandes\" (Commissario del Reich per la riunificazione del Saarland).\nMolti degli oppositori del nazionalsocialismo che si erano rifugiati nella regione, i politici precedenti e gli ufficiali del Saar che avevano collaborato durante l'occupazione anglo-francese furono imprigionati.\nIl 17 giugno 1936, quando la riunificazione fu ritenuta completa, il titolo del governatore fu cambiato di nuovo in \"Reichskommissar f\u00fcr das Saarland\" (Commissario del Reich del Saarland). Il nome della regione venne ulteriormente cambiato in \"Saarpfalz\".\nB\u00fcrckel govern\u00f2 fino al settembre 1944, quando si suicid\u00f2. Gli successe Willi St\u00f6hr fino al 21 marzo 1945, quando fu rioccupata dalla Francia, che l'avrebbe mantenuta fino a quando, con il referendum del 1955, fu riassegnata alla Repubblica Federale di Germania."}
{"id": "2633712", "revid": "1543377", "url": "https://it.wikipedia.org/wiki?curid=2633712", "title": "Mil\u00e1n", "text": "Mil\u00e1n, a volte indicato come Puerto Mil\u00e1n, \u00e8 un comune della Colombia facente parte del dipartimento di Caquet\u00e1.\nIl centro abitato venne fondato nel 1946, mentre l'istituzione del comune \u00e8 del 12 novembre 1985."}
{"id": "2633714", "revid": "373458", "url": "https://it.wikipedia.org/wiki?curid=2633714", "title": "Trattato di Adams-On\u00eds", "text": ""}
{"id": "2633716", "revid": "767487", "url": "https://it.wikipedia.org/wiki?curid=2633716", "title": "Plaza (Dakota del Nord)", "text": "Plaza \u00e8 un centro abitato (\"city\") degli Stati Uniti d'America, situato nella Contea di Mountrail nello Stato del Dakota del Nord. Nel censimento del 2000 la popolazione era di 167 abitanti. La citt\u00e0 \u00e8 stata fondata nel 1906.\nGeografia fisica.\nSecondo i rilevamenti dell'United States Census Bureau, la localit\u00e0 di Plaza si estende su una superficie di 2,90\u00a0km\u00b2, tutti occupati da terre.\nPopolazione.\nSecondo il censimento del 2000, a Plaza vivevano 167 persone, ed erano presenti 47 gruppi familiari. La densit\u00e0 di popolazione era di 57,5 ab./km\u00b2. Nel territorio comunale si trovavano 115 unit\u00e0 edificate. Per quanto riguarda la composizione etnica degli abitanti, il 91,02% era bianco, l'8,38% era nativo e lo 0,60% proveniva dall'Asia.\nPer quanto riguarda la suddivisione della popolazione in fasce d'et\u00e0, il 23,4% era al di sotto dei 18, il 3,0% fra i 18 e i 24, il 27,5% fra i 25 e i 44, il 19,2% fra i 45 e i 64, mentre infine il 26,9% era al di sopra dei 65 anni di et\u00e0. L'et\u00e0 media della popolazione era di 43 anni. Per ogni 100 donne residenti vivevano 116,9 maschi."}
{"id": "2633717", "revid": "125818404", "url": "https://it.wikipedia.org/wiki?curid=2633717", "title": "Associazione Calcio Napoli 1952-1953", "text": "Questa voce raccoglie le informazioni riguardanti lAssociazione Calcio Napoli nelle competizioni ufficiali della stagione 1952-1953.\nOrganigramma societario.\nArea direttiva\nArea tecnica\nStatistiche.\n\"Statistiche aggiornate al 31 maggio 1953.\""}
{"id": "2633720", "revid": "287204", "url": "https://it.wikipedia.org/wiki?curid=2633720", "title": "Toronto Raptors 1995-1996", "text": "La stagione 1995-95 dei Toronto Raptors fu la 1\u00aa nella NBA per la franchigia.\nI Toronto Raptors arrivarono ottavi nella \"Central Division\" della \"Eastern Conference\" con un record di 21-61, non qualificandosi per i play-off."}
{"id": "2633721", "revid": "2208209", "url": "https://it.wikipedia.org/wiki?curid=2633721", "title": "Sondrio", "text": "Sondrio (\"Zundri\" in dialetto valtellinese, : , \"Sonder\" in romancio, \"S\u00fcnders\" o \"Sonders\" in tedesco) \u00e8 un comune italiano di abitanti, capoluogo dell'omonima provincia in Lombardia e situato nella parte centrale della Valtellina, di cui \u00e8 il centro principale. \u00c8 stata designata Citt\u00e0 alpina dell'anno 2007.\nGeografia fisica.\nTerritorio.\nCon un territorio comunale di e di abitanti circa, Sondrio risulta essere il meno esteso e il secondo meno popoloso fra i 109 capoluoghi di provincia italiani dopo Isernia. Sorge nella media Valtellina alla confluenza del torrente Mallero con l'Adda, alle porte della Valmalenco, sotto il massiccio della Corna Mara. La citt\u00e0 \u00e8 il centro principale della zona.\nClima.\n. Durante l'inverno, la temperatura media giornaliera si attesta generalmente sugli . Le minime tra novembre e marzo sono quasi sempre sotto lo zero, con punte fino a durante le irruzioni artiche da est o da nord. Frequenti le nevicate (la media nivometrica si attesta sui annui con una permanenza al suolo di circa 45-50 giorni). La pioggia da fine novembre a febbraio \u00e8 rara e le precipitazioni sono prevalentemente nevose ma pu\u00f2 succedere ogni tanto che dei venti particolarmente umidi o di scirocco associati a perturbazioni atlantiche portino pioggia e temperature tra i e i (spesso in serata la pioggia si trasforma in neve).\nAnche in inverno, tuttavia, le temperature possono risultare elevate grazie ai venti di favonio, capaci di innalzare la temperatura fino a 15- a gennaio e 17- a febbraio, peraltro con dei tassi di umidit\u00e0 insignificanti (15-30%).\nLa primavera generalmente \u00e8 instabile, a marzo i primi periodi soleggiati con temperature gradevoli (12- di massima) si alternano a degli improvvisi ritorni del freddo, con abbondati nevicate tardive e la colonnina di mercurio che pu\u00f2 tornare di alcuni gradi sotto lo zero.\nDalla met\u00e0 di aprile si possono raggiungere i ma il susseguirsi di perturbazioni atlantiche possono portare abbondanti piogge e temperature sui 9-. Non \u00e8 esclusa anche in questo periodo, una spruzzata di neve in caso di forti piogge associate a venti freddi da nord che generalmente per\u00f2 perdura poco tempo al suolo.\nDa maggio le temperature aumentano sensibilmente: nei pomeriggi di met\u00e0 del mese si pu\u00f2 arrivare a 25-, mantenendo per\u00f2 temperature decisamente fresche nella mattina (10-). I primi temporali di calore cominciano a farsi strada in questo mese.\nDurante l\u2019estate, da giugno ad agosto fa mediamente caldo: solitamente si raggiungono 31- di massima, che possono diventare 34- durante i rari giorni di anticiclone africano. L'arrivo di temporali e grandinate possono per\u00f2 abbassare le temperature di 10-. Le cosiddette \u201cnotti tropicali\u201d con temperature notturne superiori a che si verificano spesso nelle grandi citt\u00e0, a Sondrio e nel resto della valle, sono rarissime o addirittura impossibili, in quanto anche in caso di anticiclone le termiche di notte non superano mai i 18-.\nA fine agosto tuttavia, non si toccano pi\u00f9 i picchi di calore e da Ferragosto solitamente non si superano i 27-.\nA settembre, complice anche la diminuzione delle ore di luce e le prime forti perturbazioni, le termiche si attestano sui 23- di massima (che possono diventare 16- in caso di pioggia) e 9- di minima.\nOttobre \u00e8 un mese molto piacevole se soleggiato anche se non si raggiungono pi\u00f9 i ma al massimo nella prima met\u00e0 del mese e nella seconda met\u00e0 , ma pu\u00f2 essere molto freddo in caso di pioggia (la neve \u00e8 rara ma non impossibile).\nNovembre ormai \u00e8 un mese freddo, comincia a nevicare e le minime vanno sotto zero. (-3/ e le massime non si spingono oltre i ).\nA dicembre, il mese con meno ore di luce, il clima \u00e8 molto rigido. La media delle temperature minime \u00e8 di ma in alcuni giorni si sfiorano i -7/ e le massime diurne spesso non superano i -1/ anche perch\u00e9, a causa della presenza delle Alpi Orobie a sud della citt\u00e0, a Sondrio il 21 dicembre la citt\u00e0 rimane illuminata dai deboli raggi di sole solo dalle 11:00 alle 14:00.\nStoria.\nOrigini.\nLa citt\u00e0 di Sondrio ha origini longobarde, anche se nel suo territorio sono state ritrovate testimonianze preistoriche e dell'et\u00e0 romana. .\nCome tutta la Valtellina, in epoca romana, il territorio di Sondrio appartenne al municipio di Como.\nDurante le invasioni barbariche e anche successivamente fu luogo di rifugio per i fuggiaschi, soprattutto dalla Val Padana, i quali portarono nuove conoscenze tecniche pi\u00f9 perfezionate per la coltivazione della terra e per la lavorazione del legno, della lana, delle pietre e dei metalli. Ben presto sorse un castello dal quale un feudatario, in nome del vescovo di Como, dominava su tutta la pieve, che comprendeva quasi tutta la Valmalenco e alcune terre vicine anche oltre l'Adda.\nMedioevo.\nNel 1040 Enrico III di Franconia concesse la pieve sondriese alla famiglia dei Capitanei originaria di Vizzola e in questo periodo vennero costruiti il castello di S. Giorgio (ora monastero di S. Lorenzo) e il Castel Masegra.\nNonostante l'investitura e le vicende del primo Basso Medioevo strettamente legate a quelle dell'Impero, le preferenze politiche della famiglia de' Capitanei, a loro discapito, furono sempre state di parte guelfa; cos\u00ec che, nella seconda met\u00e0 del XIII secolo, i signori di Sondrio divennero rapidamente nemici della potente famiglia comasca dei \"Rusca\" o \"Rusconi.\" Nell'anno 1292 la citt\u00e0 fu conquistata e rasa la suolo, la rappresaglia si estese anche in Valmalenco ove, in una battaglia svoltasi al dosso di Caspoggio, il castello dei Capitanei venne completamente distrutto.\nLe disavventure di Sondrio continuarono nel 1304 ivi venne conquistata e nuovamente distrutta dai Rusconi. Tuttavia la famiglia Capitanei torn\u00f2 ostinatamente tra le rovine della propria fortezza e si diede a ricostruirla commettendo il grave errore di erigerla ancora nello stesso punto, anticamente nel luogo dell'attuale contrada di Mossini, evidentemente poco difendibile. Ci\u00f2 fu eseguito in poco tempo, tanto che la cittadella era nuovamente fortificata verso la fine del 1307. \nNel 1310 i vecchi nemici comaschi dei Capitanei intrapresero una nuova scorreria, attaccando Sondrio e distruggendola fatalmente per la terza volta: la motivazione stava nel fatto che vi avevano trovato rifugio i superstiti della famiglia guelfa dei \"Vitani\", nemici e concittadini dei Rusconi. Ci\u00f2 fu troppo per la famiglia Capitanei, la quale decise finalmente di riedificare la citt\u00e0 in una posizione pi\u00f9 sicura; in solo otto anni sarebbe state poste le fondamenta dell'attuale centro storico di Sondrio: i signori di quel periodo, Egidio, Ruggero e Corrado, nel 1318 fecero erigere forti ed imponenti palizzate imitando il modello della citt\u00e0 precedente. Tra il 1318 e il 1325 Tebaldo e Corrado Capitanei le sostituirono opportunamente con notevoli e definitive opere fortificate in muratura, alla quale costruzione contribuirono distintamente i vassalli malenchi.\nLe mura, facenti capo al rafforzato Castel Masegra, si estendevano attorno alla citt\u00e0 adagiata allo sbocco della Valmalenco, sulla riva sinistra del Mallero, nel luogo oggi chiamato \"Scarpatetti,\" fossato naturale nella direzione consueta degli attacchi nemici; nella cinta fortificata si aprivano tre porte: una a nord detta \"Porta del Mallero\" che immetteva nella via carovaniera della Valmalenco; una dalla parte di Montagna in Valtellina, situata presso la storica Piazza Quadrivio chiamata \"Porta di Prada\" e la \"Porta del Cugnolo\", volta ad ovest. Una quarta porta venne successivamente eretta a e si chiam\u00f2 \"Porta di Foppa.\" Inoltre i Capitanei nel frattempo ricostruirono il castello precedentemente distrutto dai Rusconi a Caspoggio.\nNel 1329 i ghibellini milanesi e comaschi guidati da Franchino Rusca attaccarono nuovamente Sondrio poterono per la prima volta scontrarsi con le nuove robuste mura dei Capitanei; gli assalitori preferirono passare all'assedio e, a differenza delle volte precedenti, non riuscirono ad espugnare la citt\u00e0 con la stessa facilit\u00e0. L'assedio si protrasse per un anno intero, i difensori vennero logorati da fame e malattie; l'unica fonte di sostentamento della citt\u00e0 accerchiata fu tramite il Passo del Muretto in Valmalenco, ma tuttavia si tratt\u00f2 solo di qualche soccorso alimentare. Nel luglio del 1330 gli assediati, date le precarie circostanze, decisero affrettatamente di uscire in forze dalle mura con l'intento di affrontare il nemico in campo aperto, riportando una sconfitta decisiva che segn\u00f2 l'inizio del vassallaggio da parte dei Rusconi.\nNel 1335 Sondrio cadde insieme a Como e a tutta la Valtellina nelle mani dei Visconti. \nNegli anni 1369-1370, Tebaldo Capitanei divenne capo della ribellione dei guelfi valtellinesi contro i Visconti, signori di Milano, dominatori della Valtellina dal 1335. Durante gli scontri il castello dei Capitanei in Valmalenco venne espugnato dalla fazione ghibellina.\nNel 1430 Francesco Antonio Capitanei, nipote di Tebaldo, fu uno dei capi del partito favorevole all'amministrazione della Valtellina alla Repubblica di Venezia sempre a danno dei Visconti. La lotta per il controllo della valle termin\u00f2 nel 1432 con la vittoria dei milanesi a Delebio, guidati da Niccol\u00f2 Piccinino e Stefano Quadrio, capo dei ghibellini valtellinesi, contro i veneziani. Nel 1436 mor\u00ec Francesco Antonio Capitanei senza eredi maschi, la sua unica figlia Giacomina trasfer\u00ec la titolarit\u00e0 della signoria ai Beccaria di Tresivio, da non confondere con la pi\u00f9 celebre famiglia Beccaria di Pavia, andando in sposa ad Antonio Beccaria; in seguito la citt\u00e0 pass\u00f2 nelle mani della casata grigiona dei Salis.\nNel 1450 Sondrio, come il resto della Valtellina, si sottomise agli Sforza.\nCinquecento e Seicento.\nNel 1512, dopo un decennio di dominio francese, la Valtellina divenne suddita dei Grigioni, i quali spostarono la sede del governo da Tresivio a Sondrio.\nNel 1620 la sanguinosa rivolta contro i Grigioni, scoppiata a Tirano e a Teglio il 20 luglio, si estese poi a Sondrio, riuscendo a cacciare i dominatori grazie anche all'aiuto degli spagnoli. Nel giugno del 1623 agli spagnoli subentr\u00f2 un presidio pontificio quando papa Gregorio XV si intromise per trovare una soluzione di compromesso al contrasto scoppiato tra Francia e Spagna per il controllo del \"corridoio valtellinese\". Fallito il tentativo di mediazione, la Lega d'Avignone, promossa da Parigi e da Venezia, tent\u00f2 di recuperare con le armi la Valtellina agli alleati Grigioni.\nNel novembre del 1624 l'armata dei Collegati conquist\u00f2 Tirano e nel gennaio si impossess\u00f2 anche del castello di Sondrio. Due anni dopo calarono anche in Valtellina i lanzichenecchi imperiali diretti a Mantova, seguita poi dalla rovinosa peste che ridusse la popolazione del capoluogo a un terzo.\nTra il 1635 e il 1637 il duca di Rohan si rese padrone della valle a seguito di quattro vittorie sugli spagnoli. Il 3 settembre 1639 il Capitolato di Milano decret\u00f2 il ritorno della dominazione grigionese.\nDurante questo secolo sorsero il convento dei Cappuccini, la chiesa del Suffragio e quella dell'Angelo Custode e alcune case del borgo furono rifatte.\nSettecento e Ottocento.\nIl XVIII secolo fu piuttosto gravoso perch\u00e9 si dovette fare fronte a numerose spese, come quelle per i danni causate dalle numerose alluvioni e quelle per l'erezione della Collegiata e del campanile.\nIl 19 giugno 1797 il Consiglio generale di Valle decise di staccarsi dai Grigioni e di chiedere al Bonaparte di potersi unire alla Repubblica Cisalpina. Il 22 giugno dello stesso anno ci fu l'annessione ufficiale, e il borgo divenne il capoluogo del Dipartimento dell'Adda e Oglio e successivamente al termine della dominazione austriaca (giugno 1800) divenne sede di una viceprefettura del Dipartimento del Lario.\nCol passaggio alla dominazione austriaca, avvenuta nel 1814, Sondrio fu messa a capo dell'omonima provincia e il 31 ottobre 1839, a seguito del decreto dell'imperatore Ferdinando I, il borgo sal\u00ec al rango di citt\u00e0 regia. Durante questo periodo vi assistette a un notevole aumento demografico, che port\u00f2 a uno sviluppo dell'abitato, soprattutto verso sud, con il quale sorse l'attuale piazza Garibaldi.\nNel 1838 incominci\u00f2 la sua attivit\u00e0 nel capoluogo la Cariplo, nel 1864 venne fondata la Societ\u00e0 Operaia Maschile, seguita poi da quella femminile, e nel 1861 comparve il primo giornale provinciale, \"La Valtellina\". Nel 1870 venne fondata la Societ\u00e0 Enologica Valtellinese e nel 1871 la Banca Popolare di Sondrio.\nImportante avvenimento del secolo fu l'inaugurazione del tratto di ferrovia Colico-Sondrio, il 16 giugno 1885, che apr\u00ec la provincia a commerci, turismo e scambi culturali. Nel 1895 apr\u00ec il Cotonificio Spelti, Keller &amp; C., che diede lavoro a molte donne. Nel 1908 fu fondata la Banca Piccolo Credito Valtellinese.\nDopoguerra.\nLa prima guerra mondiale grav\u00f2 pure su Sondrio e la chiesa di S. Rocco fu adibita a ospedale militare. Pur nelle notevoli difficolt\u00e0 in cui versava, la citt\u00e0 pot\u00e9 ugualmente svilupparsi. A seguito dell'alluvione del 1927 furono riedificati numerosi edifici, come il Palazzo della Provincia (progettato da Giovanni Muzio) e il monumento ai Caduti con l'annesso campo sportivo.\nDopo il 1945 la citt\u00e0 si \u00e8 sviluppata rapidamente, soprattutto alla periferia con la costruzione di nuovi quartieri. Il centro storico, modesto ma significativo, in questo periodo ha subito numerosi danni, anche se \u00e8 tuttora in atto una significativa azione di recupero.\nMonumenti e luoghi d'interesse.\nArchitettura religiosa.\nLa chiesa collegiata dei Santi Gervasio e Protasio.\nLa chiesa (Insigne Collegiata Arcipretale Plebana) dei santi Gervasio e Protasio, sicuramente una delle pi\u00f9 antiche della Valtellina, fu a capo di una vasta pieve e gi\u00e0 nel XII secolo era collegiata.\nLa Torre Ligariana.\nLa Torre Ligariana sorge nel cuore di Sondrio ed \u00e8 sia torre civica sia campanile della Collegiata.\nEssa fu costruita durante i lavori della Collegiata stessa. La progettazione venne dapprima affidata all'architetto Pietro Ligari. Per il primo disegno datato 1733 la comunit\u00e0 non fu in grado di affrontarne le spese (il progetto prevedeva una costruzione alta 80 m) e perci\u00f2 si richiese al Ligari di elaborare proposte pi\u00f9 semplici. Tuttavia neppure il progetto del 1742, ridotto in altezza e in decorazioni, accontent\u00f2 la committenza e alla fine il campanile fu impostato secondo un terzo progetto del capomastro ticinese Giacomo Cometti. Anche l'idea del Cometti (pi\u00f9 semplice rispetto a quella ligariana ma pur sempre grandiosa nell'elaborazione della cella campanaria e della sovrastante lanterna) si rivel\u00f2 col tempo troppo costosa e perci\u00f2 fu messa in atto solo fino a met\u00e0 campanile. Alla morte del Cometti (1756) si chiese infine all'architetto Pietro Solari di proseguire i lavori sulla base di un progetto ulteriormente ridimensionato. Purtroppo nei due anni a seguire la comunit\u00e0 di Sondrio si trov\u00f2 costretta a finanziare la ricostruzione dell'unico ponte sul Mallero crollato in seguito alla rovinosa alluvione. Vennero cos\u00ec a mancare i fondi necessari al completamento del campanile e nel 1761, nonostante la mancanza del coronamento superiore, i lavori vennero conclusi.\nSulla torre \u00e8 installato un concerto di 9 campane (8 in scala, pi\u00f9 un semitono) dal peso complessivo di intonato sulla scala diatonica maggiore di Si bemolle2. Il concerto venne fuso nel 1936 dalla fonderia Ottolina Giuseppe e fratello di Seregno.\nIl Santuario della Sassella e le cappelle della vecchia via Valeriana.\nIl Santuario della Beata Vergine della Sassella \u00e8 una costruzione rielaborata a partire da una precedente chiesa, gi\u00e0 documentata nel XV secolo.\nSecondo un progetto di inizio Settecento, il Santuario avrebbe dovuto costituire il punto pi\u00f9 alto di un Sacro Monte comprensivo di quindici cappelle disposte lungo la via Valeriana, che a quel tempo collegava la chiesa al centro citt\u00e0. Di queste cappelle ne vennero realizzate solo sei, delle quali sopravvivono oggi solo le seguenti:\nArchitettura civile.\nPalazzo Pretorio.\nIl Palazzo Pretorio, o della Ragione, oggi sede del comune di Sondrio, ha subito numerose modifiche nel corso dei secoli.\nGi\u00e0 di propriet\u00e0 della famiglia Peregrini, venne acquistato nel 1552 dal Consiglio di Valle (organo rappresentante dei tre Terzieri in cui all'epoca era divisa la Valtellina) affinch\u00e9 divenisse la sede del Governo Grigione in Valtellina. La spesa venne sostenuta dai tre Terzieri in quanto erano obbligati a fornire i locali per il Governatore, il Giudice e il Cancelliere.\nTra il 1552 e il 1594, come risulta da vari documenti conservati nell'archivio storico comunale, l'edificio venne ampliato e adattato alle esigenze dei nuovi dominatori della Valtellina, in quanto il palazzo doveva ospitare, oltre alla residenza del Governatore e del Vicario, anche il Tribunale provinciale, le prigioni, gli edifici militari e burocratici.\nPer soddisfare meglio le esigenze burocratiche, nel 1643 venne acquistato palazzo Martinengo per ospitare la residenza del Vicario e dei suoi uffici.\nAnche successivamente alla dominazione dei Grigioni, palazzo Pretorio venne sempre scelto per ospitare la residenza e gli uffici dei Governatori, come avvenne durante il dominio austriaco.\nTra il 1815 e il 1820, durante il dominio austriaco, parte del lato sud del palazzo venne demolita per fare spazio alla via Regia (odierno Corso Italia), una via pi\u00f9 ampia e rettilinea che congiungeva piazza Campello a piazza Nuova (l'odierna piazza Garibaldi). Lungo questa nuova via si affacci\u00f2 l'edificio che ospitava il Tribunale.\nFino agli inizi del Novecento il palazzo si presentava come un edificio severo, privo di decorazioni, come appare in una fotografia dell'epoca.\nLa facciata ha subito un radicale cambiamento nel 1917, quando l'ingegner Giussani, incaricato della sistemazione dell'edificio, volle riprodurre le caratteristiche del palazzo Besta di Teglio, affrescando sulla facciata gli stemmi dei Visconti che dominarono la Valle nel basso medioevo.\nL'ingegner Giussani modific\u00f2 anche le finestre del secondo piano, ingrandendole e allineandole a quelle del primo piano e aggiunse altri elementi decorativi, come - ad esempio - il balcone che copr\u00ec la cimasa sopra il portone e la grande finestra che corrisponde oggi all'ufficio del sindaco.\nSotto il tetto, nella varie lunette unghiate, sono riportati gli stemmi di alcuni comuni valtellinesi, probabilmente quelli che all'epoca erano considerati i pi\u00f9 importanti della Valle: Sondrio, Castione, Chiavenna, Morbegno, Dazio, Traona, Teglio, Tresivio, Bormio, Tirano e Colorina.\nDella facciata originale rimangono solo le tre finestre cinquecentesche del primo piano, quelle del pian terreno e l'elegante portale a bugnato che porta la data 1553 con la scritta \"Invict\u00e6 Unitati\" in ricordo dell'alleanza tra la Valtellina e le Tre Leghe dei Grigioni.\nDopo questi interventi, sempre nel 1917, la sede del comune di Sondrio pass\u00f2 da Palazzo Paribelli di piazza Quadrivio a Palazzo Pretorio.\nEntrando nel palazzo, si accede al cortile interno, che ha forma di quadrilatero imperfetto. Sui lati pi\u00f9 antichi del palazzo, si affaccia un portico con un doppio ordine di loggette, mentre le facciate che danno sul cortile dell'ex tribunale sono decorate con motivi ornamentali che risalgono alla ristrutturazione del 1917.\nAlcune sale del palazzo meritano un'attenta visita, diverse delle quali sono riservate a mostre ed esposizioni.\nAppena dopo l'ingresso, sulla sinistra, si accede in una sala con numerosi affreschi. Domina, al centro della volta, un affresco opera di Cesare Ligari raffigurante la Giustizia. Infatti, questo doveva essere il luogo (un tempo era un portico all'aperto) dove veniva amministrata la giustizia. Lungo le pareti si possono osservare diversi stemmi di alcune delle famiglie nobili grigionesi che ebbero degli esponenti come Governatori della Valle:\nSempre tra le sale riservate alle mostre, vi \u00e8 l'antico locale dove venivano custodite le tasse pagate dai cittadini: \u00e8 curioso osservare come questa stanza sia stata rinforzata, cio\u00e8 ponendo degli assi di legno orizzontalmente e delle sbarre di ferro verticalmente al fine di evitare di subire dei furti attraverso le pareti.\nL'ala del dell'edificio che ospitava il palazzo di giustizia venne edificata, nelle forme attuali, a partire dal 1915 e si affaccia su Corso Italia. Attualmente, al pian terreno, si trova lo Sportello del Cittadino e gli uffici della polizia locale, mentre al piano superiore si trova la sala del Consiglio Comunale che risale ai primi anni novanta ed \u00e8 decorata con dei moderni affreschi che fanno riferimento alla storia e alle tradizioni della Valle.\nAnnesso al tribunale vi era una torre, demolita nel 1917, che ospitava le prigioni.\nGli uffici del comune non presentano grandi particolarit\u00e0, con l'eccezione della tipica \"st\u00fca\" che si trova nell'ufficio del sindaco: splendido esempio di st\u00fca fatta a intarsio, venne acquistata nel 1961 e venne trasferita da palazzo Carbonera a palazzo Pretorio.\nDai documenti conservati nell'archivio storico del Comune emerge che il palazzo era dotato di altre st\u00fce, volute dai vari governatori grigioni, andate perse col passare dei secoli.\nUn'altra particolarit\u00e0 che custodisce palazzo Pretorio sono i quattro esemplari di cannoni risorgimentali: si tratta di pezzi abbastanza rari da trovare ancora in buono stato di conservazione.\nIl palazzo ha subito, in anni recenti, diversi interventi di restauro, volti a conservare tutte le opere che esso custodisce, in particolare gli affreschi: dagli interventi di restauro emergono nuove tracce di affreschi, decorazioni e strutture preesistenti a quelle attuali che testimoniano l'antichit\u00e0 e l'importanza rivestita da questo edificio non solo per la citt\u00e0 di Sondrio, ma per tutta la Valtellina.\nAltro.\nAltri edifici civili da ricordare sono:\nSociet\u00e0.\nStranieri.\nSecondo le statistiche ISTAT al 1\u00ba gennaio 2016 la popolazione straniera residente nel comune era di persone, pari al 9% della popolazione.\nLe nazionalit\u00e0 maggiormente rappresentate erano:\nCultura.\nIstruzione.\nScuole.\nNel comune sono presenti istituzioni prescolastiche, scolastiche di primo grado e di secondo grado, inferiore e superiore. Quelle di secondo grado superiore comprendono, un ITIS, un liceo con indirizzi linguistico,scienze umane, scienze umane opzione economico-sociale e classico, un liceo scientifico, un centro di formazione professionale, un istituto professionale, un istituto paritario.\nMusei.\nTeatro\nIl Teatro Sociale di Sondrio \u00e8 una realt\u00e0 storica che oggi, grazie agli interventi di restauro, \u00e8 tornato a essere vita pulsante della citt\u00e0. \nGeografia antropica.\nSondrio \u00e8 quattordicesima nella speciale classifica costruita da Sole24Ore sulla Qualit\u00e0 della vita nelle province italiane per il 2014.\nUrbanistica.\nL'abitato si estende su un'area di circa 20 chilometri quadrati nel fondovalle della media Valtellina, alla confluenza fra il fiume Adda e il torrente Mallero. L'assetto urbanistico \u00e8 stato fortemente compromesso da una disordinata espansione a partire dagli anni '50, tuttavia la citt\u00e0 conserva importanti vestigia del suo passato: il centro storico, percorso dalla via Scarpatetti, o in sondriese \"Scarpat\u00e9c\"; il \"Castel Masegra\", palazzo trecentesco rimaneggiato e usato nei secoli nei pi\u00f9 svariati modi con due torri e un portale del XV secolo; la chiesa collegiata dedicata ai santi patroni della citt\u00e0, Gervasio e Protasio, con il campanile in pietra grezza, progettato dall'artista e architetto Pietro Ligari, dall'aspetto singolare per la sua forma piuttosto tozza.\nImportante per la storia di Sondrio e della sua Provincia \u00e8 il Palazzo Sassi de' Lavizzari in cui \u00e8 ospitato il Museo Valtellinese di Storia e Arte comprendente le sezioni archeologica e storico-artistica.\nIl centro storico occupa una piccola porzione della citt\u00e0 attuale e gli edifici di maggior interesse storico-artistico si collocano nei dintorni del seguente itinerario:\nPiazza Campello.\nLa Piazza Campello \u00e8 una delle piazze storiche della citt\u00e0. Essa si trovava al limite meridionale della citt\u00e0 medievale e da sempre costituisce il cuore, soprattutto religioso, della citt\u00e0. Anticamente, infatti, erano ben sei gli edifici di culto che si affacciavano su quest'area:\nSul lato meridionale della Collegiata, dove tuttora si estende l'odierna piazza, si trovava il cimitero, cinto da un muro. Da qui deriva il nome \"Campello\".\nOggi la piazza si presenta in modo molto differente: sul lato settentrionale della piazza troviamo la Collegiata dei Santi Gervasio e Protasio, a ovest Palazzo Pretorio (sede del Comune di Sondrio), a sud la sede della banca Piccolo Credito Valtellinese, a est la Torre Ligariana (il campanile) e il palazzo neoclassico Botterini-Pelosi.\nPiazza Garibaldi.\nLa Piazza Garibaldi venne realizzata nei primi decenni dell'Ottocento con la costruzione della Regia Strada Postale che spost\u00f2 il principale asse viario della Provincia soppiantando l'antica e inadeguata via Valeriana. In precedenza, vi si trovavano campi, caseggiati rurali e i cosiddetti \u201cmalleretti\u201d. La nuova piazza, comunemente denominata \u201cPiazza nuova\u201d in contrapposizione alla \u201cPiazza vecchia\u201d, secondo le intenzioni del Governo austriaco doveva andare a creare il nuovo centro di un moderno capoluogo di provincia, che non aveva subito grosse espansioni edilizie dopo il Medioevo.\nIl primo edificio che venne costruito fu il Teatro Sociale e si trova sul lato meridionale della piazza. Fu progettato da Luigi Canonica e venne inaugurato nel 1824. Il suo interno era originariamente strutturato come un teatro d'opera, con un doppio ordine di palchi, il loggione e conservava un busto dell'imperatore nel palco reale.\nNel 1826, sul lato ovest della piazza, venne costruito il palazzo Lambertenghi, su progetto di Carlo Lambertenghi.\nNel 1840 venne eretto l'attuale edificio che ospita la sede provinciale della Banca d'Italia, collocato di fianco al Teatro Sociale. Il palazzo venne progettato da Giacomo Poncini e successivamente portato a termine dall'ingegner Francesco Polatti.\nSuccessivamente, nel 1855 venne eretto, sempre sul lato meridionale della piazza, l'imponente \u201cHotel de la poste\u201d, su progetto di Giacinto Carbonera.\nA est, ad angolo con l'Hotel de la Poste, nel 1882 venne costruita la nuova sede della Banca Popolare di Sondrio.\nSul lato est, l'antica casa Del Felice e Albergo Sondrio, venne riedificata dopo la seconda guerra mondiale e l'architettura non si integra bene con l'elegante stile ottocentesco dei palazzi affacciati sulla piazza. Al primo piano si trovano dei moderni mosaici realizzati da Livio Benetti nel 1956 che raffigurano dei personaggi della storia e dell'arte valtellinese: da sinistra Tebaldo Capitanei, Pietro Ligari, Giuseppe Piazzi e Giovanni Visconti Venosta.\nSul lato nord ovest, in posizione arretrata rispetto alla piazza, si trova il cinquecentesco palazzo Martinengo, dinanzi al quale vi \u00e8 un piccolo giardino nel cui centro sorge il monumento alla riconoscenza in onore di Ferdinando I, che realizz\u00f2 gli argini al torrente Mallero evitando alla citt\u00e0 le frequenti inondazioni del torrente. Le statue del monumento, realizzato nel 1839, sono di Giuseppe Croff.\nLa \u201cPiazza nuova\u201d cambi\u00f2 nome in diverse occasioni storiche: dapprima venne intitolata a Francesco I. Con l'unit\u00e0 d'Italia venne intitolata al re Vittorio Emanuele II. Nel settembre del 1909 venne collocata in mezzo alla piazza la statua che raffigura Giuseppe Garibaldi, realizzata dallo scultore Francesco Confalonieri. Da allora la piazza prese definitivamente il nome dell'eroe dei due mondi.\nCantone.\nCon il termine \"Cantone\" si indica quella contrada storica della citt\u00e0 costruita sulla destra orografica del Mallero, al di fuori quindi della cinta muraria gi\u00e0 prima del XIV secolo.\nCentro ideale di questa contrada \u00e8 la piazzetta Carbonera, dove si trova l'omonimo palazzo costruito nel Cinquecento dalla nobile famiglia Parravicini. Risalendo verso Piazza vecchia (attuale piazza Cavour), si percorre la via Romegialli, dove, a sinistra, si nota la casa ex-Romegialli che al suo interno conserva ancora delle tracce della chiesa di S. Francesco di Sales e dell'ospizio dei monaci benedettini. Dirimpetto si trova la casa Sertoli-Rajna, oggi sede di una biblioteca, dove nacque il celebre filologo e letterario Pio Rajna. Annessa a questa dimora vi era l'oratorio dedicato alla Madonna della Neve.\nAltro edificio di pregio, soprattutto per le decorazioni murarie affrescate sulle facciate verso il torrente Mallero, \u00e8 l'adiacente palazzo Sertoli-Guicciardi.\nPoco oltre, superato il bivio che porta alla localit\u00e0 Bajacca, vi \u00e8 una casa con un affresco raffigurante l'incoronazione di Maria, opera di Pietro Ligari.\nAl termine della via, in prossimit\u00e0 del ponte che porta a piazza Cavour, il recente restauro della casa Mozzi ha riportato alla luce l'apparato decorativo originario della facciata e le figure affrescate, probabilmente seicentesche, dei santi Gervasio e Protasio patroni della citt\u00e0.\nPiazza Cavour.\nLa Piazza Cavour \u00e8 meglio conosciuta dai sondriesi con il nome di \"Piazza vecchia\". Provenendo da Cantone, in passato vi si accedeva tramite l'unico ponte sul Mallero, che a partire dal Trecento venne costruito in muratura con tre arcate, mentre nel 1748 venne abbellito con una statua di S. Giovanni Nepomuceno, protettore dei ponti e dalle alluvioni. Questo ponte venne distrutto dalla rovinosa alluvione del 1834, in seguito alla quale si decise di costruire gli argini al torrente.\nSuperato il ponte si attraversava la porta \"del Mallero\", costruita nel 1329 lungo il corso delle mura medievali e demolita solo nel 1811. Su questa porta venivano affisse le grida, le sentenze e gli avvisi comunali.\nOltrepassata la porta si accedeva alla piazza, che per secoli ha costituito il centro dei commerci della citt\u00e0 poich\u00e9 in questa piazza si svolgeva il mercato, ed era stazione della \u201cposta\u201d dei cavalli lungo la via Valeriana (l'unica che percorreva la valle).\nLa costruzione degli argini ha modificato parzialmente l'assetto della piazza creando un dislivello, e nel 1933 venne costruita al centro della piazza la tettoia del mercato tuttora visibile.\nVia Lavizzari.\nLa via Lavizzari \u00e8 il tratto dell'antica via Valeriana che attraversava il centro della citt\u00e0. Lungo il corso di questa stretta strada, vennero costruite diverse dimore nobiliari e case di mercanti. Procedendo da piazza Cavour in direzione di piazza Quadrivio, si possono osservare:\nPiazza Quadrivio.\nIl nome Quadrivio deriva forse da \"carrobbio\", in relazione al passaggio e alla sosta dei carri che entravano in citt\u00e0, divenuto poi \"quadrobbio\" e infine \"quadrivio\" per essere l'incrocio di quattro strade. Al centro della piazza domina la caratteristica fontana del 1820, ricavata da un unico blocco di pietra. La piazza \u00e8 chiusa da diversi palazzi: a ovest palazzo Paribelli, che conserva al suo interno tracce di una torre medievale, a sud palazzo Giacconi e palazzo Sertoli: di notevole interesse artistico l'annessa cappella (visitabile) e, soprattutto, il salone dei balli, di stile rococ\u00f2. Chiude la prospettiva della piazza un palazzo sul lato orientale, dove in corrispondenza dell'arco che conduce su via del Ges\u00f9, si trovava la porta di Ponta di Prada, ingresso orientale nelle mura medievali della citt\u00e0, che era decorata con le insegne dei guelfi e dei Capitanei, feudatari di Sondrio.\nSul lato nord della piazza si apre la via Scarpatetti.\nFrazioni.\nLa citt\u00e0 \u00e8 circondata da diversi nuclei abitati di modeste dimensioni, la cui popolazione varia dalle poche decine ad alcune centinaia di abitanti. Essi sono:\nInfrastrutture e trasporti.\nStrade.\nLa citt\u00e0 \u00e8 raggiungibile attraverso la strada statale 38 dello Stelvio, che percorre il fondovalle della Valtellina; l'attraversamento del centro urbano \u00e8 evitato dalla \"Tangenziale di Sondrio\", una strada a scorrimento veloce costruito all'inizio degli anni novanta.\nDa Sondrio parte la strada provinciale 15 che collega la citt\u00e0 con le localit\u00e0 turistiche della Valmalenco.\nSempre da Sondrio parte la cosiddetta \"Strada panoramica dei castelli\", che percorre i paesi di mezzacosta sul versante retico a est della citt\u00e0, fino a giungere a Teglio. Questa strada offre un itinerario suggestivo tra fortificazioni, torri, chiese, vigneti, meleti e una bella panoramica su tutto il fondovalle e sulla catena montuosa orobica.\nFerrovie.\nLa stazione di Sondrio, aperta nel 1885, \u00e8 posta sulla linea Tirano-Lecco, servita da treni regionali e RegioExpress.\nLa linea ferroviaria Lecco-Sondrio fu la prima in Italia a essere elettrificata impiegando la corrente alternata trifase ad alta tensione per la trazione dei treni. Il 15 ottobre 1902 ebbe inizio l'esercizio di treni con linee elettriche aeree a volt, .\nAmministrazione.\nAltre informazioni amministrative.\nSondrio \u00e8 capoluogo della Comunit\u00e0 Montana della Valtellina di Sondrio, che raggruppa complessivamente 22 comuni.\nSport.\nIl maggior club calcistico locale \u00e8 stato il : fondato nel 1932 e dissolto nel 2020, vanta quale maggior risultato della propria storia alcune partecipazioni alla Serie C.\nQuanto al rugby a XV, il capoluogo valtellinese esprime il Rugby Sondrio Societ\u00e0 Cooperativa Dilettantistica, fondata nel 1962.\nLa citt\u00e0 di Sondrio ha ospitato alcune tappe del Giro d'Italia:"}
{"id": "2633723", "revid": "112024204", "url": "https://it.wikipedia.org/wiki?curid=2633723", "title": "Riserva naturale Castelvolturno", "text": "La riserva naturale statale Castelvolturno \u00e8 un'area naturale protetta della Campania istituita nel 1977.\nOccupa una superficie di 268,14 ettari nella provincia di Caserta.. \nNegli anni novanta \u00e8 entrata a far parte della Riserva naturale Foce Volturno - Costa di Licola che ha accorpato diversi territori e riserve con l'obiettivo di garantire in forma coordinata la conservazione e la valorizzazione del patrimonio naturale.\n\u00c8 una parte della foresta che si sviluppava ininterrottamente sul litorale domitio e che nei tempi antichi veniva chiamata Silva Gallinaria.\nFauna.\nVi \u00e8 la presenza della testuggine e di numerose specie di uccelli migratori, in particolare passeriformi.\nFlora.\n\u00c8 il tipico esempio di macchia mediterranea. La flora \u00e8 rappresentata principalmente da Pino domestico, Pino marittimo, Leccio, Ginepro, Fillirea, Mirto e lianose come Asparago. "}
{"id": "2633724", "revid": "36426", "url": "https://it.wikipedia.org/wiki?curid=2633724", "title": "Palazzo Giaconi", "text": ""}
{"id": "2633726", "revid": "36426", "url": "https://it.wikipedia.org/wiki?curid=2633726", "title": "Palazzo Gherardi-Uguccioni", "text": ""}
{"id": "2633730", "revid": "6923", "url": "https://it.wikipedia.org/wiki?curid=2633730", "title": "Pneumatico", "text": "Lo pneumatico (comunemente copertone o \"gomma\") \u00e8 l'elemento che viene montato sulle ruote di un veicolo e che permette l'aderenza del veicolo stesso sulla strada, fermo o durante il moto, determinando assieme al peso complessivo del veicolo e al tipo di fondo stradale il suo attrito sul suolo.\nDescrizione.\nCaratteristiche.\nGli pneumatici hanno determinate caratteristiche, influenzate da determinati valori, alcune molto importanti per definire il comportamento dello pneumatico, come:\nStruttura.\nLo pneumatico \u00e8 costituito da diverse parti che possono essere riassunte in:\nTipologia.\nGli pneumatici si dividono in diverse categorie: quelli muniti di camera d'aria (in inglese \"tube\") e quelli che ne sono privi (\"tubeless\").\nA volte, nella nomenclatura comune, si intende impropriamente per pneumatico l'insieme, oltre degli elementi sopra esposti, anche di:\nAderenza.\nL'aderenza degli pneumatici, come descritto dalla legge della fisica sull'aderenza, \u00e8 definita dal coefficiente d'aderenza dello pneumatico, definito dalla mescola dello stesso, ma anche dalla larghezza, perch\u00e9 l'aderenza su manto stradale asfaltato viene definita per il 75% dall'adesione (la gomma s'incolla al suolo), mentre il 25% viene definito dall'ingranamento (la gomma si adatta alle microdeformit\u00e0 del suolo)\nGli pneumatici sportivi hanno un coefficiente d'attrito di 1,8 contro i 0,5/0,7 degli pneumatici stradali, risultando a tutti gli effetti adesivi al suolo.\nIl problema dell'aderenza degli pneumatici \u00e8 dato dal fatto che il materiale di contatto dello stesso con l'asfalto tende a scaldarsi, soprattutto in condizioni d'uso gravoso, come le curve, le frenate e le accelerazioni brusche. Per questo motivo, la larghezza dello pneumatico deve avere un valore minimo, altrimenti si rischia un surriscaldamento del battistrada e, di conseguenza, una diminuzione del coefficiente d'attrito. Ma \u00e8 altrettanto vero che il manto stradale non ha sempre le stesse caratteristiche, quindi si possono avere dei tratti di maggiore aderenza.\nIl problema della larghezza dello pneumatico si presenta anche per via del valore massimo, perch\u00e9, raggiunto un determinato valore, il materiale di cui \u00e8 costituito lo pneumatico non riesce pi\u00f9 a entrare in temperatura d'esercizio e a dare una sufficiente aderenza; inoltre, adoperando misure grandi, si aumenta la possibilit\u00e0 che qualche oggetto estraneo si interponga tra ruota e asfalto, riducendo l'aderenza.\nIn caso di pioggia, l'acqua si frappone tra asfalto e pneumatico, riducendo di conseguenza l'aderenza; quest'ultima si riduce maggiormente con pneumatici non drenanti e larghi, mentre con pneumatici drenanti (come gli invernali) e stretti si diminuisce questo effetto, giacch\u00e9 o viene drenata meglio, o spostata via pi\u00f9 facilmente, data la maggiore pressione dello pneumatico stretto sul manto (per via della ridotta superficie di appoggio dello stesso).\nUn altro fattore che determina l'aderenza \u00e8 la giusta pressione di gonfiaggio, dato che tale pressione determina il modo in cui il battistrada viene premuto al suolo, infatti al variare della pressione di gonfiaggio si otterranno delle variazioni dell'impronta a terra, la quale pu\u00f2 ulteriormente variare a seconda se lo pneumatico \u00e8 di tipo radiale e quindi provvisto di cintura o se di tipo diagonale senza cintura, infatti in quest'ultimo caso l'impronta risulter\u00e0 circolare o ovale invece che rettangolare o quadrata, il che determina anche la differente distribuzione di pressione al suolo.\nColore.\nLo pneumatico durante la sua storia ha assunto varie colorazioni:\nDiffusione.\nLo pneumatico moderno, inventato da Robert William Thomson nel 1845, perfezionato da John Boyd Dunlop nel 1888 e munito di battistrada dal 1904, equipaggia oggi la maggior parte dei mezzi di trasporto destinati a un uso su strada ed \u00e8 prodotto in molteplici tipi e misure adatte a equipaggiare dalla bicicletta all'autovettura, dall'autocarro al trattore agricolo per non dimenticare, in campo aeronautico, l'adozione nei carrelli d'atterraggio.\nSono da considerare anche gli usi sportivi nelle varie competizioni motoristiche dove lo studio alla ricerca delle migliori prestazioni porta alla costruzione di pneumatici con mescole (miscele di vari tipi di gomma) molto differenziate e alla scoperta di soluzioni tecniche applicabili al settore commerciale.\nBattistrada.\nIl battistrada \u00e8 caratterizzato da molti elementi, i quali sono illustrati di seguito:\nComposizione.\nInoltre la mescola \u00e8 arricchita con nero di carbone e silice, dive il diverso rapporto e quantitativo di questi elementi permette di realizzare le varie mescole per pneumatici stradali estivi, invernali, 4 stagioni, oppure pneumatici sportivi o agonistici.\nDisegno del battistrada.\nIl disegno del battistrada \u00e8 molto importante e varia profondamente a seconda della destinazione d'impiego dello pneumatico.\nTipo del disegno.\nIl disegno dello pneumatico per le autovetture, camion e di qualsiasi altro mezzo con 3 o pi\u00f9 ruote pu\u00f2 essere:\nIl disegno pu\u00f2 inoltre essere concepito in modo da offrire il massimo delle proprie prestazioni lungo una specifica direzione di rotolamento; ci\u00f2 comporta la necessit\u00e0 di prestare particolare attenzione durante il montaggio di tali pneumatici, che montati al contrario fornirebbero caratteristiche di tenuta e di drenaggio inferiori.\nCaratteristiche.\nIl disegno \u00e8 caratterizzato da:\nI due estremi per il disegno del battistrada sono gli pneumatici da Cross e da Motomondiale, dove nel primo caso gli intagli sono talmente numerosi e profondi da creare i tacchetti (abbastanza distanti tra di loro e alti anche qualche centimetro) che caratterizzano questi pneumatici, mentre nel secondo caso (pneumatici da Motomondiale) questi sono completamente privi d'intagli, detti \"slick\".\nIn alcuni ambiti come nel caso delle biciclette, per garantire un utilizzo pi\u00f9 flessibile dello pneumatico si utilizza un disegno ambivalente, come nel caso degli pneumatici semislick, dove centralmente sono lisci o con poche scanalature, in modo da ridurre l'attrito e migliorare il comfort su strada, mentre ai lati presentano dei tasselli, in modo da consentire la presa su terreni cedevoli.\nIl disegno del battistrada pu\u00f2 essere anche creato o rigenerato tramite degli intagliatori per pneumatici, generalmente la creazione di intagli viene effettuata sugli pneumatici completamente lisci come quelli del Motomondiale, pratica tipica dei mezzi da supermotard, mentre la rigenerazione degli intagli, e quindi l'altezza del battistrada, viene generalmente eseguita su copertoni da camion.\nEsistono anche pneumatici estremamente specializzati come quelli da sabbia, che sono caratterizzati dalla presenza di vere e proprie pale lungo il battistrada e pneumatici da fango tipici dei trattori, di quest'ultimi pneumatici vengono prodotti anche versioni modificate per automezzi.\nSpessore, riscolpitura e tornitura.\nLo spessore del battistrada \u00e8 determinato dal tipo di pneumatico e ha un valore minimo che viene sia imposto per legge, sia consigliato dal costruttore, il quale \u00e8 meno permissivo e quindi determina uno spessore minimo del battistrada maggiore.\nPer verificare lo spessore del battistrada \u00e8 disponibile uno specifico calibro, ma per vedere se \u00e8 ancora nelle tolleranze del costruttore \u00e8 sufficiente verificare lo scalino che fa da indicatore d'usura e che viene riportata l'indicazione sulla spalla con la scritta TWI (\"Tread Wear Indicator\").\nQuest'altezza pu\u00f2 essere ripristinata tramite una sgorbiatrice (rigatore per battistrada), che permette di ricalcare il profilo dello pneumatico qualora lo pneumatico lo permetta, inoltre su pneumatici slick \u00e8 possibile eseguire un disegno a propria scelta, per poterlo rendere adattabile all'uso sul bagnato, ma sono state eseguite anche intagliature commemorative, come nel caso di James Toseland.In determinate situazioni si ricorre invece a ridurre lo spessore del battistrada tramite ablazione mediante una lama ruotante, come in alcune competizioni automobilistiche, dove si devono utilizzare pneumatici stradali, ma pu\u00f2 essere utilizzato anche per recuperare pneumatici con battistrada particolarmente deformato superficialmente e recuperare il rotolamento ideale\nProfilo, mescola e temperatura.\nIl profilo dello pneumatico \u00e8 studiato a seconda delle esigenze a cui deve rispondere e al mezzo a cui va applicato; pu\u00f2 essere di due tipi:\nNel caso degli pneumatici automobilistici questi avranno un'unione arrotondata tra spalla e battistrada.\nNel caso degli pneumatici motociclistici si ha il profilo del battistrada arrotondato.\nNel caso degli pneumatici automobilistici questi avranno un'unione netta tra spalla e battistrada, in modo da massimizzare l'impronta a terra, anche se, come punto a sfavore, l'inserimento in curva risulta meno lineare/graduale.Nel caso degli pneumatici motociclistici si ha un profilo del battistrada con arrotondamento pi\u00f9 marcato al centro, in modo d'avere i lati del battistrada pi\u00f9 piatti e massimizzare l'impronta a terra in piega, anche se questo limita l'intervallo di piega ottimale.\nIn entrambi i casi la mescola pi\u00f9 morbida consente allo pneumatico di avere un attrito maggiore.\nNello pneumatico invernale la mescola e l'intagliatura permettono un aumento di temperatura pi\u00f9 agevole e rapido per arrivare al valore per cui \u00e8 stato studiato.\nNello pneumatico sportivo i carichi dovuti ad attrito e brusche accelerazioni tendono da soli ad aumentare oltremodo la temperatura, quindi la mescola \u00e8 studiata per lavorare a una temperatura elevata ma il profilo sar\u00e0 studiato in modo che la temperatura raggiunga il livello ottimale solo in caso di guida sportiva; si ricorda quindi che gli pneumatici sportivi possono avere una tenuta di strada peggiore di quelli da turismo se non sono opportunamente portati in temperatura.\nTale fenomeno \u00e8 ancora pi\u00f9 accentuato per le coperture ad uso agonistico, le cui temperature di esercizio possono arrivare a 140 \u00b0C ed avere una finestra utile di soli 20-30 \u00b0C o essere pi\u00f9 versatili nella loro gestione della temperatura con un range di 85-135 \u00b0C.\nManutenzione.\nI due aspetti principali dello pneumatico che devono essere monitorati nel tempo sono: pressione di gonfiaggio e spessore del battistrada.\nUn insieme di sigle standard europee \u00e8 stampigliato sui singoli pneumatici e permette di ricavare la pressione nominale (o di targa), omologata dal costruttore. Essa \u00e8 anche ricavabile dalla Carta di Circolazione del veicolo.\nUna pressione sia superiore che inferiore a quella omologata accelera il consumo del battistrada e l'usura dello pneumatico, riducendo la sua vita utile e la durata in servizio, non soggette a particolari prescrizioni tecniche-di legge. Aumentano inoltre il consumo medio di carburante per chilometro di strada percorso, e il rischio di incidenti stradali anche mortali.\nPressione e spessori sono obbligatoriamente verificati in sede di Revisione auto.\nPossono essere inoltre oggetto di controllo e sanzioni (art. 175 CdS) da parte della Polizia stradale. A partire dal 2001, le statistiche sono rilevate annualmente in collaborazione con l'associazione di categoria Assogomma, nell'ambito della campagna \"pneumatici sotto controllo\".\nGli automobilisti possono far verificare la pressione di gonfiaggio presso un distributore di benzina o da un gommista autorizzato. La misura richiede pochi minuti ed \u00e8 in genere gratuita. Si effettua con un manometro, analogico o digitale-differenziale che viene collegato alla valvola di tenuta dello pneumatico. Presso benzinai e gommisti sono alimentati da un compressore, che permette anche di gonfiare lo pneumatico e riportare il livello di pressione a quello indicato dal distributore.\nAlcuni modelli in commercio sono fissati con un ugello autosigillante che impedisce la fuoriuscita d'aria dalla gomma durante la misura, ed il tipico rumore di sibilo percepito. Altro problema \u00e8 la taratura del manometro, non autocertificata da un soggetto privato accreditato.\nSe invece \u00e8 il battistrada ad essere non pi\u00f9 adeguato, l'unica soluzione possibile \u00e8 la sostituzione dello pneumatico. Lo spessore minimo obbligatorio in Italia tramite il codice della Strada all'articolo 79 \u00e8 pari a 1.6\u00a0mm per gli autoveicoli, filoveicoli e rimorchi, 1\u00a0mm per i motoveicoli e 0,5\u00a0mm per i ciclomotori.\nCodici di riconoscimento.\nCodici tecnici.\nLe caratteristiche fondamentali di uno pneumatico, scritte usualmente con marcature di codici impressi a caldo nella parte laterale dello stesso, sono:\nL'ordine in cui tali caratteristiche vengono indicate \u00e8 il seguente:\nD e N sono indicate a parte, mentre Sca non \u00e8 sempre indicato.\nCon tali denominazioni si vuole indicare in particolare:\nEsistono anche alcuni indici particolari, che non indicano solo la velocit\u00e0 o la indicano in modo differente\nUn esempio di una reale iscrizione potrebbe essere:\ninterpretabile come:\nLa data di produzione viene identificata mediante tre cifre di cui le prime due indicano la settimana e l'ultima il millesimo dell'anno di fabbricazione, a volte viene utilizzato un codice a quattro cifre dove le ultime due indicano l'anno di produzione, esempio 4792 (settimana 47, anno 1992) oppure 4709 (settimana 47, anno 2009)\nCodici di omologazione.\nA seconda del paese o continente lo pneumatico deve seguire determinate leggi di omologazione e riportare la dicitura della stessa sullo pneumatico, generalmente dato che i produttori di pneumatici lavorano in ambito internazionale, sullo stesso pneumatico possono essere riportate pi\u00f9 omologazioni.\nLe diciture principali sono:\nQueste omologazioni prevedono anche l'uso di sigle aggiuntive per identificare le caratteristiche d'uso dello pneumatico o caratteristiche/trattamenti particolari, quali:\nEtichetta degli pneumatici.\nTramite il regolamento (CE) 1222/2009 sulla nuova etichettatura degli pneumatici, si mira a fornire informazioni utili e facilmente valutabili sulle caratteristiche generali degli pneumatici, che pu\u00f2 essere usato dal 30 maggio 2012, diventando obbligatorio per tutti quelli prodotti dopo il 1\u00ba luglio 2012, e che dal 1\u00ba novembre 2012 tutti gli pneumatici messi sul mercato dovranno per legge riportare la nuova etichetta.\nI parametri misurati, valutati e mostrati sono:\nMisure pneumatici biciclette.\nPer le biciclette esistono diverse convenzioni (in pollici, marcatura francese, ETRTO), ultimamente si \u00e8 cercato di uniformare tali misure con i codici ETRTO (European Tyre and Rim Technical Organisation- organizzazione tecnica europea per pneumatici e cerchi).\nLe misure ETRTO indicano la larghezza e il diametro interno dello pneumatico in millimetri. Questa indicazione permette anche una precisa correlazione con la misura del cerchio; ad esempio, ETRTO 60 - 406 corrisponde a uno pneumatico di 20 pollici x 2,35 (20 rappresenta il diametro e 2,35 la larghezza espressa in pollici); un ulteriore esempio: la misura ETRTO 35 - 590 corrisponde a una misura in pollici 26 x 1 \u215c e a una misura francese di 650 x 35A (la marcatura francese indica il diametro esterno dello pneumatico e la larghezza).\nOltre alle diverse convenzioni bisogna anche aggiungere che i cerchi per le biciclette hanno una tolleranza di larghezza di circa 3 millimetri.\nGli pneumatici per le biciclette hanno un'ulteriore indicazione, il TPI o EPI (numero di terminali o di fili per pollice); in linea di massima gli pneumatici migliori sono quelli con filamenti del tessuto pi\u00f9 sottili e numerosi, quindi con un numero TPI pi\u00f9 alto.\nDanni.\nI danni che si possono verificare allo pneumatico sono diversi a seconda del tipo di pneumatico:\nAccorgimenti.\nCome accorgimenti si hanno:\nTrattamenti.\nGli pneumatici possono essere sottoposti a diversi trattamenti a seconda delle esigenze:\nRaccolta e recupero pneumatici usati.\nSul tema del riciclaggio degli pneumatici, un decreto \u00e8 stato emanato in Italia (D.M. n. 82 dell'11 aprile 2011), il quale attribuisce ai produttori e agli importatori la responsabilit\u00e0 di raccogliere gli pneumatici usati, denominati con l'acronimo PFU, cio\u00e8 \"Pneumatici Fuori Uso\".\nCome in altri paesi europei, i produttori e gli importatori di pneumatici s'impegnano a recuperare la quantit\u00e0 di pneumatici equivalente a quella che hanno immesso sul mercato l'anno precedente.\nTale processo sar\u00e0 reso possibile grazie a un contributo ambientale che \u00e8 riportato sulla fattura o sullo scontrino fiscale rilasciato al cliente. L'importo dell'eco-contributo dipende dal tipo di pneumatico e dalla sua dimensione.\nSi stima che delle circa 400.000 tonnellate di pneumatici fuori uso che vengono annualmente generati in Italia, il 50% venga utilizzato come combustibile, il 25% venga macinato e riutilizzato come materia prima per una serie di applicazioni e il 25% venga disperso in discariche abusive. Un'inchiesta giornalistica di Alessio Ribaudo del Corriere della Sera ha raccontato come in Italia, 520 chilometri di strade siano state realizzate con asfalti modificati con l\u2019aggiunta di polverino di gomma riciclata dagli pneumatici fuori uso: un grande business sottratto alle mafie grazie ai consorzi obbligatori di smaltimento, come Ecopneus. Prima di questa data ogni anno, ha stimato Legambiente, sparivano nel nulla \u2014 o si disperdevano in canali poco chiari \u2014 fino a 100.000 tonnellate di pneumatici fuori uso, circa un quarto di tutti quelli venduti. Un \"buco\" dove si infilavano i tentacoli della criminalit\u00e0 organizzata: dalla mafia alla \u2018ndrangheta, passando per la camorra.\nCodice della strada.\nIn Italia, lo pneumatico \u00e8 riconosciuto come l'unico strumento adatto ad equipaggiare autoveicoli sin dal 1930 (R.D. Legge n. 494 del 26/4/1930).\nPer garantire un uso in sicurezza i battistrada degli pneumatici devono superare determinate caratteristiche minime. Queste caratteristiche vengono definite dal codice della strada e possono variare a seconda della nazione e dalla categoria del mezzo. Le misure, senza considerare casi particolari, come mezzi d'opera o macchine operatrici, sono di 1.6\u00a0mm per gli autoveicoli, 1.0\u00a0mm per i motoveicoli e 0.5\u00a0mm per ciclomotori.\nOgni pneumatico deve inoltre essere conforme alle specifiche degli pneumatici omologati per il mezzo su cui viene utilizzato. Omologazioni ulteriori a quelle gi\u00e0 presenti possono essere aggiunte nel caso siano state riconosciute successivamente; in caso contrario \u00e8 necessario richiedere un nulla osta.\nAltro aspetto da tenere in considerazione sul corretto uso degli pneumatici \u00e8 l'omogeneit\u00e0 degli pneumatici sullo stesso assale, quindi dovranno essere uguali, mentre possono differire tra i diversi assali, nel caso di pneumatici misti (ricoperti e nuovi) sulle stesso assale \u00e8 possibile se le marche degli pneumatici e carcasse sono le stesse ed hanno pari caratteristiche tecniche.\nNel periodo invernale dove vige l'obbligo delle catene a bordo o l'uso degli pneumatici invernali, \u00e8 possibile utilizzare queste ultime nel solo asse di trazione, anche se in questo caso si pu\u00f2 incorrere nell'effetto saponetta, quindi si hanno gli pneumatici estivi che non riescono a far mantenere la traiettoria al mezzo\nNota grammaticale.\nLa parola \"pneumatico\", nell'uso corrente, viene preceduta sia dagli articoli \"lo, gli, uno\" (\u00ablo pneumatico\u00bb; \u00abgli pneumatici\u00bb; \u00abuno pneumatico\u00bb), sia dagli articoli \"il, i, un\" (\u00abil pneumatico\u00bb; \u00abi pneumatici\u00bb; \u00abun pneumatico\u00bb).\nLe forme con \"lo, gli, uno\" sono tradizionalmente preferite da molte grammatiche e da fonti quali l'Accademia della Crusca, che ritengono le forme con \"il, i, un\" pi\u00f9 adatte all'uso parlato; \u00e8 stato tuttavia osservato dal linguista Michele Cortelazzo, anch'egli Accademico della Crusca, come la preferenza per \"lo, gli, uno\" sia probabilmente il risultato di una norma creata artificialmente intorno agli anni trenta del XX secolo e diffusasi negli anni sessanta, senza un fondamento nell'uso reale, che ha invece sempre preferito \"il, i, un\" anche nella lingua scritta."}
{"id": "2633731", "revid": "287204", "url": "https://it.wikipedia.org/wiki?curid=2633731", "title": "Chicago Bulls 2008-2009", "text": "La stagione 2008-09 dei Chicago Bulls fu la 43\u00aa nella NBA per la franchigia.\nI Chicago Bulls arrivarono secondi nella \"Central Division\" della \"Eastern Conference\" con un record di 41-41. Nei play-off persero al primo turno con i Boston Celtics (4-3)."}
{"id": "2633733", "revid": "110157", "url": "https://it.wikipedia.org/wiki?curid=2633733", "title": "Morelia (Colombia)", "text": "Morelia \u00e8 un comune della Colombia facente parte del dipartimento di Caquet\u00e1.\nIl centro abitato venne fondato nel 1922, mentre l'istituzione del comune \u00e8 del 1\u00ba gennaio 1986."}
{"id": "2633734", "revid": "767487", "url": "https://it.wikipedia.org/wiki?curid=2633734", "title": "Ross (Dakota del Nord)", "text": "Ross \u00e8 un centro abitato (\"city\") degli Stati Uniti d'America, situato nella Contea di Mountrail nello Stato del Dakota del Nord. Nel censimento del 2000 la popolazione era di 48 abitanti. La citt\u00e0 \u00e8 stata fondata nel 1902.\nGeografia fisica.\nSecondo i rilevamenti dell'United States Census Bureau, la localit\u00e0 di Ross si estende su una superficie di 0,70\u00a0km\u00b2, tutti occupati da terre.\nPopolazione.\nSecondo il censimento del 2000, a Ross vivevano 48 persone, ed erano presenti 13 gruppi familiari. La densit\u00e0 di popolazione era di 66 ab./km\u00b2. Nel territorio comunale si trovavano 29 unit\u00e0 edificate. Per quanto riguarda la composizione etnica degli abitanti, il 97,92% era bianco e il 2,08% era nativo.\nPer quanto riguarda la suddivisione della popolazione in fasce d'et\u00e0, il 14,6% era al di sotto dei 18, il 14,6% fra i 18 e i 24, il 22,9% fra i 25 e i 44, il 27,1% fra i 45 e i 64, mentre infine il 20,8% era al di sopra dei 65 anni di et\u00e0. L'et\u00e0 media della popolazione era di 44 anni. Per ogni 100 donne residenti vivevano 92,0 maschi."}
{"id": "2633735", "revid": "370187", "url": "https://it.wikipedia.org/wiki?curid=2633735", "title": "Associazione Calcio Napoli 1953-1954", "text": "Questa voce raccoglie le informazioni riguardanti lAssociazione Calcio Napoli nelle competizioni ufficiali della stagione 1953-1954.\nOrganigramma societario.\nArea direttiva\nArea tecnica"}
{"id": "2633737", "revid": "112024252", "url": "https://it.wikipedia.org/wiki?curid=2633737", "title": "Riserva naturale Tirone Alto Vesuvio", "text": "La riserva naturale Tirone Alto Vesuvio \u00e8 un'area naturale protetta della Campania istituita nel 1977.\nOccupa una superficie di 1.005 ettari nella citt\u00e0 metropolitana di Napoli e fa parte del Parco nazionale del Vesuvio.\nFauna.\nNel Parco vi sono roditori come il ghiro, il topo quercino e il topo selvatico, vi sono lagomorfi come il coniglio selvatico europeo e la lepre europea, vi sono carnivori come la donnola, la faina e la volpe. In pi\u00f9 vi sono anche molti rettili e molti anfibi come il rospo smeraldino, la rana verde, il cervone, il biacco, la lucertola e la vipera comune."}
{"id": "2633745", "revid": "107098", "url": "https://it.wikipedia.org/wiki?curid=2633745", "title": "David Billabona", "text": ""}
{"id": "2633746", "revid": "125733346", "url": "https://it.wikipedia.org/wiki?curid=2633746", "title": "Riserva naturale Foce Volturno - Costa di Licola", "text": "La riserva naturale Foce Volturno - Costa di Licola \u00e8 un'area naturale protetta situata tra la provincia di Caserta e la citt\u00e0 metropolitana di Napoli. La riserva occupa una superficie di 1.540 ettari ed \u00e8 stata istituita a partire dal 1993. Il parco si sviluppa dalla foce del Volturno passando per il Lago di Patria fino ad arrivare alla Costa di Licola. \nLa riserva ha accorpato diversi territori e riserve con l'obiettivo di garantire in forma coordinata la conservazione e la valorizzazione del patrimonio naturale.\nComuni.\nIl parco attraversa il territorio di Castel Volturno, la zona costiera del comune di Giugliano in Campania e la parte occidentale di Villa Literno.\nTerritorio.\n\u00c8 possibile distinguere diversi tipi di territori e habitat: \nFauna.\nL'area rappresenta un vero e proprio riparo per gli animali migratori, come il martin pescatore, il picchio rosso, l'upupa, l'airone cenerino e altri ancora.\nFlora.\nLungo la costa \u00e8 presente una vasta distesa di pini marittimi, un tipo di albero sempreverde il cui ambiente ideale \u00e8 rappresentato dalle zone costiere del Mar Mediterraneo."}
{"id": "2633749", "revid": "300067", "url": "https://it.wikipedia.org/wiki?curid=2633749", "title": "Cleveland Cavaliers 1981-1982", "text": "La stagione 1981-82 dei Cleveland Cavaliers fu la 12\u00aa nella NBA per la franchigia.\nI Cleveland Cavaliers arrivarono sesti nella \"Central Division\" della \"Eastern Conference\" con un record di 15-67, non qualificandosi per i play-off.\nStaff tecnico.\nAllenatori: Don Delaney (4-11) , Bob Kloppenburg (0-3) , Chuck Daly (9-32) , Bill Musselman (2-21)\nVice-allenatori: Bob Kloppenburg , Gerald Oliver, Gus Johnson"}
{"id": "2633751", "revid": "1543377", "url": "https://it.wikipedia.org/wiki?curid=2633751", "title": "Puerto Rico (Caquet\u00e1)", "text": "Puerto Rico \u00e8 un comune della Colombia facente parte del dipartimento di Caquet\u00e1.\nIl centro abitato venne fondato da Rafael Vargas nel 1882."}
{"id": "2633757", "revid": "125448255", "url": "https://it.wikipedia.org/wiki?curid=2633757", "title": "Associazione Calcio Napoli 1954-1955", "text": "Questa voce raccoglie le informazioni riguardanti lAssociazione Calcio Napoli nelle competizioni ufficiali della stagione 1954-1955."}
{"id": "2633760", "revid": "2373", "url": "https://it.wikipedia.org/wiki?curid=2633760", "title": "Alberto Semprini", "text": "Carriera.\nNato in Inghilterra da una famiglia italiana di origine romagnola, ha studiato musica e, seguendo i consigli del padre, scelse il pianoforte ed il violoncello. Dopo un periodo di perfezionamento al conservatorio di Milano fond\u00f2 diversi gruppi fino ai primi anni quaranta.\nSuccessivamente diresse l'orchestra della RAI e nel 1958 vinse la prima edizione del Burlamacco d'Oro.\nPartecip\u00f2 per tre volte al Festival di Sanremo: \u00e8 entrata nella storia della musica leggera italiana quella del 1958 in cui arrangi\u00f2 e diresse l'orchestra nell'esecuzione di Domenico Modugno di \"Nel blu dipinto di blu\", suonando inoltre (sia nel disco che dal vivo) insieme al Sestetto Azzurro (Semprini al pianoforte, Bruno De Filippi alla chitarra, Ebe Mautino all'arpa, Mario Migliardi all'organo Hammond, Walter Beduschi al basso e Pupo De Luca alla batteria).\nDopo le tre partecipazioni a Sanremo Semprini ritorn\u00f2 in Inghilterra, dove tenne ulteriori concerti e condusse una trasmissione radiofonica.\nDiscografia parziale.\n78 giri.\nAlberto Semprini al pianoforte.\nMilano, 1939\nSemprini e il suo quintetto ritmico.\nNino Impallomeni, trombaFranco Mojoli, clarinettoAlberto Semprini, pianoforte, chitarraNatalino Otto, voce\nSemprini e la sua orchestra ritmo melodica.\nFormazione di circa 70 elementi: Pino MoschiniAldo LandiAstore Pittana e 3 tr. Athos Ceroni e 3 tbn Giuseppe CattafestaBruno Gavazzi e 3 cl-sax 24 vl. 12 vla.6 vc. Giorgio Poli e 3 cb. Alberto Semprini pf. ch. bt. Natalino Otto\nMilano, 1941:\nSemprini e il suo quintetto ritmico.\nMilano, Marzo-Aprile 1941\nSemprini e la sua orchestra.\nAldo LandiAstore PittanaPino Moschini e 2 tr.Athos CeroniGiuseppe Schezzi e altro tbn.Giuseppe CattafestaFranco MojoliBruno Gavazzi e 3 cl-sax.24 vl.12 vla.6vc.4cb.Alberto Semprini pf. ch.Giorgio Poli cb.bt.Natalino Otto voce\nMilano, dicembre 1942\nSemprini e il suo nuovo ritmo.\nAstore Pittana? tr.cl.Alberto Semprini pf. cb.bt.Natalino Otto voce\nSemprini e la sua orchestra ritmo melodica.\nAldo LandiAstore Pittana e 3 tr.Athos Ceroni e altro tbn.Bruno Gavazzi ten-vl.Giuseppe CattafestaFranco Mojoli e 3 altri fl-cl-sax.24 vl.12 vls.6 vc.4 cb.Alberto Semprini pf. ch.bt.Natalino Otto v."}
{"id": "2633761", "revid": "767487", "url": "https://it.wikipedia.org/wiki?curid=2633761", "title": "San Jos\u00e9 del Fragua", "text": "San Jos\u00e9 del Fragua \u00e8 un comune della Colombia facente parte del dipartimento di Caquet\u00e1.\nIl centro abitato venne fondato da Luis Francisco Parra, Padre Giuseppe Fusaroli, Hernando Sanchez, Carlos Valderrama, Marcos Rojas e Eleuterio Soto nel 1959, mentre l'istituzione del comune \u00e8 del 12 novembre 1985."}
{"id": "2633762", "revid": "287204", "url": "https://it.wikipedia.org/wiki?curid=2633762", "title": "BGL-BNP Paribas Open Luxembourg 2009 - Doppio", "text": "Il doppio del BGL-BNP Paribas Open Luxembourg 2009 \u00e8 stato un torneo di tennis facente parte del WTA Tour 2009.\nSorana C\u00eerstea e Marina Erakovi\u0107 erano le campionesse uscenti, ma hanno deciso di non partecipare quest'anno.\nIveta Bene\u0161ov\u00e1 e Barbora Z\u00e1hlavov\u00e1-Str\u00fdcov\u00e1 hanno battuto in finale Vladim\u00edra Uhl\u00ed\u0159ov\u00e1 e Renata Vor\u00e1\u010dov\u00e1 con il punteggio di 1-6, 6-0, [10-7]."}
{"id": "2633765", "revid": "370187", "url": "https://it.wikipedia.org/wiki?curid=2633765", "title": "Associazione Calcio Napoli 1955-1956", "text": "Questa voce raccoglie le informazioni riguardanti lAssociazione Calcio Napoli nelle competizioni ufficiali della stagione 1955-1956."}
{"id": "2633768", "revid": "838137", "url": "https://it.wikipedia.org/wiki?curid=2633768", "title": "ASPTT Mulhouse Volley-Ball", "text": "L'ASPTT Mulhouse Volley-Ball \u00e8 una societ\u00e0 pallavolistica femminile francese con sede a Mulhouse: milita nel campionato di Ligue A.\nStoria.\nLa sezione pallavolistica femminile dell'ASPTT Mulhouse Volley-Ball nasce nel 1974 e raggiunge per la prima volta la massima serie del campionato nel 1982.\nDopo un periodo di alterne fortune e una nuova retrocessione, vince il campionato cadetto nel 1992 e ritorna in \"Nationale 1\" dove grazie ad ottimi posizionamenti partecipa per la prima volta alle competizioni europee: proprio in questo periodo, precisamente nel 1998, ottiene il suo miglior risultato in Europa, ossia il terzo posto in Coppa CEV e nello stesso anno raggiunge anche il secondo posto in campionato.\nDal 2007 \u00e8 diventata la seconda squadra pi\u00f9 forte di Francia, arrivando seconda, sempre alle spalle del Racing Club de Cannes, sia in campionato che in Coppa di Francia: questi risultati le hanno valso l'accesso alla Champions League, dove per\u00f2 non \u00e8 mai riuscita a raccogliere risultati soddisfacenti.\nNella stagione 2016-17 si aggiudica il suo primo trofeo, ovvero la vittoria dello scudetto, seguito dal successo, all'inizio della stagione 2017-18, nella Supercoppa francese. Nell'annata 2020-21 conquista per la seconda volta il campionato e per la prima la Coppa di Francia."}
{"id": "2633770", "revid": "767487", "url": "https://it.wikipedia.org/wiki?curid=2633770", "title": "E mo zai shen bian", "text": "E mo zai shen bian (cinese tradizionale: \u60e1\u9b54\u5728\u8eab\u908a; cinese semplificato: \u6076\u9b54\u5728\u8eab\u8fb9; titolo internazionale: Devil Beside You) \u00e8 un Drama taiwanese con protagonisti Mike He e Rainie Yang. La serie \u00e8 un adattamento del manga giapponese \"Lui, il diavolo!\", di Mitsuba Takanashi. Il drama \u00e8 stato trasmesso su China Television (CTV) nel 2005, per un totale di 20 episodi.\nAdattamento dal manga.\nDevil Beside You \u00e8 basato su un manga di Mitsuba Takanashi conosciuto come \"Lui, il diavolo!\", in lingua originale \"Akuma de Sourou\".\nTrama.\nLa storia inizia con il piano di Qi Yue per confessare al capitano della squadra di basket, Yuan Yi, che le piace. Scrive una lettera d'amore, ma con molta noncuranza fa la sua confessione alla persona sbagliata, ossia il \"diavolo\" della scuola, Ah Meng (matricola del primo anno). La ragazza rimane cos\u00ec imbarazzata vedendo il volto di Ah Meng, che lascia cadere la lettera ai suoi piedi e scappa via. Quando Ah Meng legge la lettera, divertito, decide di prendere un po' in giro Qi Yue. La minaccia di stampare un migliaio di copie della lettera e di attaccarle a scuola, in modo che tutti sappiano che Yuan Yi le piace. Per fare in modo di fermare Ah Meng, Qi Yue accetta di diventare il suo fattorino.\nQuando Qi Yue si stanca delle prese in giro di Ah Meng, decide di confessare di nuovo il suo amore a Yuan Yi, in modo da non avere pi\u00f9 paura di un'eventuale esposizione della lettera da parte di Ah Meng. Con immensa sorpresa di Qi Yue, Yuan Yi ricambia i suoi sentimenti. Nell'istante in cui Qi Yue si rende conto che il suo patto con il \"diavolo\" \u00e8 finito, riceve un'altra cattiva notizia: sua madre si sposer\u00e0 con il preside della scuola, che per coincidenza \u00e8 il padre di Ah Meng; i due diventeranno, quindi, fratellastri.\nLa lettera d'amore di Qi Yue viene affissa alla bacheca della scuola, e la ragazza pensa erroneamente che sia opera di Ah Meng. I due si confrontano, ed il ragazzo spiega che c'\u00e8 stata un'incomprensione, Qi Yue gli chiede quindi scusa e lo prega di darle uno schiaffo per farla sentire meglio; Ah Meng, invece, la bacia. Per coincidenza Yuan Yi vede il loro bacio ed inizia una discussione, nella quale Ah Meng urla a Yuan Yi che vuole Qi Yue per lui. Dopo che Yuan Yi corre via in preda all'ira, Qi Yue inizia a piangere e scappa via in lacrime, lasciando Ah Meng con un profondo senso di colpa.\nYuan Yi si pente di non aver creduto alle parole di Qi Yue, e ritorna da lei chiedendole di uscire. Qi Yue accetta felicemente, e durante il loro primo appuntamento i due incontrano ancora Ah Meng, con il quale Qi Yue ha un diverbio.\nTornata a casa dall'appuntamento, Qi Yue sviene nella vasca da bagno e viene salvata dal padre di Ah Meng. Egli la porta a casa sua per prendersi cura di lei, poich\u00e9 sua madre \u00e8 in viaggio. Ah Meng e Qi Yue si ritrovano cos\u00ec a condividere la stessa casa. Vedendo che il ragazzo si \u00e8 fatto male ad una mano, si offre di pulirgli e disinfettargli la ferita. Seduta sul letto di Ah Meng per le cure, si accorge che il ragazzo la sta guardando intensamente e ci\u00f2 le fa battere il cuore.\nQuando Qi Yue si sveglia, si ritrova nel letto di Ah Meng; apparentemente entrambi si sono addormentati per sbaglio, ed il padre del ragazzo l'ha portata nel letto del figlio.\nQi Yue si accorge finalmente che la persona che le piace \u00e8 Ah Meng, e decide di dire la verit\u00e0 a Yuan Yi. La ritroviamo di sera che piange da sola in un parco giochi, soffrendo per aver fatto del male a Yuan Yi. Ah Meng la trova e la conforta, dandole un passaggio con la bici. I due hanno un piccolo incidente e cadono in strada, pur senza farsi male. Tuttavia, Qi Yue chiede al ragazzo come mai \u00e8 sempre cos\u00ec pericoloso stare con lui, ed egli risponde che, sebbene non sia capace di fermare i pericoli, la protegger\u00e0 come possibile. Dopodich\u00e9 la bacia appassionatamente sul lato della strada.\nI due iniziano cos\u00ec ad avere una storia, ma a causa del fatto che saranno presto fratellastri, sono costretti a tenere la loro relazione all'oscuro da tutti, eccetto alcuni dei loro migliori amici.\nIl migliore amico di Ah Meng, Yang Ping, \u00e8 innamorato di Li Xiang e non sopporta di vederla depressa a causa della relazione tra Ah Meng e Qi Yue. Decide quindi di sbarazzarsi di Qi Yue, in modo che Ah Meng possa stare con Li Xiang e renderla felice. Sul tetto della scuola, tende un agguato a Qi Yue per ucciderla. Nel frattempo, Li Xiang racconta esitando il piano di Yang Ping ad Ah Meng, il quale corre a salvare la sua amata, finendo per colpire il suo migliore amico. Dopo aver portato la ragazza a casa, Ah Meng ascolta la confessione di Qi Yue, che gli dice che lo ama.\nUn giorno, arriva in classe di Qi Yue un bel ragazzo dall'aspetto dolce, e confessa che le piace la ragazza. Qi Yue e tutta la classe sono scioccati dalla confessione del ragazzo, che inoltre dice a Qi Yue di portare al suo fidanzato il messaggio che egli la vuole per s\u00e9. Il nome del misterioso giovane \u00e8 Ah Rang.\nCasualmente Yuan Yi racconta l'accaduto ad Ah Meng, che corre via in preda all'ira. Quella stessa sera, egli dice a Qi Yue che nessuno \u00e8 pi\u00f9 convinto di lui del suo amore, e che lei appartiene solo a lui. Qi Yue sorride della sua gelosia.\nIn seguito, Qi Yue va a cercare Ah Rang nella \"Scuola Superiore Da Zhi\" e viene a scoprire che egli \u00e8 il fratello minore di Ah Meng. Yuan Yi dice all'amico dove \u00e8 andata Qi Yue, ed Ah Meng corre a cercarla. Quando egli vede Ah Rang e la ragazza insieme, spinge il fratello a terra ed afferra il braccio della ragazza, portandola via. In realt\u00e0, Ah Rang non ha in mente alcun male, la sua sola intenzione \u00e8 quella di attirare l'attenzione del fratello, poich\u00e9 egli cerca disperatamente il suo affetto. Discutendo con Ah Meng, Ah Rang ha un attacco d'asma e viene portato dal fratello in ospedale. L\u00ec i due fratelli si riappacificano, ma Qi Yue sviene in ospedale. Tornati a casa, Ah Meng rimprovera Qi Yue per essersi stancata troppo e non essersi presa cura di s\u00e9, affaticandosi. Tuttavia, il fatto che egli si preoccupi per lei rende Qi Yue felice.\nLa nonna di Ah Meng sospetta che suo nipote e Qi Yue stiano uscendo insieme, e decide di conseguenza di organizzare un matrimonio combinato tra Ah Meng e una ragazza ricca, Mei Di. Nello stesso momento, riappare come supplente nella scuola il primo amore di Qi Yue, Ah Sen, causando gelosia ed insicurezza in Ah Meng. Ah Meng respinge Mei Di, che se ne va augurando felicit\u00e0 a lui e Qi Yue. Similmente, Qi Yue dice ad Ah Sen di essere innamorata di Ah Meng, ed egli torna dalla sua ragazza.\nIn seguito a quest'avventura, Ah Meng e Qi Yue approfittano del fatto che i loro genitori sono fuori citt\u00e0 per andare a visitare la tomba del padre di Qi Yue. I due incappano in una tempesta e scoprono che le ferrovie sono bloccate, Ah Meng decide quindi di prenotare una stanza in un hotel. Qi Yue, per\u00f2, non sopporta la tensione e riesce a tornare a casa, dove trova sua madre che l'aspetta. Finalmente le confessa che lei ed Ah Meng stanno insieme. La madre della ragazza decide di trasferirsi, poich\u00e9 la relazione dei due ragazzi potrebbe rivelarsi un problema per la famiglia, tuttavia sviene e si viene a scoprire che \u00e8 incinta. Alla fine, i due genitori decidono di supportare la storia d'amore dei loro figli, e di continuare la propria.\nQuando sembra che le cose stiano andando di nuovo bene, ricompare la madre di Ah Meng, che lo invita ad andare con lei in Italia per continuare i suoi studi. Ah Meng accetta, ma Qi Yue ha il cuore spezzato. I due si ritrovano nel parco giochi, dove Ah Meng dice a Qi Yue che pu\u00f2 uscire con altre persone mentre lui \u00e8 via, ma lui continuer\u00e0 ad amare solo lei. I due si abbracciano, e decidono insieme di avere la loro \"prima volta\". Pochi giorni pi\u00f9 tardi, li vediamo mentre partecipano al matrimonio dei loro genitori.\nPi\u00f9 tardi quello stesso anno, durante le vacanze di Natale, Qi Yue esce fuori casa per prendere un pezzo per l'albero di Natale che le aveva dato Ah Meng l'anno precedente. Mentre si trova fuori casa, viene afferrata e bendata da qualcuno, gettata nel baule di un'auto e portata in un altro luogo. Subito, per\u00f2, si scopre che \u00e8 uno scherzo organizzato dagli amici di Ah Meng. Quando Qi Yue si toglie la benda, si ritrova di fronte ad Ah Meng, che le dice che \u00e8 tornato per restare e la bacia."}
{"id": "2633771", "revid": "701660", "url": "https://it.wikipedia.org/wiki?curid=2633771", "title": "Oasi Bosco di San Silvestro", "text": "L'Oasi WWF Bosco di San Silvestro \u00e8 un'oasi della Campania istituita nel 1993.\nOccupa una superficie di 76 ettari nel comune di Caserta.\nStoria.\nLa Reale Tenuta di San Silvestro faceva parte, insieme a San Leucio, al Parco Reale ed al Giardino all'Inglese delle \"Reali Delizie\" annesse alla Reggia di Caserta. Situata a nord del complesso monumentale, si estende sulle due colline contigue di Montemaiulo e Montebriano.\nL'area, di circa 76 ettari, venne scelta in quanto la sua forma ad anfiteatro creava una scenografia naturale particolarmente idonea alla Grande Cascata che anima, con le sue acque, le fontane del parco vanvitelliano. I territori che la compongono furono acquistati dopo il 1750 in momenti diversi e riuniti poi in un unico tenimento che venne delimitato con un muro perimetrale, in parte ancora visibile.\nLa tenuta di San Silvestro, cos\u00ec come gli altri siti reali, fu destinata ad attivit\u00e0 agricole e venatorie sull'esempio delle nuove mode di vita agreste diffuse nelle altri corti europee. In questa area furono conservate, e in alcuni casi incrementate, le coltivazioni gi\u00e0 esistenti come la celebre \"Vigna del Ventaglio\" nella quale si coltivavano tutti i vitigni presenti nel regno dei Borbone, ma anche uliveti, frutteti, orti e giardini. Tra il 1797 e il 1801, in localit\u00e0 \"Parito\" venne costruito, sotto la direzione dell'architetto Francesco Collecini, gi\u00e0 collaboratore di Luigi Vanvitelli, il Real Casino di S. Silvestro per dar ristoro al Re ed al suo seguito durante la caccia nei boschi vicini e per disporre di locali idonei alle diverse necessit\u00e0 dell'azienda agricola.\nIl 13 maggio 1922 la tenuta di S. Silvestro, che faceva parte dei beni immobili della Corona pass\u00f2 al Demanio dello Stato e fu consegnata al Ministero della Pubblica Istruzione.\nDurante la Seconda Guerra Mondiale il sito borbonico fu occupato dalle truppe alleate, come testimoniato dalle piattaforme di cemento, ormai quasi del tutto ricoperte dalla vegetazione, posizionate per attraversare il bosco con mezzi cingolati e non.\nNel dopoguerra, fino al 1970, il Real Casino ospit\u00f2 una colonia antitracomatosa e nel 1983 l'intero Sito, gestito dall'Amministrazione provinciale, passa per competenza alla Soprintendenza ai Beni AA.AA.AA.SS. per le province di Caserta e Benevento. In quest'ultimo ventennio il Real Casino, che gi\u00e0 in passato era stato sottoposto a varie trasformazioni e interventi di \"abbellimento\", ha subito continui atti vandalici; sono state rubate statue, divelti e trafugati marmi intarsiati, asportati parati, distrutti servizi, ecc. \nIl sito borbonico fu gravemente danneggiato anche dal punto di vista ecosistemico, infatti il bosco di San Silvestro risent\u00ec fortemente dell'introduzione impropria dei daini; inoltre, fino all'arrivo del WWF, l'area era soggetta a bracconaggio e al deposito abusivo di rifiuti di ogni genere.\nIl 6 febbraio 1993 il WWF Italia, dopo un lungo periodo di collaborazione con la Soprintendenza per la salvaguardia del Sito, ha ottenuto dal Ministero per i Beni Culturali e dal Ministero delle Finanze la gestione del \"Bosco di S. Silvestro\" che \u00e8 cos\u00ec diventato la prima \"Oasi del WWF\" della provincia di Caserta. Il 10 aprile 1994 l'Oasi \u00e8 stata inaugurata ed il giorno successivo aperta al pubblico mediante visite guidate.\nFauna.\n\u00c8 presente la tipica fauna del biotopo mediterraneo. Tra i mammiferi pi\u00f9 diffusi troviamo il ghiro, il tasso comune, la volpe rossa, la faina, il riccio comune, il moscardino, l'arvicola dei boschi. \nGli uccelli, numerosi, presentano un'alternanza di comunit\u00e0 nelle diverse stagioni: in inverno sono presenti specie svernanti, provenienti dal Nord Europa, che ripartono in primavera; in questo periodo arrivano le specie che hanno trascorso l'inverno a Sud del Sahara, queste trascorreranno qui l'estate, crescendo la propria nidiata, per poi ritornare in Africa cos\u00ec da evitare le basse temperature dell'inverno italiano. Tra le specie svernanti troviamo: la ballerina bianca e la ballerina gialla, il fiorrancino, il lu\u00ec piccolo, il lucherino. \nTra gli uccelli l'allocco, la ghiandaia, il barbagianni e il picchio rosso maggiore.\nFlora.\nLa flora \u00e8 composta soprattutto di piante sempreverdi, sono presenti numerose felci.\nIl bosco \u00e8 caratterizzato dall'acero campestre, dal castagno, dal cerro, dal leccio, dalla roverella e da altre specie alloctone.\nNelle altre zone si sviluppano gli ulivi e la macchia mediterranea.\nAccessi.\nL'accesso \u00e8 da Via Giardini Reali 1/bis, nella frazione San Leucio di Caserta."}
{"id": "2633774", "revid": "339392", "url": "https://it.wikipedia.org/wiki?curid=2633774", "title": "Fortis Championships Luxembourg", "text": ""}
{"id": "2633779", "revid": "36426", "url": "https://it.wikipedia.org/wiki?curid=2633779", "title": "Via di Capaccio", "text": "Via di Capaccio \u00e8 una strada del centro storico di Firenze, situata tra via delle Terme e il vicolo della Seta, e fronteggia l'area del Mercato Nuovo.\nStoria.\nIl nome della strada richiama la presenza in antico del serbatoio che faceva capo all'acquedotto della Florentia romana che aveva inizio sul monte Morello. Tale serbatoio, o cisterna di distribuzione, era il \"caput aquae\" da cui il toponimo \"Capaccio\" che risale all'epoca medievale, quando materialmente il serbatoio non esisteva pi\u00f9.\nIn relazione a tale impianti idrici doveva essere la presenza delle terme cittadine, sorte probabilmente in epoca adrianea poco fuori dalla cerchia di mura e richiamate dal nome della vicina via delle Terme e dai ritrovamenti archeologici che hanno messo in luce vari ambienti, resti di pavimentazioni e rivestimenti, basi di colonne.\nLa via di Capaccio era prossima a una delle porte della cerchia altomedievale: porta di santa Maria.\nDescrizione.\nSu via di Capaccio si affacciano l'ala quattrocentesca del palazzo di Parte Guelfa, attribuita a Brunelleschi, il trecentesco palazzo dell'Arte della Seta e il retro della Borsa Merci."}
{"id": "2633782", "revid": "212348", "url": "https://it.wikipedia.org/wiki?curid=2633782", "title": "Area naturale Baia di Ieranto", "text": "L'Area naturale della Baia di Ieranto (scritto anche Jeranto) \u00e8 situata in una insenatura nella costiera sorrentina e fa parte del territorio del Comune di Massa Lubrense, nella citt\u00e0 metropolitana di Napoli. Inserita nell'Area naturale marina protetta Punta Campanella, la baia occupa una superficie di 63 ettari di cui 49 di propriet\u00e0 del Fondo Ambiente Italiano.\nStoria.\nDalla preistoria al mito omerico l'area \u00e8 ricca di riferimenti. Nella Baia di Ieranto e su Punta Campanella, come riportano gli scrittori dell'antichit\u00e0, i greci innalzarono il tempio di Atena, a cui in seguito i romani sovrapposero quello dedicato a Minerva. Ne danno testimonianza la scritta osca incisa sulla roccia dell'approdo di levante scoperta nel 1985 e il gran numero di reperti murari e fittili, d'epoca imperiale sparsi un po' dovunque.\nVicende legate alla pirateria legano la storia dei luoghi alla presenza delle torri costiere la cui costruzione, fu avviata in epoca vicereale (1516-1707). La Baia di Ieranto \u00e8 infatti compresa tra la Torre di Montalto a levante e quella della Campanella sul lato opposto.\nPresenze di architettura rurale connotano il territorio con le classiche linee mediterranee, ad esempio la casa colonica di propriet\u00e0 del FAI. Essa mostra le antiche strutture murarie e la volta estradossata di battuto di lapillo. \nL'attivit\u00e0 estrattiva della roccia calcarea, iniziata nei primi anni del Novecento, ha lasciato importanti segni sul territorio, contribuendo all'integrazione umana nell'ambiente, data dall'insediamento nella zona dei minatori sardi impegnati nella cava. La cava di Ieranto, passata all'Ilva nel 1918, fu ristrutturata nel 1925 per cessare definitivamente la sua attivit\u00e0 nel 1952. Nel 1986 l'Ilva, ultima societ\u00e0 proprietaria, don\u00f2 al Fondo Ambiente Italiano l'intero comprensorio, per un totale di 47 ettari.\nTerritorio.\nLa Baia di Ieranto si apre sulla costa meridionale della penisola sorrentina. Punta Capitello separa le due zone che vanno a comporre l'insenatura: la Baia Grande e la Baia Piccola. L'area di propriet\u00e0 del FAI \u00e8, a sua volta, suddivisa in due parti distinte: quella rocciosa e ripida che si chiude con Punta Campanella, e quella del promontorio dai pendii pi\u00f9 digradanti, che si estende dalla sommit\u00e0 di Montalto, per concludersi verso il mare aperto a sud ovest con Punta Penna.\nLa presenza del lavoro dell'uomo ha lasciato traccia profonda sul panorama. Sul bordo del mare rimane ci\u00f2 che resta delle strutture dedicate alle attivit\u00e0 estrattive, quali tramogge, locali motrici, officine, polveriera, vasche e depositi, testimonianza del duro lavoro che, nel bene e nel male, ha plasmato la Baia.\nIl paesaggio agrario \u00e8 invece caratterizzato dall'antica coltura dell'ulivo: l'alberato \u00e8 sistemato su terrazzamenti sostenuti da muri di pietre calcaree a secco.\nSul sentiero tra Nerano e la Baia vi \u00e8, inoltre, la Casa Silentium, luogo di rifugio dello scrittore Norman Douglas, dove, a inizio Novecento, inizi\u00f2 alla stesura del libro \"La terra delle sirene\" (\"Siren Land\", 1911).\nAspetti oceanografici.\nLa Baia di Ieranto \u00e8 di particolare interesse dal punto di vista oceanografico poich\u00e9 zona di confluenza tra la circolazione del Golfo di Napoli e del Golfo di Salerno.\nInfatti, nella parte settentrionale, in altre parole nella Bocca Piccola del Golfo di Napoli, la circolazione delle acque del Golfo di Napoli e la circolazione tirrenica esterna interagiscono costituendo un fattore fondamentale per i ricambi d'acqua costieri. La particolare conformazione topografica assume un ruolo di rilievo, esercitando una marcata influenza sulla dinamica e sull'idrologia delle acque.\nLa zona interessata dalla Baia \u00e8 in posizione privilegiata perch\u00e9 sede di una risalita d'acqua degli strati pi\u00f9 profondi, il cosiddetto fenomeno di upwelling, comportando una rilevante variet\u00e0 di flora e fauna marina derivante da un continuo apporto, negli strati superficiali di nutrienti (nitrati, fosfati, silicati) che innescano un ricco ciclo biologico. Le aree interessate da fenomeni di upwelling sono aree ad alta produttivit\u00e0 biologica di popolazioni ittiche.\nIn quest'area, si riscontrano acque tipiche dell'intero bacino del Mediterraneo che qui sopraggiungono non senza aver subito rimescolamenti che ne modificano le propriet\u00e0. La Baia di Ieranto risente della circolazione prevalente nel Mar Tirreno: una corrente verso NW nella stagione invernale e verso SE nella stagione estiva a causa delle prevalenti condizioni meteorologiche. Ad ogni modo si tratta di una descrizione generica poich\u00e9 entrambe le circolazioni possono realizzarsi con cambiamenti meteo-marini. Nei mesi estivi, \u00e8 presente, una forte stratificazione nella colonna d'acqua per cui spostamenti verticali di pochi metri corrispondono a variazioni di temperature di alcuni gradi C, in corrispondenza del termoclino (strato di massima variazione della temperatura lungo la colonna d'acqua) anche durante la giornata. Questo \u00e8 dovuto alla presenza di onde interne (movimenti dello strato di separazione di due masse d'acqua con caratteristiche diverse), che possono causare consistenti variazioni verticali della velocit\u00e0 della corrente lungo la colonna d'acqua.\nFauna.\nA Ieranto si concentra una grande variet\u00e0 faunistica, terrestre e marina. Insieme a Punta Campanella, la Baia \u00e8 posta sulle rotte migratorie di numerosi uccelli e, infatti, sono oltre 100 le specie ornitologiche censite, la maggior parte delle quali di passo.\nFra le specie stanziali, ossia presenti tutto l'anno e nidificanti sulle rocce a strapiombo, domina il gabbiano reale (\"Larus cachinnans\"), il passero solitario (\"Monticola solitarius\"), il gheppio (\"Falco tinnunculus\") e il pellegrino (\"Falco peregrinus\"). Quest'ultimo rapace si riproduce proprio nel momento di arrivo delle quaglie (\"Coturnix coturnix\"). Non \u00e8 raro vedere volteggiare alcuni corvi imperiali (\"Corvus corax\") e la poiana (\"Buteo buteo\") che nidificano in altre aree della Penisola Sorrentina. Stanziali sono anche molti passeriformi legati alla macchia mediterranea, come l'occhiocotto (\"Sylvia melanocephala\") che vive tra i cespugli, la capinera (\"Sylvia atricapilla\"), la cinciarella (\"Parurs caeruleus\"), la cinciallegra (\"Parus major\"), lo scricciolo (\"Troglodytes troglodytes\"). \nMolto frequente \u00e8 la possibilit\u00e0 di scorgere molti cardellini (\"Carduelis carduelis\"), merli (\"Turdus merula\") e soprattutto fringuelli (\"Fringilla coelebs\").\nIn inverno e durante i passi migratori primaverile e autunnale arrivano pettirossi (\"Erithacus rubecola\"), passere scopaiole (\"Prunella modularis\"), codirossi (\"Phoenicurus phoenicurus\" e \"P. ochuros\"), lui piccoli (\"Phylloscopus collybita\"), allodole (\"Alauda arvensis\"), gabbiani comuni (\"Larus melanocephalus\"). Sempre in questo periodo e possibile osservare il lodolaio (\"Falco subbuteo\") e il falco pecchiaiolo (\"Pernis apivorus\") tra i rapaci. Sulla linea di contatto terra-mare \u00e8 possibile scorgere i voli radenti del martin pescatore (\"Alcedo attis\").\nI mammiferi sono, in genere, pi\u00f9 difficili da osservare, soprattutto di giorno. Sono presenti una decina di specie fra cui la volpe (\"Vulpes volpes\"), la lepre (\"Lepus capensis\"), la donnola (\"Mustela nivalis\"), l'arvicola (\"Arvicolinae\"), il riccio (\"Erinaceurs europaes\").\nFra i rettili, comuni sono la lucertola campestre e la lucertola muraiola, mentre il biacco \u00e8 un serpente ingiustamente temuto.\nSi rimpiange la presenza della foca monaca, l'ultimo avvistamento risale al primo dopoguerra, mentre non \u00e8 raro imbattersi nella tartaruga marina Caretta caretta e in altre specie rare e insolite come il pesce San Pietro (\"Zeus faber\") e l'alato pesce civetta.\nFlora.\nLa flora spontanea della Baia di Ieranto appartiene alla macchia mediterranea. Questo tipo di vegetazione, costituita in prevalenza da arbusti sempreverdi, caratterizza tutta la costiera. Lungo il sentiero della Baia s'incontrano le specie tipiche della macchia come il mirto (\"Myrtus communis\"), il lentisco (\"Pistacia lentiscus\") in grandi cespugli, la ginestra comune (\"Spartium junceum\") e la coronilla (\"Coronilla emerus\") dai fiori gialli, la valeriana rossa (\"Centranthus ruber\") e l'euforbia (\"Euphorbia dendroides\").\nIn alcune zone la macchia \u00e8 pi\u00f9 elevata \u00e8 costituita da alcune specie arboree quali il carrubo (\"Ceratonia siliqua\"), l'alaterno (\"Rhamnus alaternus\"), la roverella (\"Quercus pubescens\"), il pino d'Aleppo (\"Pinus halepensis\"), il pino marittimo (\"Pinus pinaster\") e il leccio (\"Quercus ilex\"). Nel sottobosco s'insediano il ciclamino (\"Cyclamen hederifolium\"), la robbia (\"Rubia peregrina\"), l'asparago selvatico (\"Asparagus temifolius\"), il caprifoglio (\"Lonicera caprifolium\") e il gigaro (\"Arum italicum\").\nNei luoghi pi\u00f9 umidi si trova l'acanto (\"Acanthus mollis\"), la cui foglia decora i capitelli corinzi dei templi greci e sulle rocce l'ombelico di Venere (\"Umbilicus rupestris\") il cui nome deriva dalle foglie orbicolari e depresse al centro. Spesso la macchia \u00e8 stata sostituita dagli olivi (\"Olea europea\"). Nelle stazioni pi\u00f9 assolate la macchia diviene gariga per la predominanza di specie xerofile, adatte a microclimi caldi e aridi, che danno luogo a cespugli pi\u00f9 bassi. In questi luoghi si trovano: la centaura cenerina (\"Centaurea cineraria\"), il cisto (\"Cistus incanus\"), la ginestra spinosa (\"Calicotome spinosa\"), il ginepro fenicio (\"Juniperus phoenicea\"), l'elicriso italico (\"Helichrysum italicum\"), la fillirea (\"Phillyrea angustifolia\" e \"P. latifolia\"), la smilace (\"Smilax aspera\"), l'asfodelo (Asphodelus fistulons), l'ampelodesma (Ampelodesmos mauritanicusa), una graminacea dalle foglie taglienti. In primavera \u00e8 possibile ammirare un raro convolvolo (\"Convolvulus cneorum\"), presente in poche dell'Italia meridionale.\nUna particolarit\u00e0 \u00e8 la presenza di esemplari di agave (\"Agave americana\"), pianta esotica, originaria dell'America Centrale, ma che s\u00ec \u00e8 naturalizzata alle nostre latitudini.\nTra le specie spontanee aromatiche, utilizzate anche in cucina, sono da annoverare il rosmarino (\"Rosmarinus officinalis\"), il finocchio comune (\"Foeniculum vulgare\") e il cappero (\"Capparis ovata\"), abbarbicato alle rocce calcaree.\nPraterie di \"Posidonia oceanica\".\nIn tutta l'area fra le batimetriche dei 5 ai 30\u00a0m, \u00e8 presente la \"Posidonia oceanica\", una fanerogama marina endemica del Mediterraneo. Questa pianta ha radici e un fusto (rizoma) che pu\u00f2 crescere verticalmente e orizzontalmente, per cui sopporta meglio delle altre fanerogame (\"Ruppia\", \"Cymodocea nodosa\", \"Zostera nana\"), il progressivo accumulo di sedimento: ne derivano delle terrazze dette \"matte\" a crescita lenta e costante in cui gli spazi fra i rizomi sono colmati da sedimento; inoltre presenta un ciclo sessuato di fiori e frutti (olive di mare) oltre che un ciclo di riproduzione vegetativa.\nTra le foglie della \"Posidonia\", s'incontrano, giovani di molte specie di pesci che da adulti vivono sui fondali sabbiosi, fangosi o su scogliere, infatti, queste praterie sono anche dette nursery. Si possono ammirare anche pesci adulti come: \"Coris julis\" dal bel colore verde della famiglia dei Labridi, \"Labrus\" spp, \"Symphodus melops\" e la corvina (\"Sciaena umbra\"), spesso in piccoli branchi, e \"Scorpaena porcus\"; tali pesci hanno colorazioni mimetiche che confondono i pesci con le fronde della \"Posidonia\", questi pesci si cibano di piccoli crostacei, che vivono sulle foglie o tra le foglie della Posidonia. Altri casi di riferimento sono quelli del pesce ago (\"Nerophis ophidion\") e dei cavallucci marini \"Hippocampus hippocampus\" e \"H. guttulatus\". Fra i gamberetti menzioniamo \"Leander\" spp., \"Palaemon\" spp. e \"Hippolyte\" spp.. L'importanza delle praterie \u00e8 dovuta al fatto che durante il giorno, quando l'attivit\u00e0 fotosintetica \u00e8 intensa, \u00e8 prodotto ossigeno i cui valori possono superare quelli di saturazione. Di notte, finita la fotosintesi, la respirazione degli organismi della prateria produce un aumento dell'anidride carbonica non compensato dall'ossigeno derivato dalla fotosintesi. Di giorno, quando la luce \u00e8 troppo intensa, gli organismi animali tornano a rifugiarsi alla base delle foglie. Le praterie di Posidonia sono uno degli ambienti marini pi\u00f9 importanti da tutelare per mantenere il delicato equilibrio di tutto l'ecosistema marino.\nAccessi.\nSi pu\u00f2 accedere alla Baia sia via mare che via terra. Per gli amanti delle passeggiate \u00e8 presente un percorso di 3,5\u00a0km che collega la frazione di Nerano (alta) all'area. Il percorso, lungo il quale \u00e8 anche presente un'edicola della Madonna; si articola tra muretti a secco, uliveti e carrubi ed offre una vista della baia di Ieranto e del Golfo di Salerno. Durante il percorso guidato verso la spiaggia si possono esplorare, via mare, alcune grotte, non raggiungibili in altro modo."}
{"id": "2633790", "revid": "767487", "url": "https://it.wikipedia.org/wiki?curid=2633790", "title": "The Van Pelt", "text": "I The Van Pelt sono un gruppo musicale alternative rock statunitense attivo soprattutto nella seconda met\u00e0 degli anni novanta.\nStoria.\nLa band nasce a New York nel 1993 su iniziativa del chitarrista Chris Leo, dopo lo scioglimento del suo precedente gruppo Native Nod, il cui repertorio \u00e8 stato pubblicato postumo nell'album \"Today puberty tomorrow the world\" (\"Germ Bladsten Records\"). Assieme a lui completano il gruppo Brian Maryanski (chitarra), Sean Green (basso) e Neil O'Brian (batteria).\nNel 1996 il gruppo pubblica il suo disco d'esordio per la Gern Blandsten Records \"Stealing from Our Favorite Thieves\", un disco di pop obliquo con sonorit\u00e0 che ricordano quelle dei Sonic Youth pi\u00f9 accessibili. Dell'anno seguente \u00e8 invece \"Sultans of Sentiment\" disco pi\u00f9 sperimentale e personale considerato fra i migliori dell'indie rock americano anni novanta.\nDopo il secondo disco il gruppo si \u00e8 sciolto e il leader Chris Leo ha formato i Lapse assieme alla bassista Toko Yasuda e al batterista David Leto. Nel 2009 il gruppo si \u00e8 riunito per due concerti, uno il 20 giugno al Blackcat di Washington DC, assieme ai Frodus, e uno il 21 giugno al Kung Fu Necktie di Philadelphia."}
{"id": "2633791", "revid": "1543377", "url": "https://it.wikipedia.org/wiki?curid=2633791", "title": "Equazione di Gibbs-Duhem", "text": "In termodinamica, l'equazione di Gibbs-Duhem descrive la relazione tra variazioni nel potenziale chimico per componenti in un sistema termodinamico:\ndove:\nQuesta equazione mostra che nella termodinamica le variabili intensive non sono indipendenti ma collegate tra loro e permette una formulazione matematica degli stati termodinamici. Quando la temperatura e la pressione sono variabili, solo formula_4 dei formula_5 componenti ha valori indipendenti per il potenziale chimico e segue la regola delle fasi. L'equazione prende il nome da Willard Gibbs e Pierre Duhem.\nDerivazione.\n\u00c8 possibile ricavare la derivazione dell'equazione di Gibbs-Duhem partendo dal differenziale totale dell'energia libera di Gibbs formula_6 nei termini delle sue variabili naturali, che risulta essere:\ncon la sostituzione di due delle relazioni di Maxwell e la definizione del potenziale chimico, la relazione diventa:\nsapendo che l'energia libera di Gibbs pu\u00f2 essere riscritta nei termini del potenziale chimico e del numero di moli come:\ne il differenziale totale di questa espressione risulta essere:\nsottraendo le due espressioni dei differenziali totali si ottiene l'equazione di Gibbs-Duhem:\nApplicazioni.\nNormalizzando la precedente equazione rispetto alla dimensione del sistema, espresso ad esempio con il numero totale di moli, essa fornisce una relazione tra le variabili intensive del sistema. Per un sistema semplice con formula_5 componenti differenti, saranno presenti formula_13 parametri indipendenti, detti gradi di libert\u00e0. Per esempio se si prende un cilindro riempito di azoto puro a temperatura ambiente, circa 298 K, e 25 MPa, \u00e8 possibile determinare la densit\u00e0 (258 kg/m3), l'entalpia (272 kJ/kg), l'entropia (5.07 kJ/K) o qualunque altra variabile termodinamica intensiva. Se invece il cilindro contiene una miscela di ossigeno e azoto, \u00e8 necessario avere un dato aggiuntivo, come il rapporto tra le due sostanze.\nSe sono presenti fasi multiple della specie chimica, i potenziali chimici delle due fasi sono uguali lungo le linee di cambiamento di fase. Combinando le espressioni dell'equazione di Gibbs-Duhem in ogni fase e assumendo che il sistema sia in equilibrio, cio\u00e8 che la temperatura e la pressione sono costanti, \u00e8 possibile ricavare la regola delle fasi.\nUn'espressione utile si deriva quando si considerano soluzioni binarie: a pressione e temperatura costante diventa:\no, utilizzando il numero totale di moli del sistema formula_15, sostituendo nella definizione di coefficiente di attivit\u00e0 formula_16 e usando la relazione formula_17, dove formula_18 e formula_19 sono le concentrazioni delle due specie chimiche, si ottiene:\nQuest'equazione contribuisce al calcolo della coerenza termodinamica e ad espressioni pi\u00f9 accurate per la pressione di vapore di una miscela di fluidi partendo da un limitato numero di dati sperimentali.\nCollegamenti esterni.\n "}
{"id": "2633792", "revid": "1543377", "url": "https://it.wikipedia.org/wiki?curid=2633792", "title": "Jos\u00e9 \u00c1ngel Uribarrena", "text": "Carriera.\nCresce calcisticamente con l'Athletic Bilbao, societ\u00e0 con cui esordisce con la squadra riserve nella stagione 1986-1987.\nDopo tre anni esordisce con la prima squadra, con cui debutta nella Primera Divisi\u00f3n spagnola il 29 ottobre 1989 in Athletic-Malaga 3-0.\nDal 1991 al 1993 viene mandato in prestito al Logro\u00f1\u00e9s, per ritornare nel 1993-94 all'Athletic, dove per\u00f2 resta una sola stagione, al termine della quale\nsi trasferisce al Celta Vigo. Seguono due stagioni all'Almeria, per terminare la carriera all'Aurrer\u00e1 Vitoria nel 2000."}
{"id": "2633795", "revid": "486946", "url": "https://it.wikipedia.org/wiki?curid=2633795", "title": "Yamaha YZF 600 R Thundercat", "text": ""}
{"id": "2633798", "revid": "767487", "url": "https://it.wikipedia.org/wiki?curid=2633798", "title": "Robert Forte", "text": "Carriera.\nNato in Francia ma cresciuto nel , ha giocato in Serie A con il \u2014 primo calciatore francese nella storia della societ\u00e0 rosanero \u2014 nella stagione 1956-1957, per passare poi alla nell'annata 1959-1960, senza essere tuttavia utilizzato in quanto chiuso da Natale Nobili e Lidio Maietti. Nel 1960 si accasa in Serie C al , dove rimane per due stagioni."}
{"id": "2633800", "revid": "1782831", "url": "https://it.wikipedia.org/wiki?curid=2633800", "title": "Le segretarie del sesto", "text": "Le segretarie del sesto \u00e8 una miniserie televisiva italiana composta da due puntate. La fiction, interpretata da Claudia Gerini, Antonia Liskova, Micaela Ramazzotti, Tosca D'Aquino e Franco Castellano e diretta da Angelo Longoni \u00e8 andata in onda il 25 ed il 26 ottobre 2009.\nTrama.\nGiovanna (Micaela Ramazzotti), Miranda (Antonia Liskova), Agnese (Claudia Gerini) e Costanza (Tosca D'Aquino) lavorano come segretarie nella filiale di una grande compagnia assicurativa. Ai vertici dell'azienda per\u00f2 arriva un terremoto: il grande capo, il potente dottor Verbieri (Fabio Sartor) \u00e8 costretto a dare le dimissioni per motivi personali e la sua uscita di scena scatena una lotta alla successione tra gli alti dirigenti. Anche le segretarie sentono vacillare le loro posizioni ancor pi\u00f9 dei loro capi e sar\u00e0 l'inizio di una lunga serie di lotte interne per aggiudicarsi il posto con ogni mezzo. Agnese \u00e8 la segretaria del dott.Campagna (Simone Colombari), sposata con Guido (Marco Falaguasta), fatica a organizzarsi tra lavoro e i tre figli; \u00e8 una vecchia amica di Romeo, e quando viene a sapere che manderanno un ispettore da Milano a controllare l'assicurazione, decide di chiedere al suo amico di fingersi il controllore in modo da scoprire le varie manovre e i punti deboli degli altri dipendenti. Miranda \u00e8 la segretaria del dott. Sabelli (Fabio Troiano), \u00e8 una donna gelida e rigida all'apparenza, ma scopriamo che la sua freddezza \u00e8 data dal dolore di non poter avere figli; in pi\u00f9 scoprir\u00e0 che il marito la tradisce. Costanza \u00e8 la segretaria precisa, puntuale e ordinata del dott. Verbieri ed \u00e8 anche la sua amante, nonostante l'uomo sia gi\u00e0 sposato. Giovanna \u00e8 una ragazza un po' svampita, innamorata del suo capo Sabelli, che \u00e8 sposato e ha due figli, e arriva addirittura a spiarlo mentre \u00e8 a pranzo con la moglie; Giovanna scoprir\u00e0 dal suo amico avvocato Giacomo (Andrea Bosca) che i suoi defunti genitori l'avevano in realt\u00e0 adottata.\nCuriosit\u00e0.\nLe riprese sono partite il 20 gennaio 2009, e la produzione affidata a Rai Fiction, realizzata da Edwige Fenech per Immagine e cinema. La miniserie nasce come spin-off della seguitissima fiction degli anni novanta \"Commesse\", che vedeva fra i personaggi principali Romeo (Franco Castellano)."}
{"id": "2633803", "revid": "120985499", "url": "https://it.wikipedia.org/wiki?curid=2633803", "title": "Selima Sfar", "text": "Biografia.\nMisura 166 centimetri e pesa 55 chilogrammi. Ha cominciato la sua carriera professionistica nel 1999. La sua migliore posizione in singolo \u00e8 stata la 75\u00aa (16 luglio 2001) e la sua migliore posizione di doppio la 47\u00aa (28 luglio 2008). I suoi migliori risultati dei Grandi Slam sono: primo turno Australian Open 2002 e 2005, secondo turno Roland Garros 2001 e 2008, secondo turno Wimbledon 2001, 2002 e 2005, secondo turno US Open 2001. Ha vinto 11 titoli ITF in singolo e 17 ITF in doppio. Ai giochi olimpici 1996 \u00e8 stata eliminata al primo turno da Brenda Schultz. Ai giochi olimpici 2008 ha perso ancora al primo turno, questa volta contro la giovane danese Caroline Wozniacki. \nSi \u00e8 ritirata nel 2011. Oggi vive a Biarritz, in Francia.\nStatistiche.\nRisultati in progressione.\nDoppio misto nei tornei del Grande Slam.\n\"Nessuna partecipazione\""}
{"id": "2633809", "revid": "339392", "url": "https://it.wikipedia.org/wiki?curid=2633809", "title": "Settimana Tricolore 2008", "text": ""}
{"id": "2633815", "revid": "7459", "url": "https://it.wikipedia.org/wiki?curid=2633815", "title": "Torent Alto", "text": ""}
{"id": "2633819", "revid": "228587", "url": "https://it.wikipedia.org/wiki?curid=2633819", "title": "Jurelang Zedkaia", "text": "Presidente del parlamento marshallese dal febbraio 2008, \u00e8 stato eletto Presidente delle Isole Marshall neppure una settimana dopo l'inizio della crisi politica iniziata con la sfiducia posta dal parlamento all'ex presidente Tomeing. Ricandidatosi per il mandato 2012-2016 \u00e8 stato sconfitto dall'ex ministro della giustizia Christopher Loeak."}
{"id": "2633821", "revid": "180559", "url": "https://it.wikipedia.org/wiki?curid=2633821", "title": "Gilbert Gatore", "text": "Biografia.\nFuggito allo scoppio della guerra nel 1994 all'et\u00e0 di 12 anni, ha vissuto in Repubblica Democratica del Congo (ex Zaire) e dal 1997 risiede in Francia, dove si \u00e8 recentemente diplomato a Lilla. \u00c8 l'autore de \"Il passato davanti a s\u00e9\", per il quale ha ricevuto il Prix du roman Ouest-France Etonnants Voyageurs 2008. \n\"Il passato davanti a s\u00e9\" \u00e8 il primo volume di una trilogia intitolata \u00abFigure della vita impossibile\u00bb."}
{"id": "2633822", "revid": "767487", "url": "https://it.wikipedia.org/wiki?curid=2633822", "title": "Mirwais Ahmadza\u00ef", "text": "Nato a Losanna, Svizzera, da padre afgano e madre italiana, \u00e8 uno dei maggiori esponenti della progressive Electronic Dance Music e della progressive elettronica francese. Ex membro del gruppo degli anni ottanta dei Taxi Girl, ha conosciuto Madonna negli anni novanta grazie all'amico comune St\u00e9phane Sednaoui e ha prodotto tre album della cantante statunitense per l'etichetta discografica Maverick Records.\nCarriera.\nTaxi Girl &amp; Juliette et les independents.\nMirwais fu il chitarrista del gruppo punk Taxi Girl per otto anni prima di formare il gruppo acustico dei Juliette et les independents con la sua ragazza Juliette.\nCarriera solista.\nDebutta come solista nel 1990 con l'album \"Mirwais\".\nNel 1996 collabor\u00f2 con la cantante del Qu\u00e9bec Carole Laure per il suo album \"Sentiments Naturels\".\nNel 2000 firm\u00f2 un contratto con la Sony realizzando l'album \"Production\" il quale includeva \"Paradise (Not For Me)\", una collaborazione con Madonna inserita successivamente in \"Music\" .\nDall'album furono estratti due singoli di grande successo: \"Disco Science\" e \"Naive Song\", quest'ultima inserita anche nel film \"Snatch\" di Guy Ritchie.\nCollaborazioni con Madonna.\nMadonna ha collaborato pi\u00f9 volte con Mirwais per la composizione e la produzione di alcuni dei suoi album: Music (2000), American Life (2003) e Confessions on a Dance Floor (2005), \"Celebration\" e \"Madame X\" (2019).\nMirwais ha contribuito alle seguenti canzoni degli album di Madonna:\nL'album \"Music\" fu nominato per tre Grammy awards incluso il premio come album dell'anno e vinse molti MTV Europe awards.\nNel 2002 \u00e8 stato anche coinvolto nella produzione della colonna sonora del film di 007 \"Die Another Day\", co-scritta e cantata da Madonna. La canzone fu nominata per un Golden Globe come Best Original Song nel 2003.\nFischerspooner.\nMirwais ha co-prodotto due tracce dell'album \"Odyssey\" del 2005 dei Fischerspooner, \"Cloud\" and \"Never Win\".\nY.A.S.\nRecentemente ha collaborato al progetto Y.A.S., il quale ha pubblicato il suo primo singolo tra aprile e maggio 2009."}
{"id": "2633825", "revid": "536159", "url": "https://it.wikipedia.org/wiki?curid=2633825", "title": "Giro dell'Orsiera", "text": "Il Giro dell'Orsiera \u00e8 un percorso escursionistico a forma di anello intorno al Monte Orsiera. Si svolge prevalentemente nel parco naturale Orsiera - Rocciavr\u00e8 ed ha come punti di appoggio alcuni rifugi.\nRifugi alpini.\nI rifugi interessati al Giro dell'Orsiera sono:\nTappe.\nLe possibili tappe sono:"}
{"id": "2633834", "revid": "767487", "url": "https://it.wikipedia.org/wiki?curid=2633834", "title": "Palazzo Beccanugi", "text": "Palazzo Beccanugi si trova in piazza Antinori 1 a Firenze.\nStoria e descrizione.\nI Beccanugi erano una famiglia guelfa che aveva le sue case davanti alla chiesa di San Michele in Betelde, in un vasto isolato che arriva fino a via delle Belle Donne. Con la vittoria ghibellina della battaglia di Montaperti (1260) le case vennero depredate. Nel corso del XV secolo le case vennero restaurate ed assunsero l'aspetto attuale solo dopo successive modifiche che si protrassero fino al XVIII secolo. A quell'epoca il vasto edificio era usato in parte come case d'affitto e in parte come residenza signorile: quest'ultima parte venne trasformata nel XX secolo in albergo, tuttora esistente.\nAlcune sale al piano nobile e al piano terra, dove hanno sede alcuni esercizi commerciali, sono decorate da soffitti decorati da pregevoli stucchi e affreschi a tema mitologico."}
{"id": "2633836", "revid": "2730", "url": "https://it.wikipedia.org/wiki?curid=2633836", "title": "Carpetbagger", "text": "Storicamente, negli Stati Uniti, carpetbagger era il soprannome che la gente del Sud dava agli abitanti del Nord che si trasferivano in quegli stati durante l'era della Ricostruzione, tra il 1865 e il 1877. Queste persone formavano una coalizione con i \"freedmen\" (gli schiavi liberati) e gli \"scalawags\" (bianchi del Sud che appoggiavano la Ricostruzione) all'interno del Partito Repubblicano. Insieme controllarono politicamente gli ex stati confederati a pi\u00f9 riprese tra il 1867 e il 1877.\nIl termine deriva dal fatto che frequentemente i politici repubblicani del Nord che si spostavano a Sud arrivavano portando come bagaglio una \"carpet bag\" da viaggio (una borsa o valigia fatta di una stoffa simile a quella dei tappeti, spesso con decorazioni orientaleggianti, in voga all'epoca). La gente del Sud li considerava pronti a saccheggiare e depredare il loro paese sconfitto in guerra. Nonostante il termine nel linguaggio comune sia tuttora usato alla stregua di un insulto, negli studi e nelle analisi storiche viene invece usato senza alcun intento denigratorio.\nAttualmente negli Stati Uniti il termine viene talvolta usato, in senso ironico, per riferirsi a politici che si candidano a cariche pubbliche in zone delle quali non sono originari o dove hanno vissuto per poco tempo. Nel Regno Unito il termine viene invece usato per riferirsi a persone che si uniscono ad associazioni e cooperative con l'intento di trasformarle in societ\u00e0 a scopo di lucro, per ottenere un guadagno personale.\nPremesse.\nI propositi di riforma.\nA partire dal 1862, migliaia di abolizionisti del Nord e di altri riformatori si trasferirono in zone del Sud dove la secessione degli stati confederati era fallita. Nel Sud giunsero molti insegnanti e religiosi in missione, alcuni dei quali finanziati da chiese del Nord. Molti di essi intendevano continuare la loro lotta in favore dell'uguaglianza razziale; spesso diventarono collaboratori del Freedmen's Bureau federale, che cominci\u00f2 ad operare nel 1865 per aiutare gli schiavi liberati e i profughi bianchi. Il bureau fond\u00f2 scuole pubbliche in zone rurali del Sud dove non esistevano in precedenza. Altre persone originarie del Nord che si trasferirono al Sud lavorarono alla realizzazione di ferrovie dove tali infrastrutture mancavano.\nAnche centinaia di donne bianche si trasferirono al Sud, molte per fare da insegnanti ai bambini afroamericani da poco liberi. Durante il periodo in cui le famiglie afroamericane erano state schiave la maggior parte degli stati del Sud avevano proibito che ai bambini venisse insegnato a leggere e a scrivere o che in genere frequentassero la scuola.\nTuttavia, anche se molte persone del Nord andarono a Sud con l'intento di riformare il paese dopo la guerra civile, non tutti erano spinti da simili propositi.\nMotivazioni economiche.\nDiversi \"carpetbagger\" erano uomini d'affari che acquistavano o affittavano piantagioni, diventando ricchi proprietari terrieri e ingaggiando gli ex-schiavi come lavoratori. Molti di essi erano ex soldati unionisti che volevano investire i propri risparmi in quella nuova promettente frontiera, oppure civili attirati a Sud dai racconti della stampa che parlavano delle \"\"favolose somme che si possono fare al Sud coltivando il cotone\". Gli investitori venivano accolti calorosamente. Tuttavia Eric Foner osserva anche che \"oltre alla ricerca di un profitto, questa gente aveva anche uno spirito riformatore e si vedevano come agenti della riconciliazione tra gruppi e della 'rinascita economica' del Sud\". Abituati a considerare la gente del Sud - sia bianchi che neri - come privi di spirito di iniziativa e di autodisciplina, credevano che solo \"il capitale e l'energia del Nord\" potessero portare \"il dono di un'organizzazione del sistema del lavoro libera nella regione\".\nI \"carpetbagger\" erano prevalentemente persone con una certa istruzione e provenienti dalla classe media. Alcuni erano stati avvocati, uomini d'affari, editori di giornali e avevano ricoperto posizioni di spicco nelle comunit\u00e0 del Nord. La maggioranza (tra cui cinquantadue dei sessanta che furono eletti al Congresso nel periodo della Ricostruzione) erano veterani dell'esercito dell'Unione.\nI \"carpetbagger neri\" pi\u00f9 eminenti credevano allo stesso modo nei valori del capitale e del lavoro e pensavano che gli ex-schiavi meritassero pi\u00f9 di \"una giusta possibilit\u00e0 nella gara della vita\".\nMolti repubblicani sia del Nord che del Sud condividevano la visione di una modernizzazione e una rivalutazione dell'economia e della societ\u00e0 del Sud, che avrebbe sostituito l'inefficiente sistema delle piantagioni con ferrovie, industrie e un migliore sistema di coltivazione. Furono molto attivi nel sostegno alla scuola pubblica e fondarono numerosi college e universit\u00e0. Quelli del Nord ottennero particolare successo nel prendere il controllo delle ferrovie del Sud, favoriti anche dai parlamenti locali. Nel 1870 persone originarie del Nord controllavano il 21% delle ferrovie del Sud (in chilometraggio); sempre dal Nord proveniva il 19% dei dirigenti. Entro il 1890 controllavano l'88% delle ferrovie (in chilometraggio) e la percentuale di dirigenti dal Nord sal\u00ec al 47%.\nInteresse privato e intenti speculativi.\nTra i \"carpetbagger\" erano comunque presenti anche alcuni avventurieri che speravano di riuscire ad ottenere profitto dalla situazione usando metodi piuttosto discutibili.\nEsempi di \"carpetbagger\" di spicco negli stati del Sud.\nMississippi.\nIl generale unionista Adelbert Ames, originario del Massachusetts, fu nominato sovrintendente militare ed in seguito eletto governatore del Mississippi per il Partito Repubblicano durante la Ricostruzione. Ames tent\u00f2, senza riuscirvi, di assicurare l'eguaglianza di diritti ai neri che vivevano nello stato. Le sue battaglie politiche con gli abitanti del Sud e gli afroamericani finirono per spaccare il suo stesso partito.\nL'assemblea costituente multirazziale (soprannominata \"Black &amp; Tan\") del Mississippi del 1868 comprendeva 29 uomini originari del Sud, 17 schiavi liberati e 24 non originari del Sud, quasi tutti veterani dell'esercito dell'Unione. Tra questi c'erano anche quattro uomini che avevano vissuto al Sud prima della guerra, due dei quali avevano prestato servizio nell'esercito confederato. Si distinguevano il generale Beroth B. Eggleston, originario di New York, che si era arruolato come soldato semplice in un reggimento dell'Ohio; il colonnello A. T. Morgan, del secondo reggimento volontari del Wisconsin; il generale W. S. Barry, ex comandante di un reggimento afroamericano del Kentucky, un generale e avvocato dell'Illinois laureatosi allo Knox College; il maggiore W. H. Gibbs, del 15\u00ba fanteria dell'Illinois; il giudice W. B. Cunningham, della Pennsylvania; il capitano E. J. Castello del 7\u00ba fanteria del Missouri. Tutte queste persone furono tra i fondatori del partito repubblicano del Mississippi ed ebbero un ruolo determinante nella conduzione politica dello stato fino al 1875, ma quasi tutti finirono per lasciare il Mississippi tra il 1875 e il 1876 per le pressioni delle organizzazioni paramilitari dei Red Shirts e dei White Liners. Queste, descritte come \"il braccio armato del partito democratico\" operavano alla luce del sole per rovesciare il governo repubblicano, servendosi di violenze e arrivando all'omicidio per intimidire i repubblicani, allontanarli dalle loro cariche e sopprimere il diritto di voto per gli ex-schiavi..\nAlbert T. Morgan, lo sceriffo repubblicano di Yazoo, sal\u00ec per un breve periodo all'attenzione delle cronache nazionali quando dei democratici bianchi in rivolta presero con la forza il controllo del paese, costringendolo a fuggire.\nIl 6 novembre 1875 Hiram Rhodes Revels, repubblicano del Mississippi e primo afroamericano ad essere eletto Senatore degli Stati Uniti, scrisse una lettera al Presidente Ulysses S. Grant che fin\u00ec per essere spesso ristampata e citata. Revels denunciava Ames e quelli come lui venuti dal Nord per aver manipolato il voto dei neri per tornaconto personale e per aver volontariamente mantenuto vivo l'odio tra gruppi del tempo di guerra:\nCarolina del Nord.\nLa corruzione rappresentava una sfida impegnativa per i democratici della Carolina del Nord, nota lo storico Paul Escott, \"in quanto la sua esistenza era davvero evidente\"\". Ad esempio, il generale Milton S. Littlefield, soprannominato \"Il principe dei carpetbagger\", si serv\u00ec di voti comprati per \"\"sostenere progetti ferroviari grandiosi e fraudolenti\". Escott conclude che alcuni democratici erano coinvolti, ma i repubblicani \"avevano le responsabilit\u00e0 maggiori per l'emissione di 28 milioni di dollari in titoli di stato per le ferrovie e per la corruzione che ne deriv\u00f2. La somma, enorme per l'epoca, attir\u00f2 un grande interesse\" Foner sostiene che Littlefield sbors\u00f2 200.000 dollari (in mazzette) per assicurarsi il sostegno economico dell'assemblea per le sue ferrovie e che sia i democratici che i repubblicani furono complici della manovra. I democratici della Carolina del Nord definirono i membri dell'assemblea di stato \"depravati farabutti, che prendono tangenti ogni giorno\"\".\nGli sperperi e la corruzione fecero aumentare le tasse e i costi dell'amministrazione in uno stato che si era sempre avvantaggiato dalle sue basse uscite. Questo tuttavia, accadeva nel contesto di una zona in cui la pressione della classe dei proprietari di piantagioni per avere tasse basse era indirizzata a beneficio di loro stessi soltanto. Usavano i soldi per fini privati invece che per realizzare investimenti pubblici. Nessuno degli stati dell'area aveva creato un sistema di scuole pubbliche prima che li creassero le assemblee del periodo della Ricostruzione e avevano sistematicamente evitato di investire in infrastrutture come strade e ferrovie. Le piantagioni che si trovavano sulle rive dei fiumi potevano contare sul trasporto fluviale, ma le fattorie pi\u00f9 piccole dell'entroterra avevano grossi problemi.\nEscott afferma: \"Alcune somme finanziarono cause davvero utili - ad esempio l'assemblea del 1869 approv\u00f2 una legge per la scuola che diede il via alla riorganizzazione e all'espansione delle scuole pubbliche dello stato - ma troppe finirono impiegate malamente o spese in maniera insensata\" per aiutare il governo del partito repubblicano.\nAlbion W. Tourg\u00e9e, originario dell'Ohio e amico del Presidente James A. Garfield si trasfer\u00ec in Carolina del Nord per fare l'avvocato e poi il giudice. Una volta sostenne che \"Ges\u00f9 Cristo era un carpetbagger\". In seguito scrisse \"A Fool's Errand\", un romanzo ampiamente autobiografico su un \"carpetbagger\" idealista perseguitato dal Ku Klux Klan in Carolina del Nord.\nCarolina del Sud.\nIl pi\u00f9 importante uomo politico \"carpetbagger\" in Carolina del Sud fu Daniel Henry Chamberlain, un uomo del New England ex ufficiale di un reggimento composto in prevalenza da neri. Lavor\u00f2 come procuratore generale della Carolina del Sud tra il 1868 e il 1872 e fu governatore per il partito repubblicano tra il 1874 e il 1877. In conseguenza del Compromesso del 1877 Chamberlain perse la propria carica, nonostante avesse cercato di essere rieletto in una tornata elettorale segnata da enormi frodi elettorali e dalla violenza esercitata contro gli ex schiavi da parte delle \"Red Shirts\" democratiche, che riuscirono praticamente ad annullare il voto dei neri in alcune contee a maggioranza afroamericana.. Chamberlain, mentre rivestiva cariche pubbliche in Carolina del Sud fu un forte sostenitore dei diritti dei neri.\nAlcuni storici dei primi anni trenta sostennero che Chamberlain pi\u00f9 tardi venne sedotto dalla teoria del darwinismo sociale e divenne un suprematista bianco, sostenitore del liberismo economico. Nel 1896 sostenere la \"libert\u00e0\" significava sostenere il diritto di sottrarsi alla crescente richiesta di eguaglianza. Si dice che Chamberlain abbia giustificato la supremazia dei bianchi sostenendo che, in termini evoluzionistici, il negro apparteneva evidentemente ad un ordine sociale di livello inferiore..\nAnche Charles Stearns, originario del Massachusetts, scrisse un resoconto delle sue esperienze in Carolina del Sud, \"The Black Man of the South, and the Rebels: Or, the Characteristics of the Former and the Recent Outrages of the Latter\" (1873).\nFrancis L. Cardozo, un religioso nero di New Haven in Connecticut, svolse il ruolo di delegato all'assemblea costituente della Carolina del Sud del 1868; tenne degli splendidi discorsi, sostenendo che le piantagioni dovevano essere divise in parti e distribuite agli ex schiavi, che volevano la propria terra da coltivare, terra che avevano gi\u00e0 pagato con anni di lavoro.\nLouisiana.\nHenry C. Warmoth, governatore repubblicano della Louisiana tra il 1868 e il 1874, fu un politico meno idealista. Da governatore Warmoth fu bersaglio di accuse di corruzione che continuarono a lungo, anche dopo la sua morte. Sostenne il diritto di voto per i neri. Nello stesso tempo us\u00f2 la propria posizione di governatore per trafficare in titoli di stato a suo unico beneficio. La societ\u00e0 editrice di quotidiani di sua propriet\u00e0 ottenne un remunerativo contratto dal governo. Warmoth rimase in Louisiana anche dopo la Ricostruzione e mor\u00ec nel 1931 all'et\u00e0 di 89 anni.\nAlabama.\nGeorge E. Spencer fu un importante Senatore degli Stati Uniti. La campagna per la sua rielezione in Alabama del 1872 lo espose ad accuse di \"tradimento politico dei colleghi; distrazione di fondi federali; appropriazione indebita di fondi pubblici; acquisto di voti; intimidazione degli elettori per mezzo della presenza di truppe federali ai seggi\".\nGeorgia.\nTunis Campbell, un uomo d'affari nero di New York, venne assunto nel 1863 dal Segretario di guerra Edwin M. Stanton per aiutare gli ex schiavi di Port Royal, in Carolina del Sud. Quando la guerra civile fin\u00ec Campbell venne assegnato alle Sea Islands in Georgia, dove si impegn\u00f2 in un programma di riforme, apparentemente baciato dal successo, in favore degli ex schiavi. Alla fine divent\u00f2 vicepresidente del Partito repubblicano della Georgia, senatore dello stato e capo di una milizia afroamericana che sperava di riuscire ad usare contro il Ku Klux Klan.\nArkansas.\nWilliam Hines Furbush, nato schiavo in Kentucky nel 1839, ricevette un'educazione in Ohio per poi migrare ad Helena, in Arkansas nel 1862. Tornato in Ohio nel febbraio 1865 si arruol\u00f2 nel 42\u00ba fanteria, un reparto afroamericano, di Columbus. Dopo la guerra Furbush emigr\u00f2 in Liberia grazie all'American Colonization Society. Torn\u00f2 in Ohio dopo diciotto mesi e di nuovo in Arkansas nel 1870. Furbush fu eletto in due occasioni alla camera dei rappresentanti dell'Arkansas, nel 1873-74 nella Contea di Phillips e nel 1879-80 nella Contea di Lee.\nNel 1873 lo stato approv\u00f2 una legge per i diritti civili. Furbush e altri tre leader neri, tra cui il principale sostenitore del disegno di legge, il Senatore dello stato Richard A. Dawson, citarono in giudizio un barista di Little Rock per aver rifiutato di servirli. La causa risult\u00f2 l'unica di questo tipo ad avere successo nel periodo della Ricostruzione proprio grazie alla legge sui diritti civili approvata. Durante la prima legislatura Furbush lavor\u00f2 per creare una nuova contea, la Contea di Lee, a partire da porzioni della contee di Phillips, Crittenden, Monroe e St. Francis.\nTerminato il mandato della legislatura del 1873 Furbush fu nominato sceriffo dal governatore repubblicano Elisha Baxter. Vinse le elezioni a sceriffo per altre due volte, mantenendo l'incarico dal 1873 al 1878. Durante il mandato adott\u00f2 una politica di \"fusione\" tesa a far condividere il potere a democratici e repubblicani nel periodo del dopo-Ricostruzione. Eletto in origine tra le file dei repubblicani, Furbush verso la fine del mandato da sceriffo pass\u00f2 tra i democratici. Nel 1878 venne eletto nuovamente al parlamento dell'Arkansas. La sua elezione \u00e8 degna di nota perch\u00e9 fu eletto, nero, tra i democratici in una tornata elettorale famosa per le intimidazioni dei bianchi nei confronti dei neri e dei repubblicani nell'Arkansas orientale dove la maggioranza degli abitanti era nera. Furbush fu il primo democratico nero di cui si abbia notizia eletto nell'assemblea dell'Arkansas.\nNel marzo 1879 Furbush lasci\u00f2 l'Arkansas per andare in Colorado, dove lavor\u00f2 come analista di metalli e barbiere. A Bonanza (Colorado), riusc\u00ec a sfuggire a un linciaggio dopo aver sparato a un poliziotto uccidendolo. Il successivo processo lo vide assolto dall'accusa di omicidio. Torn\u00f2 a Little Rock nel 1888 e poi and\u00f2 nuovamente in Ohio.\nNel 1889 lui e E. A. Fulton, anch'egli un democratico nero, annunciarono il progetto \"National Democrat\", una serie di riunioni settimanali fatte per attrarre elettori neri verso il Partito Democratico. Dopo il fallimento del progetto e l'approvazione nel 1891 da parte dei democratici bianchi di una legge elettorale che toglieva il diritto di voto alla maggior parte dei neri, Furbush lasci\u00f2 lo stato. Si spost\u00f2 in Carolina del Sud e in Georgia, ma presto anche questi stati tolsero il diritto di voto ai neri.\nL'ultima tappa di Furbush fu la \"National Home for Disabled Veterans\" di Marion in Indiana, dove mor\u00ec e fu sepolto il 3 settembre 1902.\nTexas.\nI \"carpetbagger\" in Texas ebbero un ruolo minore. I repubblicani mantennero il potere dal 1867 al gennaio 1874. Solo un funzionario statale e un giudice della corte suprema di stato erano originari del Nord. Dal Nord venivano dal 13% al 21% dei giudici distrettuali, oltre a circa il 10% dei delegati che scrissero la costituzione della Ricostruzione del 1869. Dei 142 uomini eletti nella 12\u00ba legislatura solo tra 12 e 29 erano del Nord. A livello di contee, le persone originarie del Nord erano circa il 10% dei funzionari, giudici di contea e sceriffi.\nIl newyorkese George T. Ruby venne inviato come agente del Freedmen's Bureau a Galveston, dove fin\u00ec per stabilirsi. Eletto in seguito senatore del Texas, Ruby svolse un ruolo importante in vari progetti di sviluppo economico e nello sforzo di organizzare i portuali neri nel sindacato \"Labor Union of Colored Men\". Quando la Ricostruzione fin\u00ec Ruby divent\u00f2 uno dei capi del movimento degli Exodusters, che incoraggiava i neri del Sud a prendere degli appezzamenti di terreno in concessione trasferendosi in Kansas per sfuggire alla violenza dei sostenitori della supremazia bianca e all'oppressione della segregazione.\nLa posizione della storiografia.\nGli storici statunitensi della Dunning School (1900-1950) non vedevano con favore i \"carpetbagger\", sostenendo che avessero contribuito a degradare la cultura politica e commerciale. La scuola revisionista degli anni trenta li defin\u00ec come marionette che curavano gli interessi economici del Nord. Dopo il 1960, la scuola neoabolizionista inizi\u00f2 a riabilitarli ponendo l'attenzione sul loro coraggio morale.\nUso del termine nei tempi moderni.\nStati Uniti.\nIl termine \"carpetbagger\" viene impiegato per descrivere politici che si candidano ad una carica pubblica in un luogo con cui non avevano in precedenza alcun rapporto. Nel 1964 Robert Kennedy si spost\u00f2 a New York per candidarsi al Senato e si liber\u00f2 dell'etichetta di \"carpetbagger\" grazie al suo umorismo, iniziando un discorso pubblico con la frase \"My fellow New Yorkites!\" Similmente, nel 2000 molti newyorkesi considerarono una \"carpetbagger\" Hillary Rodham Clinton quando si trasfer\u00ec in citt\u00e0 per concorrere per il Senato. Sia Kennedy che la Clinton finirono comunque per essere eletti.\nAlcuni texani giudicarono un \"carpetbagger\" George W. Bush nella sua fallimentare campagna elettorale per il Congresso del 1978 contro il democratico Kent Hance, dal momento che era nato nel Connecticut ed aveva studiato ad Andover e a Yale; Bush per\u00f2 aveva passato la maggior parte della sua infanzia e della sua vita prima di impegnarsi in politica in Texas. Il problema della sufficiente \"texanit\u00e0\" di Bush salt\u00f2 nuovamente fuori nella campagna elettorale per la carica di governatore del 1994, che alla fine vinse.\nJeb Bush, fratello di George W. Bush, \u00e8 stato eletto 43\u00ba governatore della Florida; alcuni lo considerano in buon esempio di \"carpetbagger contemporaneo\", anche se si \u00e8 trasferito in Florida diversi anni prima di iniziarvi la sua carriera politica.\nElizabeth Dole fu accusata da alcuni di essere una \"carpetbagger\" quando, nel 2002, si candid\u00f2 al Senato in Carolina del Nord, seggio lasciato vacante da Jesse Helms. Nonostante la Dole fosse nata in Carolina del Nord se n'era andata da giovane (suo marito \u00e8 Bob Dole, per molti anni Senatore del Kansas) ed era tornata solo per candidarsi dopo pi\u00f9 di quarant'anni; la Dole vinse comunque le elezioni.\nNel 2004 il repubblicano Alan Keyes fu definito \"carpetbagger\" quando si trasfer\u00ec in Illinois solo un mese prima dell'elezione per il Senato, che perse sconfitto da Barack Obama.\nAnche John McCain fu accusato di essere un \"carpetbagger\" alla sua prima candidatura per il Congresso nel 1982. McCain rispose facendo osservare che, a causa del servizio nell'esercito prima di suo padre e poi suo e del periodo trascorso come prigioniero di guerra, non aveva mai vissuto molto a lungo in alcun luogo.\nRegno Unito.\nIl termine \"carpetbagging\" \u00e8 stato usato nel Regno Unito verso la fine degli anni novanta durante l'ondata di privatizzazioni (demutualizzazione) delle cooperative edilizie. Serviva ad indicare le persone che si univano alle cooperative con la speranza di ottenere veloci profitti dalla trasformazione delle societ\u00e0.\nNel linguaggio britannico contemporaneo quindi, la parola \"carpetbagger\" indica speculatori finanziari itineranti, spesso di modesti mezzi, che scorgono opportunit\u00e0 di investimento e mirano a ottenere vantaggio da circostanze che in condizioni normali non potrebbero sfruttare."}
{"id": "2633840", "revid": "118031", "url": "https://it.wikipedia.org/wiki?curid=2633840", "title": "Carpetbaggers", "text": ""}
{"id": "2633843", "revid": "729019", "url": "https://it.wikipedia.org/wiki?curid=2633843", "title": "Strada statale 325 di Val di Setta e Val di Bisenzio", "text": "La ex strada statale 325 di Val di Setta e Val di Bisenzio (SS 325), ora \"strada provinciale 325 R di Val di Setta e Val di Bisenzio (SP 325 R)\" in Emilia-Romagna e \"strada regionale 325 di Val di Setta e Val di Bisenzio (SRT 325)\" in Toscana, \u00e8 una strada regionale e provinciale italiana, il cui percorso si snoda tra l'Emilia-Romagna e la Toscana.\nPercorso.\nHa origine dalla strada statale 64 Porrettana a Sasso Marconi in provincia di Bologna per terminare sulla strada statale 67 Tosco Romagnola in localit\u00e0 Ponte a Signa in Provincia di Firenze, attraversando la citt\u00e0 di Prato.\n\u00c8 una delle pi\u00f9 importanti arterie delle provincie di Bologna e Prato: i principali centri attraversati nella valle del Setta sono Vado di Monzuno, Rioveggio, Lagaro, Castiglione dei Pepoli; il valico si trova in localit\u00e0 Montepiano qui si entra in Toscana e si passa nella valle del Bisenzio dove la strada attraversa le localit\u00e0 del comune di Vernio, scendendo verso Prato si attraversa Vaiano. Si entra in Prato da Via Bologna, la SS 325 attraversa la citt\u00e0 come Viale Galileo Galiei, Viale Montegrappa e viale Marconi. Appena superato l'abitato di Mezzana la strada entra in Provincia di Firenze attraversando Campi Bisenzio, per proseguire fino a Ponte a Signa, dove termina sulla statale 67 dopo aver scavalcato il fiume Arno.\n\u00c8 stata interrotta fra gli abitati di Sasseta e Montepiano (nel comune di Vernio) a causa di una frana di significative proporzioni, poco oltre Sasseta in direzione di Montepiano nei primi mesi del 2010.\nIn seguito al decreto legislativo n. 112 del 1998, dal 2001 la gestione del tratto emiliano \u00e8 passata dall'ANAS alla Regione Emilia-Romagna che ha provveduto al trasferimento dell'infrastruttura al demanio della Provincia di Bologna; la gestione del tratto toscano \u00e8 passata alla Regione Toscana che ha poi devoluto le competenze alla Provincia di Prato e alla Provincia di Firenze per le tratte territorialmente competenti."}
{"id": "2633852", "revid": "246700", "url": "https://it.wikipedia.org/wiki?curid=2633852", "title": "Stadio comunale di Aveiro", "text": "Lo stadio comunale di Aveiro (port. \"Est\u00e1dio Municipal de Aveiro\") \u00e8 uno stadio di calcio che si trova ad Aveiro, in Portogallo con una capienza di 32.830 posti.\nOltre ad ospitare le partite di campionato del Sport Clube Beira-Mar, di recente ospita anche le finali della Supercoppa di Portogallo ovvero dall'edizione del 2009. Inoltre l'impianto ha ospitato due partite di Euro 2004."}
{"id": "2633856", "revid": "1186766", "url": "https://it.wikipedia.org/wiki?curid=2633856", "title": "Nokia Serie 40", "text": "Serie 40 \u00e8 una delle piattaforme software pi\u00f9 usate da Nokia per i suoi cellulari di fascia bassa. Attualmente \u00e8 usata dalla gamma Asha. \u00c8 una delle piattaforme per dispositivi mobili pi\u00f9 usate al mondo: il 25 gennaio 2012 Nokia annunci\u00f2 di aver venduto oltre 1,5 miliardi di dispositivi S40.\n\u00c8 basata sul sistema operativo proprietario Nokia OS.\nCaratteristiche.\nApplicazioni.\n\u00c8 dotato di protocollo POP3 e IMAP4 e Web browser; fotocamera, videoregistrazione, player musicale e radio FM\nWeb browser.\nIl browser legge i formati XHTML/HTML. L'ultima versione, chiamata S40 6th Edition, introduce una nuova versione del WebKit componente open source di WebCore e JavaScriptCore. Il nuovo browser supporta HTML 4.01, CSS2, JavaScript 1.5, e Ajax.\nSincronizzazione.\nSupporto per SyncML per rubrica, calendario e note. Tuttavia la sincronizzazione, come molti S40, pu\u00f2 essere eseguita solo tramite messaggi di testo OTA.\nStoria.\nIl primo dispositivo con S40 \u00e8 stato il Nokia 7110 (uscito nel 1999), che montava un display monocromatico di 96x65 pixel. La terza serie di S40, divenuta disponibile nel 2005, introdusse il supporto per l'attuale risoluzione QVGA di 240x320 pixel.\nCon il passare del tempo, le piattaforme S40 e S60 paiono somigliarsi sempre pi\u00f9 tra loro; un esempio, \u00e8 il menu a griglia, inizialmente utilizzato dalla piattaforma S60 e successivamente \"inglobato\" anche dalla S40, ma anche lo stile e la composizione dell'editor dei messaggi, molto simili, rispetto alle prime versioni della Serie 40.\nDa notare, per\u00f2, che esiste una profonda differenza tra le due piattaforme, in quanto la S60 \u00e8 basata sul sistema operativo Symbian OS, mentre la Serie 40 \u00e8 basata sul sistema operativo proprietario Nokia OS."}
{"id": "2633857", "revid": "1543377", "url": "https://it.wikipedia.org/wiki?curid=2633857", "title": "WTA Tour Championships 2009", "text": "Il WTA Tour Championships 2009 (conosciuto anche come Sony Ericsson Championships\u00a0\u2013 Doha 2009) \u00e8 stato un torneo di tennis che si \u00e8 giocato a Doha, in Qatar dal 27 ottobre al 1\u00ba novembre 2009. \u00c8 stata la seconda volta che il Khalifa International Tennis Complex ha ospitato il WTA Tour Championships di fine anno.\nQualificate.\nSingolare.\nIl 5 agosto la prima a qualificarsi per il torneo \u00e8 stata Dinara Safina.\n Dinara Safina ha avuto un buon inizio d'anno raggiungendo la finale dell'ASB Classic perdendo contro Elena Dement'eva per 6-3 2-6 6-1, seguita dalla sua seconda finale in un torneo del Grande Slam, la prima sul cemento all'Australian Open dove \u00e8 stata battuta da Serena Williams per 6-0 6-3. La Safina \u00e8 diventata il mondo numero 1 del mondo dopo il torneo di Charleston. Ha raggiunto la terza finale dell'anno al Porsche Tennis Grand Prix, ma ha perso nuovamente, stavolta contro Svetlana Kuznecova per 6-4 6-3. Ha successivamente ottenuto due titoli consecutivi: agli Internazionali d'Italia, sconfiggendo la Kuznetsova per 6-3 6-2; e al Mutua Madrile\u00f1a Madrid Open sconfiggendo Caroline Wozniacki per 6-2 6-4\nHa raggiunto la quarta finale consecutiva, la sesta dell'anno all'Open di Francia ma ancora una volta \u00e8 stata sconfitta dalla Kuznetsova per 6-4 6-2. Ha poi raggiunto la semifinala del Torneo di Wimbledon ma ancora una volta \u00e8 stata messa in discussione per la sua credibilit\u00e0 come il numero del mondo dopo la vittoria netta di Venus Williams che ha vinto il loro match con il punteggio di 6-1 6-0. Si \u00e8 ripresa la rivincita conquistando lo Slovenia Open sconfiggendo Sara Errani per 6-7(5) 6-1 7-5. Ha raggiunto la sua ottava finale a Cincinnati, ma ha perso contro Jelena Jankovi\u0107. La Safina ha lottato negli US Open sia nel primo che nel secondo turno con giocatrici con una classifica pi\u00f9 bassa. Ha finito per perdere contro Petra Kvitov\u00e1 nel terzo turno per 6-4 2-6 7-6(5). Questa \u00e8 stata la seconda partecipazione al torneo per la Safina. Nel 2008 perse tutti gli incontri del round robin.\nIl 19 agosto la seconda a qualificarsi per il torneo \u00e8 stata Serena Williams dopo la semifinale della Rogers Cup. \n\" 'Serena Williams' \" ha iniziato l'anno vincendo gli Australian Open. Ha poi raggiunto la finale del Sony Ericsson Open dopo aver sconfitto Venus in semifinale mantenendo la posizione n\u00ba 1 del ranking. Ha perso poi contro Viktoryja Azaranka per 6-3, 6-1. Successivamente ha perso quattro partite consecutivamente, la striscia pi\u00f9 lunga della sua carriera, e ha perso la vetta del ranking mondiale a favore della Safina il 20 aprile durante il torneo di Charleston. Nonostante la mancanza di preparazione, la Williams ha raggiunto i quarti di finale del torneo prima di perdere dalla futura campionessa, la Kuznetsova, per 7-6 (4), 5-7, 7-5, che ha posto fine alla serie di 18 vittorie consecutive nei tornei del Grande Slam di Serena.\nA Wimbledon ha sconfitto Elena Dement'eva per 6-7 (4) 7-5 8-6. Il match \u00e8 stato considerato da molti come il miglior match dell'anno, e ha poi conquistato il suo terzo titolo sconfiggendo Venus per 7-6(3) 6-2. Agli US Open ha raggiunto le semifinali. Ha recuperato la vetta del ranking WTA per due settimane dopo aver superato la Safina nel China Open. Questa \u00e8 stata la sua sesta presenza nel torneo. Serena ha vinto l'evento nel 2001 ed \u00e8 stata finalista nel 2002 e 2004. Serena aveva un record di 10-5 nel torneo.\nIl 4 settembre, Caroline Wozniacki e Elena Dement'eva sono state la terza e la quarta a qualificarsi per il torneo di fine anno.\nElena Dement'eva ha avuto una stagione straordinaria che \u00e8 iniziata vincendo 15 partite consecutive, con i titoli all'ASB Classic e al Medibank International dove ha sconfitto le prime 2 teste di serie: Serena Williams e Dinara Safina. Ha poi raggiunto le semifinali dell'Australian Open perdendo la finale contro Serena per 6-3 6-4. Ha poi raggiunto la finale dell'Open GDF Suez perdendo contro Am\u00e9lie Mauresmo per 7-6(7) 2-6 6-4. All'Open di Francia \u00e8 stata travolta da Samantha Stosur dopo aver vinto il suo match contro Jelena Doki\u0107 per il ritiro di quest'ultima. La Dementieva ha giocato una delle partite pi\u00f9 emozionanti del WTA Tour 2009, quando \u00e8 stata contrapposta a Serena Williams nella semifinale di Wimbledon (6-7(4) 7-5 8-6), in una gara che \u00e8 durata quasi tre ore. Il successo della stagione sul cemento per la Dementieva \u00e8 stato evidenziato dalla vittoria della Rogers Cup a Toronto sconfiggendo in finale Marija \u0160arapova per 6-4 6-3 aggiudicandosi cos\u00ec le US Open Series. Tuttavia \u00e8 stata sconfitta da Melanie Oudin nel secondo turno degli US Open. La Dementieva ha ottenuto il suo best ranking di numero 3 del mondo per 7 settimane. Questa \u00e8 stata la nona apparizione per la Dementieva al torneo: i suoi migliori risultati erano stati le semifinali del 2000 e del 2008. Aveva un record di 5-16 prima del 2009.\nCaroline Wozniacki ha vinto 3 titoli su 3 superfici differenti: al MPS Group Championships, un torneo che si giocava sulla terra verde sconfiggendo Aleksandra Wozniak per 6-1 6-2, all'AEGON International, torneo giocato sull'erba dove ha battuto Virginie Razzano per 7-6(5) 7-5 e al Pilot Pen Tennis, torneo disputato sul cemento dove ha avuto la meglio su Elena Vesnina per 6-2 6-4. La Wozniacki ha raggiunto altre 5 finali: nella Cellular South Cup perdendo contro la Azarenka per 6-1 6-3, nella Family Circle Cup perdendo contro Sabine Lisicki per 6-2 6-4, al Mutua Madrile\u00f1a Madrid Open perdendo contro la Safina per 6-2 6-4, allo Swedish Open perdendo contro Mar\u00eda Jos\u00e9 Mart\u00ednez S\u00e1nchez per 7-5 6-4. Il suo pi\u00f9 grande risultato \u00e8 stata la finale degli US Open, la prima della carriera, dove ha perso contro Kim Clijsters per 7-5, 6-3 raggiungendo la quinta posizione del ranking WTA. Per lei questa edizione \u00e8 stata la prima della carriera.\nIl 5 ottobre, Svetlana Kuznecova \u00e8 diventata la quinta giocatrice a qualificarsi. \nSvetlana Kuznecova ha iniziato l'anno con un quarto di finale agli Australian Open dove ha perso contro la futura campionessa Serena Williams per 5-7 7-5 6-1. Al Porsche Tennis Grand Prix la Kuznetsova ha vinto il suo primo titolo in due anni sconfiggendo la Safina 6-4 6-3, la settimana successiva ancora una volta ha affrontato la Safina nella finale degli Internazionali d'Italia ma questa volta ha perso 6-3 6-2. Agli Open di Francia la Kuznetsova ha battuto facilmente la Safina in finale per 6-4 6-2 in soli 74 minuti, nonostante 2 dure partite contro Serena e Samantha Stosur nei turni precedenti L'Open di Francia 2009 \u00e8 stato il suo 2\u00b0 Major, il primo era stato lo US Open 2004. Ha poi sofferto un brutto periodo perdendo al terzo turno a Wimbledon, perdendo contro la Lisicki per 6-2 7-5 e al 4\u00ba turno contro Caroline Wozniacki per 7-6(5) 7-6(3) agli US Open. Ha poi vinto il China Open su Agnieszka Radwa\u0144ska per 6-2 6-4: questo successo l'ha aiutata a ritrovare la terza posizione della classifica WTA. Questa \u00e8 stata la quinta presenza al torneo per la Kuznetsova dove aveva un record di 1-10.\nIl 9 ottobre Venus Williams e Viktoryja Azaranka si sono qualificate insieme come sesta e settima testa di serie. \nVenus Williams era la campionessa in carica. Venus ha vinto 2 titoli consecutivi: al Dubai Tennis Championships sconfiggendo Virginie Razzano per 6-4 6-2 Lungo il tragitto ha sconfitto la Dementieva e la sorella Serena, e il titolo all'Abierto Mexicano Telcel sconfiggendo Flavia Pennetta (\u00e8 stato il suo primo titolo sulla terra battuta dal maggio 2005) per 6-1 6-2. Poi \u00e8 andata a Wimbledon come campionessa in carica, perdendo in finale contro la sorella Serena per 7-6(3), 6-2 dopo aver battuto nettamente la russa Dinara Safina per 6-1 6-0. Ha anche raggiunto la finale a Stanford perdendo contro Marion Bartoli Negli altri tornei del Grande Slam ha perso al 2\u00ba turno agli Australian Open, al 3\u00ba turno dell'Open di Francia e al 4\u00ba turno degli US Open. Questa \u00e8 stata la quarta partecipazione al torneo per la tennista statunitense, dove fino al 2009 non ha mai perso prima delle semifinali e aveva un record di 9-2.\nViktoryja Azaranka ha disputato la migliore stagione della sua carriera fino al 2009 raggiungendo la sesta posizione del ranking WTA. Ha iniziato l'anno con il suo primo titolo della carriera al Brisbane International sconfiggendo Marion Bartoli per 6-3 6-1, poi seguito dai titoli alla Cellular South Cup sconfiggendo la Wozniacki 6-1 6-3 e al Sony Ericsson Open, sconfiggendo la cinque volte campionessa a Miami Serena Williams Ha raggiunto i quarti di finale dell'Open di Francia perdendo contro la Safina 1-6 6-4 6 2 e a Wimbledon perdendo contro la futura campionessa Serena per 6-2 6-3. Per lei questa edizione \u00e8 stata la prima della carriera.\nIl 22 ottobre Jelena Jankovi\u0107 ha raggiunto l'ultimo posto disponibile per il torneo approfittando delle sconfitte della Radwanska e della Zvonareva nella Kremlin Cup.\nJelena Jankovi\u0107 ha vinto il torneo sulla terra rossa dell'Andalucia Tennis Experience sconfiggendo Carla Su\u00e1rez Navarro per 6\u20133, 3\u20136, 6\u20133 e il Western &amp; Southern Financial Group Masters &amp; Women's Open sconfiggendo la Safina per 6-4 6-2. Si \u00e8 ritirata durante la finale del torneo di Tokyo contro Marija \u0160arapova a causa di infortunio al polso Nei tornei del Grande Slam il migliore risultato \u00e8 stato un quarto turno. La Jankovi\u0107 aveva un record di 2-5 prima della manifestazione, dove, prima del 2009, aveva raggiunto le semifinali.\nLe due riserve del torneo sono state Vera Zvonareva, che ha avuto un'esaltante prima met\u00e0 di stagione, raggiungendo la semifinale degli Australian Open perdendo per 6-3 7-6(4) contro la Safina e vincendo due titoli: nel PTT Pattaya Open sconfiggendo Sania Mirza per 7-5 6-1 e ad Indian Wells sconfiggendo in finale Ana Ivanovi\u0107 per 7-6(5) 6-2, la Wozniacki per 6-4 6-2 e la Azarenka per 6-3 6-3 del corso del torneo di categoria Premier Mandatory Non ha partecipato agli Internazionali BNL d'Italia, Mutua Madrile\u00f1a Madrid Open e al Roland Garros per un infortunio alla caviglia destra Agli US Open ha perso contro Flavia Pennetta nel quarto turno, perdendo 6-0 il terzo set. L'altra riserva \u00e8 stata Agnieszka Radwa\u0144ska, che ha avuto risultati costanti durante tutto l'anno, raggiungendo almeno i quarti di finale in dodici tornei, tra cui un secondo posto al China Open perdendo contro Svetlana Kuznecova per 6-2 6-4, Ha ottenuto 2 vittorie contro una top 10: una su Ana Ivanovi\u0107 e una su Elena Dement'eva.\nDoppio.\nIl 9 settembre Cara Black e Liezel Huber, le detentrici del titolo, sono state le prime ad essersi qualificate per il master. Loro sono al 1\u00ba posto del ranking del doppio dal 2007, insieme hanno raggiunto i quarti di finale agli Australian Open perdendo dalle finaliste Daniela Hantuchov\u00e1 e Ai Sugiyama. Sono arrivate in semifinale sia al Roland Garros perdendo dalle campionesse Anabel Medina Garrigues e Virginia Ruano Pascual che a Wimbledon dove sono state battute dalle sorelle Williams. Hanno raggiunto la loro prima finale dello slam nel 2009 agli US Open ma sono state battute ancora una volta dalle sorelle Williams.Escludendo i tornei dello Slam, Cara e Liezel hanno conquistato l'Open GDF Suez e il Dubai Tennis Championships, hanno vinto anche il Mutua Madrile\u00f1a Madrid Open, l'AEGON Classic e torneo di Cincinnati.\nLa loro \u00e8 l'unica squadra ad aver vinto almeno un titolo su 3 differenti superfici.\nIl secondo team a qualificarsi \u00e8 stato quello formato dalle sorelle Williams, Serena Williams e Venus Williams che partecipano per la 1\u00aa volta al torneo di doppio di fine anno. Durante l'anno le 2 sorelle hanno accumulato il record di 24 vittorie e una sola sconfitta, quella al Roland Garros contro Nadia Petrova e Bethanie Mattek-Sands. Loro hanno vinto 3 dei 4 tornei dello Slam dell'anno: Gli Australian Open battendo Daniela Hantuchov\u00e1 e Ai Sugiyama,il torneo di Wimbledon battendo Stosur e Stubbs e gli US Open battendo Cara Black e Liezel Huber. Hanno vinto anche il Bank of the West Classic, l'unico titolo non appartenente allo slam del loro palmar\u00e8s del 2009.\nLa terza squadra a qualificarsi \u00e8 quella formata da Nuria Llagostera Vives e Mar\u00eda Jos\u00e9 Mart\u00ednez S\u00e1nchez.Loro non hanno avuto un buon rendimento nei tornei dello slam:sono uscite nel primo turno al Roland Garros e ai quarti negli altri 3.Insieme hanno vinto il maggior numero di titoli tra le doppiste,in totale sono 6:la Copa Sony Ericsson Colsanitas,l'Abierto Mexicano Telcel la Rogers Cup e il Pilot Pen Tennis, il Barcelona Ladies Open e gli Internazionali Femminili di Palermo.\nL'ultima coppia a qualificarsi \u00e8 stata quella formata da Samantha Stosur e Rennae Stubbs.Loro sono la sola coppia partecipante a questo torneo che non ha vinto nessun titolo nel 2009.Sono state finaliste all'AEGON International, nella Rogers Cup, e a Wimbledon. Sono state semifinaliste agli US Open e hanno raggiunto il terzo turno agli Australian Open e nel Roland Garros.\nMontepremi.\nIl montepremi totale ammonta a 4.5 milioni di dollari.\nRound Robin.\nGiorno 1.\nNella partita inaugurale del torneo a fare il suo esordio per primo \u00e8 stato il gruppo bianco che ha visto la vittoria della bielorussa Viktoryja Azaranka che ha battuto la serba Jelena Jankovi\u0107 per 6-2, 6-3. A seguire nel gruppo marrone la statunitense e detentrice del titolo, Venus Williams, testa di serie numero 7 \u00e8 stata sconfitta dalla russa Elena Dement'eva con il punteggio di 3-6 7-6 6-2. A concludere la giornata \u00e8 stata la vittoria della numero 2 del mondo, Serena Williams, sulla russa Svetlana Kuznecova per 7-6(6), 7-5\nGiorno 2.\nNella seconda giornata nel gruppo bianco ha fatto il suo esordio nel torneo di quest'anno e in generale della carriera la danese Caroline Wozniacki che ha battuto in tre set 1-6, 6-4, 7-5 la bielorussa Viktoryja Azaranka. Nel gruppo marrone Serena Williams ha avuto la meglio sulla sorella Venus che ha vinto il primo set per 7 giochi a 5 ma ha perso i rimanenti 2 parziali per 6-4 e 7-6(4). La serba Jelena Jankovi\u0107 ha sconfitto per ritiro Dinara Safina che \u00e8 stata costretta ad abbandonare il campo sul punteggio di 1-1.\nGiorno 3.\nNella terza giornata la danese Caroline Wozniacki ha battuto la russa Vera Zvonar\u00ebva, entrata nel gruppo bianco come riserva (in inglese \"alternate\"), per 6-0, 6(3)-7, 6-4. Nel match a seguire Serena Williams nel Gruppo Marrone ha sconfitto la russa Elena Dement'eva per 6-2, 6-4. Nel match che ha chiuso la giornata la statunitense Venus Williams ha battuto la russa Svetlana Kuznecova per 6-2, 6(3)-7, 6-4.\nGiorno 4.\nNella 4\u00aa giornata Jelena Jankovi\u0107 si \u00e8 qualificata per le semifinali battendo con un doppio 6-2 la danese Caroline Wozniacki. La russa Svetlana Kuznecova ha vinto 6-3 6-2 contro Elena Dement'eva. Agnieszka Radwa\u0144ska ha battuto Viktoryja Azaranka ritiratasi sul punteggio di 4-6, 7-5, 4-1.\nFinali.\nGiorno 5.\nNel 5\u00ba giorno si sono giocate le due semifinali ed \u00e8 iniziato il torneo di doppio. Venus Williams ha battuto Jelena Jankovi\u0107 5-7 6-3. mentre Caroline Wozniacki ha perso contro Serena Williams.\nNelle semifinali del doppio Cara Black e Liezel Huber hanno battuto Samantha Stosur e Rennae Stubbs per 3-6, 7-6(3), [10-8] e nell'altra la coppia spagnola formata da Nuria Llagostera Vives e Mar\u00eda Jos\u00e9 Mart\u00ednez S\u00e1nchez\nha avuto la meglio sulle sorelle Williams per 2-6, 6-4, [10-8].\nGiorno 6.\nNella giornata conclusiva Serena Williams ha battuto la sorella Venus, campionessa in carica. nella finale in poco meno di un'ora e mezza di gioco con il punteggio di 6-2 7-6 ed \u00e8 succeduta nell'albo d'oro proprio alla sorella.\nNel doppio il titolo \u00e8 andato alla coppia spagnola formata da Nuria Llagostera Vives e Mar\u00eda Jos\u00e9 Mart\u00ednez S\u00e1nchez che ha battuto in finale le detentrici del titolo Cara Black e Liezel Huber per 7-6(0) 5-7 [10-7].\nCampioni.\nSingolare.\n Serena Williams ha battuto in finale Venus Williams, 6\u20132, 7\u20136(4)\nDoppio.\n Nuria Llagostera Vives / Mar\u00eda Jos\u00e9 Mart\u00ednez S\u00e1nchez hanno battuto in finale Cara Black / Liezel Huber 7-6(0) 5-7 [10-7]"}
{"id": "2633860", "revid": "599013", "url": "https://it.wikipedia.org/wiki?curid=2633860", "title": "Mario Fattore", "text": "Biografia.\nUltramaratoneta, specialista della 100\u00a0km, distanza di cui \u00e8 stato campione mondiale per due volte consecutive, nel 2002 a Torhout nella Notte delle Fiandre e nel 2003 a Taiwan.\nInoltre ha vinto per due volte la \"100 km del Passatore\", nel 2003 e nel 2005, \nIl suo primato personale sulla maratona \u00e8 di 2h23'. Fattore vanta anche diverse affermazioni in gare su distanze di ultramaratona pi\u00f9 brevi della 100\u00a0km, come la 30 Miglia Trail di Sanremo nel 2001 e nel 2002, valevole anche come campionato italiano trail, la 50 km di Romagna vinta in 2h53' nel 2002, sempre nel 2002 il titolo di campione italiano ottenuto sui 50\u00a0km a Palermo in 2h57', la Swissalpine Marathon (78\u00a0km) a Davos (Svizzera) vinta nel 2004 in 5h53'.\nNel 2006 la vittoria alla SuperMaratona dell'Etna (da 0 a 3000 metri) in 3h59', nel 2008 la vittoria alla Monza-Resegone in 3h16' con D'Innocenti e Trincheri ed ancora nel 2008 la vittoria in 6h09' all'\"Ultra Trail del Gran Sasso\" (Castel del Monte, AQ) di 56\u00a0km.\n\u00c8 stato tedoforo portando la fiamma olimpica a Chieti l'8 gennaio 2006 per i Giochi olimpici di ."}
{"id": "2633871", "revid": "72396", "url": "https://it.wikipedia.org/wiki?curid=2633871", "title": "WTA Tour Championships 2009 - Singolare", "text": "Il singolare del WTA Tour Championships 2009 \u00e8 stato un torneo di tennis facente parte del WTA Tour 2009.\nVenus Williams era la campionessa uscente, ma \u00e8 stata battuta in finale da Serena Williams, con il punteggio di 6-2, 7-6(4). "}
{"id": "2633873", "revid": "110157", "url": "https://it.wikipedia.org/wiki?curid=2633873", "title": "Lingue maleo-polinesiache", "text": "Le lingue maleo-polinesiache, a volte definite anche maleo-polinesiane o malesi-polinesiane, sono una famiglia linguistica, che rappresenta il pi\u00f9 importante sottogruppo delle lingue austronesiane, con approssimativamente 351 milioni di parlanti. Questa famiglia linguistica \u00e8 diffusa nelle isole del Sud-est asiatico, dell'Oceano Pacifico e in Asia continentale.\nLe lingue del gruppo maleo-polinesiaco presentano numerose innovazioni fonologiche e lessicali, rispetto alle lingue occidentali formosane, incluso il livellamento della lingua proto-austronesiana *t, *C to /t/ e *n, *N to /n/. Uno studio del 2008 del \"Austronesian Basic Vocabulary Database\" osserva una stretta connessione tra questa lingua e quella di Paiwan. Il termine \"lingue maleo-polinesiache\" apparve per la prima volta nel XIX secolo, per designare l'insieme delle lingue di questa famiglia, incluse quelle parlate dai melanesiani.\nClassificazione.\nCon 1237 lingue appartenenti a questo gruppo, il maleo-polinesico \u00e8 certamente il ramo pi\u00f9 importante delle lingue austronesiane (che \u00e8 formato da 1257 lingue tot.). \nA sua volta viene ripartito in diversi sottogruppi di dimensioni molto differenti (tra parentesi tonde, per i gruppi, il num. di lingue che lo compongono), [tra parentesi quadre, per le lingue, il codice internazionale di classificazione]:\nLista e classificazione.\nEthnologue 2009.\nNella edizione 16\u00b0 di Ethnologue (2009) le lingue classificate come maleo-polinesiache sono 1.237 (su un totale di 1.257 lingue austronesiane), suddivise nei seguenti macrogruppi:\nEthnologue 2005.\nNella edizione 15\u00b0 di Ethnologue (2005) si individuavano 1248 lingue maleo-polinesiache (su un totale di 1257 lingue austronesiane), cos\u00ec suddivise:"}
{"id": "2633874", "revid": "424268", "url": "https://it.wikipedia.org/wiki?curid=2633874", "title": "Lingue malesi-polinesiane", "text": ""}
{"id": "2633875", "revid": "424268", "url": "https://it.wikipedia.org/wiki?curid=2633875", "title": "Lingua malayo-polinesiana", "text": ""}
{"id": "2633876", "revid": "26503", "url": "https://it.wikipedia.org/wiki?curid=2633876", "title": "Corte di cassazione (Citt\u00e0 del Vaticano)", "text": "La Corte di cassazione della Citt\u00e0 del Vaticano \u00e8 il tribunale di ultima istanza dello Stato della Citt\u00e0 del Vaticano; \u00e8 costituito da due cardinali membri, un promotore di giustizia ecclesiastico e un notaro.\nHa sede in piazza Santa Marta e l'attuale presidente \u00e8 il cardinale Dominique Mamberti, prefetto del Supremo Tribunale della Segnatura Apostolica.\nStoria e funzioni.\nLa Corte di cassazione della Citt\u00e0 del Vaticano \u00e8 stata istituita dalla legge del 21 novembre 1987, n. CXIX. Questa legge era abrogata dalla legge del 16 marzo 2020, n. CCCLI.. La Corte esercita la giustizia a nome del Sommo Pontefice. \nSecondo la legge pontificia il prefetto del Supremo Tribunale della Segnatura Apostolica \u00e8 il cardinale presidente della Corte di cassazione, mentre altri due Cardinali membri del Supremo Tribunale sono designati dal presidente per un triennio. Inoltre due o pi\u00f9 giudici sono nominati dal Sommo Pontefice (proposti dal Segreteria di Stato).\nDal 1961 fino al 1997 il tribunale esercitava le funzioni di tribunale supremo anche per il Sovrano Militare Ordine di Malta.\nInoltre \u00e8 l'unico organo competente, solo dopo assenso del Sommo Pontefice che giudica i cardinali e i vescovi nelle cause penali al di fuori del canone 1405 par. 1 del Codice di diritto canonico.\nLe funzioni di pubblico ministero sono esercitate da un promotore di giustizia, nominato anno per anno all'apertura dell'anno giudiziario dal presidente tra coloro che possono votare nel Supremo Tribunale della Segnatura Apostolica."}
{"id": "2633880", "revid": "124298319", "url": "https://it.wikipedia.org/wiki?curid=2633880", "title": "J\u00f3hannes Karl Gu\u00f0j\u00f3nsson", "text": "Biografia.\nNoto con il diminutivo di Joey, \u00e8 figlio di Gu\u00f0j\u00f3n \u00de\u00f3r\u00f0arson, fratello di Bjarni Eggerts Gu\u00f0j\u00f3nsson e \u00de\u00f3r\u00f0ur Gu\u00f0j\u00f3nsson, e padre di \u00cdsak Bergmann J\u00f3hannesson."}
{"id": "2633882", "revid": "729019", "url": "https://it.wikipedia.org/wiki?curid=2633882", "title": "WTA Tour Championships 2009 - Doppio", "text": "Il doppio del WTA Tour Championships 2009 \u00e8 stato un torneo di tennis facente parte del WTA Tour 2009.\nCara Black e Liezel Huber erano le campionesse uscenti, ma sono state battute in finale da Nuria Llagostera Vives e Mar\u00eda Jos\u00e9 Mart\u00ednez S\u00e1nchez 7-6(0), 5-7, [10-7]."}
{"id": "2633884", "revid": "1371684", "url": "https://it.wikipedia.org/wiki?curid=2633884", "title": "Bigla Cycling Team 2009", "text": "Questa voce raccoglie le informazioni riguardanti la Bigla Cycling Team nelle competizioni ufficiali della stagione 2009.\nStagione.\nLa squadra ciclistica svizzera Bigla Cycling Team ha partecipato, nella stagione 2009, alla UCI Women's Road World Cup, senza ottenere alcuna vittoria, ed ha chiuso all'ottavo posto nella classifica a squadre.\nClassifiche.\nUCI Women's World Cup.\nPiazzamenti delle atlete della Bigla Cycling Team nella classifica individuale dell'UCI Women's World Cup 2009.\nLa Bigla Cycling Team ha chiuso in ottava posizione con 168 punti."}
{"id": "2633885", "revid": "1305772", "url": "https://it.wikipedia.org/wiki?curid=2633885", "title": "Ossipeucedanina idrato", "text": "L'ossipeucedanina idrato \u00e8 una sostanza organica naturale appartenente alla famiglia delle furanocumarine, presente in particolare nella buccia di agrumi quali il limone e il bergamotto."}
{"id": "2633903", "revid": "1318658", "url": "https://it.wikipedia.org/wiki?curid=2633903", "title": "Automotrice FCL M2.200", "text": "Lautomotrice FCL M2.200 \u00e8 un'automotrice diesel a carrelli in uso sulle Ferrovie della Calabria e sulle Ferrovie Appulo Lucane, in origine acquistata dalle Ferrovie Calabro Lucane. Costruita da Breda, \u00e8 la naturale evoluzione delle automotrici M serie 120, sempre in servizio sulle FCL.\nStoria.\nLa buona riuscita delle automotrici M.120, costruite nei primi anni Cinquanta, fece s\u00ec che le Ferrovie Calabro Lucane richiedessero nel dicembre 1964 alla Breda un'evoluzione del modello precedente. Con le M serie 200, le cui prime dieci unit\u00e0 furono consegnate nel 1966, la Casa di Sesto San Giovanni forn\u00ec un veicolo affidabile come le 120, con qualche accorgimento estetico. Infatti scomparve il parabrezza suddiviso in tre parti, applicandone uno avvolgente con piccolo montante al centro. Per il resto non cambi\u00f2 molto come cassa esterna e disposizione dei posti a sedere.\nLe M.200 entrarono subito in servizio sull'intera rete FCL, completando l'incremento del servizio e dichiarando la fine del lungo e glorioso periodo di servizio delle Emmine. Altre nove unit\u00e0 furono ordinate nel gennaio 1972, e pochi mesi dopo segu\u00ec un ordinativo di ulteriori dieci motrici. Le ultime quattro unit\u00e0 del gruppo furono costruite dalla Ferrosud nel 1982, entrando in servizio l'anno successivo. Con la divisione delle FCL in Ferrovie Appulo Lucane e Ferrovie della Calabria, alle seconde furono assegnate venti motrici.\nTecnica ed evoluzione dell'automotrice.\nLa cassa delle automotrici \u00e8 autoportante. Sono spinte da un motore Breda tipo ID19SD12P a dodici cilindri contrapposti montato sotto il pavimento, che eroga una potenza di 371,4\u00a0kW a 1500 giri/min e pu\u00f2 spingere il mezzo a 80\u00a0km/h; il motore \u00e8 accoppiato ad un convertitore di coppia e ad un cambio Wilson a preselettore. Il gruppo motore-trasmissione \u00e8 simile a altri mezzi costruiti dalla Breda, come i binati TEE delle Ferrovie dello Stato e le Ad 51-80 delle Ferrovie del Sud Est (in questo caso per\u00f2 il motore era a iniezione indiretta).\nLe M si rivelarono ottimali sulle linee pianeggianti, con un rendimento e un'affidabilit\u00e0 difficilmente paragonabili. Tuttavia, nelle linee montane delle FCL come la Catanzaro - Cosenza, si riscontrarono dopo breve tempo delle problematiche all'impianto frenante. Ci\u00f2 rese necessaria la sostituzione non solo dell'impianto frenante, ma anche dell'intera meccanica dell'automotrice. Per avere un efficiente sistema di freno-motore, nella seconda met\u00e0 degli anni Novanta vennero sostituiti i vecchi motori Breda con nuovi propulsori MAN da 397\u00a0kW accoppiati ad una trasmissione Voith con retarder, il che apport\u00f2 alle automotrici stesse un completo cambiamento del banco di guida nonch\u00e9 una modifica nella marcatura, alla quale venne aggiunta la sigla MV finale. Al 2019 non risultano pi\u00f9 in servizio sulle linee FAL, mentre su quelle FC ne restano in servizio quattro (M2\u00a0209 mv [riverniciata in livrea giallo rossa e in servizio a Cosenza], M2 219 mv [a Catanzaro], M2 229 mv [a Cosenza], M2 230 mv [a Catanzaro]) . A met\u00e0 2018 l'automotrice 232 , che fu restaurata nel 2009, fu accantonata a Cosenza a causa di un guasto dovuto a un principio di incendio.\nRimorchi.\nOltre ai preesistenti rimorchi per le M serie 120, gli RA serie 3000 Ranieri, per queste automotrici sono stati anche costruiti dei rimorchi adatti, gli RA 1009-1021, costruiti da Breda e Ferrosud tra il 1968 e il 1973 ed esternamente molto simili alle unit\u00e0 motrici: si differenziano da esse solo per l'assenza della cabina di guida e per la posizione centrale dei vestiboli. Di questi rimorchi ne risulta attivo solo uno in generale , di cui il RA 1017, in servizio a Cosenza insieme alla 209 e 229, in servizio regolare e restaurato dalla TCC di mangone insieme alla 232"}
{"id": "2633908", "revid": "287204", "url": "https://it.wikipedia.org/wiki?curid=2633908", "title": "Syrphoidea", "text": "Syrphoidea \u00e8 una superfamiglia di insetti dell'ordine dei Ditteri (Brachycera: Muscomorpha). Comprende forme primitive di Cyclorrhapha tradizionalmente incluse nella sezione degli Aschiza, ma ritenute pi\u00f9 evolute rispetto ai Platypezoidea.\nSi suddivide in due famiglie, i Pipunculidae, comprendenti circa 1400 specie descritte, e i Syrphidae, molto pi\u00f9 ampia, comprendente allo stato attuale oltre 6000 specie descritte. Entrambe le famiglie sono cosmopolite.\nDescrizione.\nI Syrphoidea sono insetti di dimensioni variabili, da piccole a medio-grandi. Nel loro ambito presentano una marcata eterogeneit\u00e0, sotto l'aspetto sia morfologico sia etologico, nello stadio adulto e, soprattutto, in quello larvale. Si differenziano dagli Schizophora per l'assenza della sutura frontale nell'adulto (\"ptilinum\"), per la fusione degli scleriti ipofaringei e tentorio-faringei fusi nelle larve fusi, per la presenza di due processi respiratori ben sviluppati nelle larve.\nDai Platypezoidea si differenziano per l'assenza di setole nella regione frontale degli adulti, per il profilo marcatamente convesso del lato superiore del pupario e, nella nervatura alare, per la tendenza del primo ramo della media (M1) a confluire sull'ultimo ramo della radio (R4+5).\nIl capo \u00e8 generalmente oloptico nei maschi e dicoptico nelle femmine, con occhi ben sviluppati, in particolare nei Pipunculidae. Le antenne, di vario sviluppo e conformazione, sono di tipo aristato, con stilo bi- o triarticolato inserito in genere dorsalmente sul primo flagellomero. L'apparato boccale \u00e8 di tipo succhiante-lambente.\nIl torace ha varie conformazioni. Le ali sono ben sviluppate, strette e allungate nei Pipunculidae, larghe alla base nei Syrphidae, per il marcato sviluppo dell'alula e del lobo anale. In merito alla nervatura alare si riscontra una marcata variabilit\u00e0, ma in entrambe le famiglie sono ricorrenti alcuni caratteri:\nL'addome ha varie conformazioni nei Sirfidi, da ampio e ovale a stretto e allungato, a volte peziolato, mentre nei Pipunculidi \u00e8 sottile e cilindrico. Come nella generalit\u00e0 dei Ciclorrafi, l'ipopigio \u00e8 ruotato di 360\u00b0.\nBiologia e habitat.\nGli adulti dei Pipunculidi sono glicifagi e si nutrono di melata, quelli dei Sirfidi sono glicifagi-pollinivori e di nutrono di nettare e polline. Questo diverso regime dietetico \u00e8 alla base di un'etologia differente, in quanto i Sirfidi sono attivi frequentatori dei fiori e, anzi, sono ritenuti fra i pi\u00f9 importanti insetti pronubi. In entrambe le famiglie sono ottimi volatori e capaci di librarsi immobili nell'aria nel caratteristico volo stazionario e di compiere rapidi spostamenti in varie direzioni.\nEstremamente variabile \u00e8 l'etologia delle larve secondo i gruppi sistematici. Nei Pipunculidi sono parassitoidi endofaghe a spese, in generale, di Rincoti Auchenorrinchi. Nei Sirfidi ricorrono invece le forme saprofaghe e, in misura minore, quelle fitofaghe, micetofaghe, mirmecofile, entomofaghe. In quest'ultimo caso, a differenza dei Pipunculidi, le larve zoofaghe dei Sirfidi si comportano come predatrici e l'attivit\u00e0 predatoria si indirizza prevalentemente a spese degli afidi.\nLo sviluppo larvale si svolge attraverso tre stadi nei Sirfidi e due stadi nei Pipunculidi.\nFilogenesi ed evoluzione.\nI ditterologi concordano nel ritenere le famiglie dei Pipunculidi e dei Sirfidi affini dal punto di vista filogenetico e formanti, nel complesso, un clade monofiletico. Differenti sono le interpretazioni sulle relazioni filogenetiche con gli altri Aschiza e gli Schizophora e fondamentalmente si attestano su due interpretazioni:\nQuest'ultima interpretazione, che sembrerebbe la pi\u00f9 accreditata, identifica i Syrphoidea in un raggruppamento intermedio, sotto l'aspetto filogenetico-evoluzionistico, fra gli Aschiza pi\u00f9 primitivi (Platypezoidea \"sensu lato\") e gli Schizophora.\nDal punto di vista evoluzionistico, i Syrphoidea si collocherebbero a tutti gli effetti nel flusso di radiazione tardivo dei Ciclorrafi, dal Cretaceo superiore al Miocene, con differenziazione occorsa nel corso del Paleogene. A supporto di questa ipotesi c'\u00e8 il ritrovamento di un numero notevole (quasi un centinaio) di reperti fossili dei Syrphidae nei depositi del Cenozoico, mentre meno frequenti (e tutti indeterminati sotto l'aspetto tassonomico) sono i ritrovamenti relativi al Mesozoico. Dubbia \u00e8 invece la presenza dei Pipunculidae nel Cretaceo e i pochi reperti fossili di questa famiglia risalgono tutti al Cenozoico."}
{"id": "2633910", "revid": "76963", "url": "https://it.wikipedia.org/wiki?curid=2633910", "title": "Biyi Bandele", "text": "Autore versatile e prolifico, Biyi Bandele-Thomas ha scritto per il teatro, la televisione e la radio. Nel 1997 ha adattato per il teatro il romanzo Things Fall Apart dello scrittore nigeriano Chinua Achebe. Si \u00e8 affermato come una delle voci pi\u00f9 importanti della scena post-coloniale. Vive a Londra.\nNel 2013 ha debuttato come regista cinematografico con il film \"Half of a Yellow Sun\"."}
{"id": "2633921", "revid": "1305772", "url": "https://it.wikipedia.org/wiki?curid=2633921", "title": "Nubi di ieri sul nostro domani odierno (Abitudinario)", "text": "Nubi di ieri sul nostro domani odierno (Abitudinario) \u00e8 il primo singolo di Elio e le Storie Tese, prodotto dalla \"Psycho\" per promuovere il loro primo album \"Elio Samaga Hukapan Kariyana Turu\". Il lato B contiene le stesse tracce del lato A, ma in versione censurata.\nTracce.\nLato A \nLato B "}
{"id": "2633923", "revid": "1543377", "url": "https://it.wikipedia.org/wiki?curid=2633923", "title": "24 Ore di Le Mans 1968", "text": "La 24 Ore di Le Mans 1968 \u00e8 stata il 36\u00ba \"Grand Prix d'Endurance\" e si \u00e8 svolta il 28 e 29 settembre 1968. \u00c8 stata la decima e ultima gara del Campionato internazionale Marche di quell'anno.\nOriginariamente prevista per il 15 e 16 giugno, la competizione fu rimandata fino a settembre a causa degli scioperi operai in Francia. Il ritardo nello svolgimento aument\u00f2 le possibilit\u00e0 di vittoria dei Prototipi contro le Vetture Sport in quanto i primi, introdotti in quell'anno, erano stati ulteriormente sviluppati durante la stagione.\nContesto.\nPrima della gara del 1968 furono apportate modifiche al tracciato nel tratto che portava da Maison Blanche al rettilineo dei box: tali modifiche includevano la creazione della prima \"Chicane Ford\", realizzata come misura di sicurezza allo scopo di diminuire la velocit\u00e0 delle vetture lungo lo stretto rettilineo dei box, che allora era ancora privo di una qualsiasi separazione tra le vetture in corsa e la \"pit-lane\". Tali modifiche, finanziate dalla Ford (da cui il nome), aumentarono il tempo sul giro di circa dieci secondi e il logoramento di freni e trasmissioni.\nNel 1968 i regolamenti tecnici delle gare per \"Vetture Prototipo\" furono modificati allo scopo di ridurre le velocit\u00e0 e aumentare la sicurezza. A somiglianza della Formula 1 fu imposto l'uso di motori di 3 litri di cilindrata, allo scopo di ridurre i costi mediante l'uso di motori simili per le due categorie. Perci\u00f2 i prototipi spinti da motori con cilindrata maggiore di 3 litri furono banditi dal Campionato Mondiale e da Le Mans, segnando cos\u00ec la fine della carriera delle Ford GT40 MkII e MkIV dotate dei motori \"Big Block\" da 7 litri e delle Chaparral motorizzate Chevrolet.\nLe automobili spinte da motori fino a 5 litri furono ancora ammesse nella categoria \"Vetture Sport\", il Gruppo 4, purch\u00e9 prodotte in almeno 50 esemplari. Tale norma rimetteva in gioco le vecchie Sport ancora in mano ai privati, come le Ford GT40 MkI, le Lola T70 e le Ferrari 250 LM contrapposte ai Prototipi spinti da sofisticati motori 3 litri schierati dai team ufficiali.\nEnzo Ferrari era contrariato dal fatto di dover chiudere in un museo le sue competitive P4 con motori da 4 litri e perci\u00f2 si rifiut\u00f2 di partecipare alla gara nonostante avesse gi\u00e0 disponibile il motore 3 litri delle sue F1 per poter allestire un prototipo: l'anno successivo avrebbe cambiato idea.\nAnche John Wyer dovette rinunciare alla sua Mirage M1 da 5,7 litri derivata dalla Ford GT40. Wyer decise allora di riconvertire la sua \"M1\" in una \"GT40\", apportandole le modifiche richieste per l'omologazione pur mantenendo molte delle caratteristiche peculiari della sua creatura. Infatti la M1 era molto pi\u00f9 leggera della GT40 grazie all'uso di materiali tecnologicamente avanzati e anche la GT40 della JWAE ne faceva uso. Sempre sponsorizzato dalla Gulf Oil, Wyer iscrisse 3 vetture alla gara, ma il team navigava in cattive acque: il suo miglior pilota, Jacky Ickx, s'era rotto una gamba nelle prove del GP del Canada e Brian Redman pativa ancora i postumi dell'incidente al Gp del Belgio a Spa.\nI concorrenti pi\u00f9 accreditati per la vittoria erano le GT40 di Wyer e i nuovi prototipi 3 litri Matra MS630, Alpine A220 e Porsche 908. Le nuove Alfa Romeo Tipo 33/2 da 2 litri giocavano il ruolo di outsider.\nIl motore V8 Renault-Gordini che spingeva le Alpine A220 non era competitivo, in quanto forniva solo 300\u00a0CV; il motore boxer 8 cilindri raffreddato ad aria che equipaggiava la Porsche 908 aveva 350\u00a0CV, ma appariva comunque sottopotenziato rispetto al nuovo Matra V12, ma la vettura tedesca era leggera, aveva una carrozzeria filante e la velocit\u00e0 di punta pi\u00f9 alta. Questo, insieme all'esperienza maturata negli anni precedenti, faceva s\u00ec che con le sue quattro vetture ufficiali iscritte la Porsche fosse la squadra da battere.\nCon la Scuderia Ferrari che si opponeva ai nuovi regolamenti, la Casa del Cavallino Rampante era rappresentata solo dai privati: la migliore Ferrari era la 250 LM verde iscritta da David Piper nella categoria Sport, una vettura obsoleta, sebbene profondamente aggiornata e dotata di una carrozzeria alleggerita fatta quasi interamente di poliestere e fibra di vetro anzich\u00e9 di alluminio.\nTra i prototipi fino a 3 litri furono iscritte anche due Howmet TX, vetture americane spinte da motori a turbina di derivazione elicotteristica.\nLa gara.\nIl via fu dato alle 15 dal presidente della Fiat Gianni Agnelli sotto un cielo plumbeo con l'asfalto umido e con le squadre di punta incerte fino all'ultimo momento se montare pneumatici da asciutto o da bagnato.\nLe quattro Porsche scattarono in testa e, grazie agli pneumatici intermedi o da asciutto che avevano rispettivamente montato, guadagnarono subito un certo margine e furono seguite dalle tre auto di Wyer che, dopo i primi giri in rimonta in seguito a una partenza non brillante con gomme da bagnato, si portarono al 5\u00ba, 6\u00ba e 7\u00ba posto, mentre Willy Mairesse con la sua GT40 gialla si ritirava per un incidente al primo giro lungo l'Hunaudi\u00e8res causato da una portiera chiusa male: auto distrutta e pilota gravemente ferito poich\u00e9 non indossava correttamente le cinture. Jo Siffert prese il comando al quarto giro, seguito da Rolf Stommelen, Vic Elford e da Joe Buzzetta, impegnato nella lotta con le GT40 dopo un \"lungo\" alla curva Mulsanne.\nAlle 17 Siffert era ancora al comando, ma ora le due Gulf-GT40 di Rodr\u00ecguez e David Hobbs seguivano Elford nello stesso giro, mentre alle loro spalle c'erano Buzzetta, l'Alpine A220 di Guichet/Jabouille, la Ferrari 250 LM di Masten Gregory iscritta dalla NART, dall'Alfa Romeo Tipo 33/2 di Giunti/Galli e dalla Matra MS630 di Henri Pescarolo al 9\u00ba posto. Quest'ultimo pilota fu protagonista di una grande prestazione con la sua nuova Matra 630. Attardato a inizio gara da problemi meccanici che l'avevano relegato al 14\u00ba posto, il francese riport\u00f2 la sua auto ai piani alti della classifica sotto una pioggia battente nonostante la rottura del tergicristallo e il rifiuto del suo compagno di equipaggio Johnny Servoz-Gavin di guidare l'auto in quelle condizioni.\nIn seguito una serie di problemi di giovent\u00f9 di natura elettrica rallentarono le nuove Porsche 908 e addirittura ci furono casi di squalifica in quanto la nuova direzione della squadra non aveva ben compreso le regole in merito alle riparazioni. Una delle vetture di Wyer si ritir\u00f2 alle 17 con la frizione fuori uso e un'altra col motore rotto abbandon\u00f2 la gara alle 22.\nA mezzanotte l'unica vettura superstite della JWAE era al comando con solo due giri di vantaggio sulla Matra di Pescarolo, seguita dalla Alfa Romeo di Giunti/Galli, mentre l'unica Porsche 908 superstite, quella di Neerpasch/Stommelen era in forte recupero dopo essere scesa al 9\u00ba posto e alle 2 fu di nuovo 4\u00aa.\nAlle 2.30 ricominci\u00f2 il diluvio e furono molti i concorrenti a farne le spese: una ventina di loro uscirono di pista durante la notte e quando all'alba il temporale cess\u00f2, alle spalle dei leader sulla Gulf GT40 ora l'Alfa Romeo precedeva la Matra, mentre la Porsche 907 privata della scuderia elvetica \"Squadra Tartaruga\" aveva sopravanzato la \"908\" ufficiale.\nAlle 9 la Matra di Pescarolo, di nuovo al secondo posto, era staccata di sei giri e rimontava, seguita dall'Alfa Romeo n\u00ba 39 (nello stesso giro), dalle due Porsche, dalla Alpine A220 di Mauro Bianchi (fratello di Lucien che guidava la gara) e Patrick Depailler, dalle altre due Alfa Romeo superstiti, dalla Ferrari n\u00ba 21 di David Piper al 9\u00ba posto, dalla Porsche 910 di classe \"2 litri\" e da altre due Alpine.\nA quattro ore dal termine Mauro Bianchi distrusse la sua Alpine in un incidente, restando seriamente ustionato, e molti transitarono sui detriti: anche la Matra fu tra questi e la sua tenace rimonta venne vanificata dall'esplosione di uno pneumatico lungo l'Hunaudi\u00e8res con conseguente principio d'incendio sulla vettura.\nLa vittoria arrise all'equipaggio Lucien Bianchi/Pedro Rodr\u00edguez alla guida della GT40 della JWAE. La migliore Porsche fu la \"907\" privata, seguita dalla \"908\" ufficiale. Da segnalare la prestazione dell'Alfa Romeo, in grado di portare al traguardo tre su quattro delle sue \"33/2\", con Nanni Galli e Ignazio Giunti al quarto posto assoluto e vincitori della classe \"Prototipi fino a 2 litri\", seguiti dai compagni di squadra al 5\u00ba e 6\u00ba posto assoluto a completare la tripletta per la casa milanese.\nClassifica finale.\nNon classificati.\nPoich\u00e9 non hanno coperto il 70% della distanza del vincitore (231 giri)"}
{"id": "2633924", "revid": "767487", "url": "https://it.wikipedia.org/wiki?curid=2633924", "title": "Massiccio dei Cerces", "text": "Il Massiccio dei Cerces (in francese \"Massif des Cerces\" - detto anche \"Gruppo del Galibier\") \u00e8 un gruppo montuoso alpino che si trova in Francia (dipartimenti delle Alte Alpi e della Savoia).\nClassificazione.\nLa SOIUSA lo vede come un gruppo alpino e vi attribuisce la seguente classificazione:\nAltre classificazioni vedono il massiccio dei Cerces con dimensioni maggiori e coincidente con il supergruppo \"Catena Chaberton-Tabor-Galibier\" delle Alpi del Moncenisio. In tal modo il massiccio interessa in parte anche l'Italia.\nLimiti geografici.\nI limiti geografici del massiccio dei Cerces sono: Colle del Galibier, Colle di Rochilles, Valle della Clar\u00e9e, N\u00e9vache, Brian\u00e7on, valle della Guisane, Colle del Galibier.\nSuddivisione.\nLa SOIUSA lo suddivide in due sottogruppi:\nMontagne.\nLe vette principali sono:"}
{"id": "2633928", "revid": "72396", "url": "https://it.wikipedia.org/wiki?curid=2633928", "title": "Primera Divisi\u00f3 2004-2005", "text": "La Primera Divisi\u00f3 2004-2005 fu la decima edizione del campionato andorrano di calcio disputato tra il 19 settembre 2004 e il 1\u00ba maggio 2005 e concluso con la vittoria del UE Sant Juli\u00e0, al suo primo titolo.\nFormula.\nTutto invariato rispetto alla stagione precedente. Le squadre partecipanti furono 8 e il campionato venne diviso in due fasi. Nella prima parte della stagione le squadre si incontrarono in un turno di andata e ritorno per un totale di 14 partite. Le prime 4 furono inserite in un girone playoff mentre le rimanenti 4 giocarono in un girone al termine del quale l'ultima fu retrocessa in Segona Divisi\u00f3.\nLa vincente fu qualificata alla Coppa UEFA 2005-2006 e la seconda classificata alla Coppa Intertoto 2005.\nSquadre partecipanti.\nTutte le partite furono disputate nello Estadi Comunal d'Aixovall.\nStagione regolare.\nLegenda:\nNote:\nSeconda fase.\nLe squadre mantengono i punti conquistati nella prima fase.\nPlayout.\nLegenda:\nNote:"}
{"id": "2633929", "revid": "2071420", "url": "https://it.wikipedia.org/wiki?curid=2633929", "title": "Servi della gleba (singolo)", "text": "Servi della gleba \u00e8 un singolo di Elio e le Storie Tese pubblicato nel 1992 in 12\", estratto dall'album \"Italyan, Rum Casusu \u00c7ikti\".\nIl disco.\nIl singolo contiene i brani \"Servi della gleba\" e \"Il vitello dai piedi di balsa\" ed \u00e8 stato prodotto solo per promuovere il loro secondo album \"Italyan, Rum Casusu \u00c7ikti\" e distribuito durante una conferenza stampa.\nTutti i brani sono in versione censurata eccetto l'ultima traccia. La canzone racconta in chiave ironica la condizione dei cosiddetti \u00abservi della gleba\u00bb, termine mutuato dalla storia medievale, che il batterista Christian Meyer scherzosamente associ\u00f2 a quegli uomini ingenuamente innamorati di una donna la quale nemmeno li considera e li stima, limitandosi a sfruttarli quando servono.\nTracce.\nLato A\nLato B"}
{"id": "2633933", "revid": "27637520", "url": "https://it.wikipedia.org/wiki?curid=2633933", "title": "Teche RAI", "text": ""}
{"id": "2633939", "revid": "831312", "url": "https://it.wikipedia.org/wiki?curid=2633939", "title": "Premio della Combattivit\u00e0 (Giro d'Italia)", "text": "Il Premio della Combattivit\u00e0 del Giro d'Italia viene assegnato al corridore che si impegna per conseguire risultati in tutti i momenti agonistici della corsa.\nA ogni piazzamento nei vari traguardi (arrivo, traguardo volante, Gran Premio della Montagna) viene assegnato un punteggio che determina il \"Combattivo di Tappa\". Al termine del Giro il corridore che ha totalizzato il maggior numero di punti viene dichiarato \"Super Combattivo\"."}
{"id": "2633940", "revid": "344503", "url": "https://it.wikipedia.org/wiki?curid=2633940", "title": "Michael Gornick", "text": "\u00c8 stato il direttore della fotografia di fiducia del regista statunitense George A. Romero, dalla fine degli anni '70 fino alla met\u00e0 degli anni '80.\nIn particolare ricordiamo \"Martin\" del 1977 e la versione italiana \"Wampyr\", \"Zombi\" del 1978, \"Knightriders - I cavalieri\" del 1981, \"Creepshow\" del 1982 e infine il terzo capitolo della tetralogia degli Zombie \"Il giorno degli zombi\" del 1985. Nel 1987 diresse dietro la macchina da presa \"Creepshow 2\", debuttando cos\u00ec alla regia. Successivamente si dedic\u00f2 alla produzione di alcune serie televisive, e fra le tante ricordiamo \"Monsters\"."}
{"id": "2633944", "revid": "93556", "url": "https://it.wikipedia.org/wiki?curid=2633944", "title": "The Amazing Race (seconda edizione)", "text": "The Amazing Race 2 \u00e8 la seconda edizione di \"The Amazing Race\". \u00c8 stata registrata dall'8 gennaio al 5 febbraio 2002 e trasmessa su CBS dall'11 marzo al 15 maggio dello stesso anno, mentre in Italia \u00e8 andata in onda in prima visione su Adventure One dal 13 settembre al 25 ottobre 2005. Nel corso della gara, sono stati visitati cinque continenti e otto paesi diversi, per un totale di pi\u00f9 di 83.000\u00a0km percorsi. Sono quattro i paesi visitati per la prima volta in questa stagione: Australia, Brasile, Namibia e Nuova Zelanda.\nEpisodi.\nA partire da questa stagione, i titoli degli episodi sono frasi pronunciate (generalmente, ma non sempre) dai concorrenti nel corso dell'episodio stesso.\nOrdine di arrivo ed eliminazioni.\nLa tabella indica l'ordine di eliminazione dalla gara delle squadre. Vengono elencate le squadre, il tipo di rapporto che lega i componenti di ogni squadra (secondo la definizione ufficiale usata all'interno del programma), la posizione di arrivo di ogni tappa e il numero di \"Roadblock\" completati da ogni concorrente. Un numero in rosso indica l'eliminazione della squadra in quella tappa, un numero blu l'arrivo all'ultimo posto in una tappa a non eliminazione, un numero verde l'uso di un \"Fast Forward\" da parte della squadra. Se il numero della tappa \u00e8 verde, il \"Fast Forward\" non \u00e8 stato usato da nessuna squadra.\nRiassunto della gara.\n1\u00aa tappa (Stati Uniti \u2192 Brasile).\nNel \"Detour\", la scelta \u00e8 stata tra \"Mountain\" (\"Montagna\": calarsi dal Pan di Zucchero con una corda) e \"Beach\" (\"Spiaggia\": trovare, avendo come aiuto solo una foto, la donna che ha ispirato la canzone \"Garota de Ipanema/The Girl from Ipanema\", proprio sulla spiaggia di Ipanema).\nProva aggiuntiva: sull'isola di Paquet\u00e1, le squadre hanno dovuto baciare un albero, chiamato \"Gorda Maria\" (\"Maria la grassa\").\n2\u00aa tappa (Brasile).\nNel \"Detour\" la scelta \u00e8 stata tra \"Freak Out\" (\"Spaventati\": usare un deltaplano per spostarsi da una montagna alla spiaggia sottostante) e \"Seek Out\" (\"Cerca\": trovare un tesoro sulla spiaggia usando un metal detector). Il \"Fast Forward\" \u00e8 consistito nel giocare a pallavolo con una squadra professionista locale, fino a segnare dieci punti. Il \"Roadblock\" \u00e8 consistito nel salire su una barca e risalire l'Iguaz\u00fa fino ad individuare il prossimo indizio.\nProva aggiuntiva: le squadre hanno dovuto individuare una ballerina di samba confrontando una piuma che questa portava sul capo con una loro fornita.\n3\u00aa tappa (Brasile \u2192 Sudafrica).\nNel \"Detour\", la scelta \u00e8 stata tra \"Dance\" (\"Balla\" indossare una tuta arancione e, ballando con un gruppo di professionisti elemosinare almeno 25 rand) e \"Deliver\" (\"Consegna\": trasportare a mano 110\u00a0kg di pesce fresco). Il \"Roadblock\" \u00e8 consistito nel comprare uno \"smiley\" (una testa di pecora) e una confezione di solfato di magnesio e portare il tutto a un guaritore, Ndaba Sangoma, che preparer\u00e0 con gli ingredienti una pozione che i concorrenti dovranno bere completamente per avere l'indizio successivo.\nProva aggiuntiva: a Robben Island, le squadre hanno dovuto trovare la cella 5 della sezione B, la cella dove \u00e8 stato rinchiuso Nelson Mandela.\n4\u00aa tappa (Sudafrica \u2192 Namibia).\nNel \"Detour\", la scelta \u00e8 stata tra \"Slide\" (\"Scivola\": scendere dalla coma della duna Matterhorn in slittino) e \"Stride\" (\"Cammina\": scendere dalla stessa duna, ma con un lungo percorso a piedi). Il \"Fast Forward\" \u00e8 consistito nel trovare la piscina di un hotel di Swakopmund e recuperare l'indizio al centro di questa. Nel \"Roadblock\", i concorrenti hanno dovuto comprare 5 pezzi di artigianato in legno e scambiarli con uno a forma di giraffa.\n5\u00aa tappa (Namibia \u2192 Thailandia).\nNel \"Detour\", la scelta \u00e8 stata tra \"Confusion Now\" (\"Confusione ora\": trovare una \"barca-taxi\" specifica, che porter\u00e0 i concorrenti al mercato degli uccelli, dove dovranno liberare una gabbia di passeri) e \"Confusion Later\" (\"Confusione dopo\": prendere un taxi fino a Chinatown, comprare un'auto di carta e trovare il tempio di Lee Ti Biew, dove bruciarla per attirare la buona sorte). Nel \"Roadblock\", i concorrenti hanno dovuto avventurarsi in una caverna piena di pipistrelli per prendere l'indizio successivo. Il \"Fast Forward\", rimasto inutilizzato, sarebbe consistito nel rinunciare alla propria vanit\u00e0 e farsi radere a zero.\n6\u00aa tappa (Thailandia).\nNel \"Detour\", la scelta \u00e8 stata tra \"Boat\" (\"Barca\": usare una zattera di bamb\u00f9 per percorrere un tratto di fiume) e \"Beast\" (\"Bestia\": percorrere un sentiero sulla riva, in groppa ad un elefante). Il \"Roadblock\" \u00e8 consistito nel lavare un elefante fino a rimuovere completamente dei disegni fatti con gessetti colorati.\n7\u00aa tappa (Thailandia \u2192 Hong Kong).\nNel \"Detour\", la scelta \u00e8 stata tra \"Wishing Tree\" (\"Albero dei desideri\": lanciare su un albero un papiro, dopo avervi scritto un desiderio) o \"Herbal Tea\" (\"T\u00e8 alle erbe\": trovare una sala da t\u00e8 in Saigon Street e bere una tazza di t\u00e8 amarissimo). Il \"Fast Forward\" \u00e8 consistito nel cercare una chiromante, che dopo una lettura della mano avrebbe fornito alla squadra l'indizio successivo. Il \"Roadblock\" \u00e8 consistito nell'usare una gru per spostare un container da un camion.\n8\u00aa tappa (Hong Kong \u2192 Australia).\nNel \"Detour\", la scelta \u00e8 stata fra \"Dragon\" (\"Drago\": manovrare una dragonboat per 600 metri) e \"Lion\" (\"Leone\": indossare un tipico costume da leone usato nelle parate dei carnevali cinesi e affrontare un lungo percorso pieno di scalinate). Il \"Roadblock\" \u00e8 consistito nel seguire una serie di indizi scritti in \"Strine\", lo \"slang\" australiano. I team hanno dovuto trovare un \"surfie in the lairy daks\" (un surfista con pantaloncini colorati), un \"anklebiter\" (un bambino) e una \"Sheila in the Aussie cozzie\" (una donna in costume australiano). Il \"Fast forward\", inutilizzato, sarebbe consistito nel salire i 268 gradini del tempio del Tian Tan Buddha.\n9\u00aa tappa (Australia).\nNel \"Detour\", la scelta \u00e8 stata fra \"Cool Down\" (\"Rinfrescati\": trovare una miniera, la Opal Quest, e trovare un opale in un mucchio di detriti) e \"Heat Up\" (\"Riscaldati\": giocare tre buche su un campo da golf nel mezzo del deserto australiano). Il \"Fast Forward\" \u00e8 consistito nell'andare all'Harry's Cafe e mangiare un tipico pasticcio di carne. Il \"Roadblock\" \u00e8 consistito nel lanciare un boomerang all'interno di un cerchio finch\u00e9 questo non fosse tornato all'interno del cerchio stesso.\n10\u00aa tappa (Australia \u2192 Nuova Zelanda).\nNel \"Detour\", la scelta \u00e8 stata fra \"Quick Jump\" (\"Salto veloce\": fare bungee jumping da 140 metri di altezza) e \"Long Hike\" (\"Lunga camminata\": arrivare sul fondo della gola dove viene effettuato il salto a piedi). Il \"Fast Forward\" \u00e8 consistito nell'individuare una bandiera sulla riva di un fiume a bordo di una barca a motore. Nel \"Roadblock\", le squadre hanno dovuto separare 3 pecore nere da altre 22 bianche e da un recinto ad un altro.\nProva aggiuntiva: a Glendambo, le squadre hanno dovuto gareggiare per prendere posto su due voli per l'aeroporto pi\u00f9 vicino, Adelaide.\n11\u00aa tappa (Nuova Zelanda).\nNel \"Detour\", la scelta \u00e8 stata tra \"Drop\" (\"Discesa\": calarsi con una fune fino al fondo di una grotta profonda 110 metri) e \"Climb\" (\"Scalata\": scendere nella stessa grotta con una scala a pioli, ma di soli 30 metri). Nel \"Fast Forward\", le squadre hanno dovuto scendere a piedi nel cratere di un vulcano. Il \"Roadblock\" \u00e8 consistito nel guidare un All-terrain vehicle su un percorso accidentato.\n12\u00aa tappa (Nuova Zelanda \u2192 Stati Uniti).\nNel \"Detour\", la scelta \u00e8 stata tra \"Bike\" (\"Bici\": attraversare un campo di ananas in cerca dell'unico ananas rosso) e \"Walk\" (\"Cammina\": percorrere lo stesso campo a piedi in cerca di un ananas giallo, fra quattro a disposizione). Nel \"Roadblock\", le squadre si sono dovuto immergere nel mare neozelandese in cerca di tre valigette posizionate sul fondale.\n13\u00aa tappa (Stati Uniti).\nNel \"Roadblock\" i concorrenti hanno ricevuto una serie di attrezzi e una fiamma ossidrica per estrarre un indizio da un blocco di ghiaccio.\nProve aggiuntive: per ricevere l'indizio successivo, le squadre hanno dovuto passare una notte in un igl\u00f9 a Trapper Creek e in seguito attraversare un lago ghiacciato con un gatto delle nevi.\nCollegamenti esterni.\nSito ufficiale di \"The Amazing Race 2\""}
{"id": "2633945", "revid": "228587", "url": "https://it.wikipedia.org/wiki?curid=2633945", "title": "Richard H. Hall", "text": ""}
{"id": "2633951", "revid": "2048534", "url": "https://it.wikipedia.org/wiki?curid=2633951", "title": "Angelo Bonfanti", "text": "Biografia.\nLe doti e la passione artistica si manifestano gi\u00e0 all'et\u00e0 di dieci anni, quando inizia a seguire il lavoro del pittore Bondioli (1868-1941).\nNel 1929 inizia la frequentazione della Scuola d'Arte \u201cAndrea Fantoni\u201d, alla quale seguir\u00e0 la partecipazione al corso di pittura del Maestro Contardo Barbieri, presso l'Accademia Carrara.\nLa prima esperienza lavorativa, dopo il termine dell'Accademia, \u00e8 quella di aiutante negli studi di Pasquale Arzuffi e di Umberto Marigliani: qui apprende la tecnica dell'affresco.\nSar\u00e0 proprio l'affresco, anche su grandi dimensioni, a caratterizzare la carriera artistica del pittore.\nNel corso della sua attivit\u00e0, Bonfanti ha lavorato in diverse chiese ed edifici pubblici in Lombardia, alternando all'affresco la tecnica del mosaico e della pittura a olio. Di particolare rilievo \u00e8 stata inoltre la sua attivit\u00e0 di restauratore di opere sacre.\nDalla fine degli anni sessanta inizia a prevalere l'attivit\u00e0 in studio; conducendo allo sviluppo di nuove idee e contenuti nell'espressione pittorica dell'artista. Questa nuova produzione artistica (tele e quadri) porta il riconoscimento e l'apprezzamento di un vasto pubblico.\nLe ultime opere dell'artista sono state esposte nell'anno 2000 in un'ampia rassegna presso il \"Centro Culturale San Bartolomeo\" di Bergamo.\nAngelo Bonfanti \u00e8 morto nel 2001 a Bergamo, nella sua casa e studio. Aveva ottantatr\u00e9 anni."}
{"id": "2633955", "revid": "599013", "url": "https://it.wikipedia.org/wiki?curid=2633955", "title": "Giulio Castelli (calciatore)", "text": "Carriera.\nClub.\nCresciuto nelle giovanili del senza riuscire ad approdare in prima squadra, ha disputato nel 1945 con il il Torneo Lombardo, nel 1946 passa al , in Serie B, nell'operazione di mercato che porta Francesco Rosetta ad indossare la maglia granata.. Con il sodalizio piemontese gioca tre anni e raggiunge la massima serie, esordendo in A nella vittoria casalinga per 2-0 del 19 settembre 1948 contro l'.\nNel 1949 si trasferisce al , sempre in Serie A. Militer\u00e0 con i \"grifoni\" per due stagioni.\nNel 1951 viene ingaggiato dal di Achille Lauro ed Eraldo Monzeglio, con cui disputa diversi campionati nelle zone alte della classifica. In cinque anni colleziona con i partenopei 122 presenze e 7 reti.\nChiude la carriera all', nel 1957 in Serie B, centrando, sia pur con sole 3 presenze all'attivo, la sua seconda promozione in massima serie.\nIn carriera ha totalizzato complessivamente 227 presenze e 13 reti in Serie A e 75 presenze ed una rete in Serie B\nEra il genero di Carlo Rigotti, suo allenatore al Novara.\n\u00c8 scomparso nel 2011 all'et\u00e0 di 86 anni.\nNazionali.\nCastelli ha militato nell'allora nazionale giovanile, nella nazionale B ed in quella universitaria."}
{"id": "2633966", "revid": "13102", "url": "https://it.wikipedia.org/wiki?curid=2633966", "title": "Wilfredo Caimmi", "text": "Biografia.\nNacque ad Ancona, nel popolare quartiere del Piano San Lazzaro. Studente, lavorava nella piccola azienda di commercio di bibite del padre.\nComunista, partigiano a 18 anni, ader\u00ec alle Brigate Garibaldi.\nScampato fortunosamente all'Eccidio di Monte Sant'Angelo di Arcevia (AN) nel maggio 1944, fu poi combattente nel Gruppo di Combattimento Cremona, lungo la Linea Gotica.\nPer le sue gesta di combattente per la libert\u00e0 gli venne assegnata la Medaglia d'argento al valor militare.\nNel 1990, dopo una vita riservata, vennero scoperte in un sottoscala della sua abitazione e sequestrate le armi della sua brigata partigiana, che egli non aveva mai consegnato, custodendole in segreto per decenni, armi che nel tempo erano divenute per lui un legame inseparabile con i ricordi dei compagni caduti, degli entusiasmi e delle speranze della giovinezza.\nLe armi, dissequestrate ad iniziativa dell'allora ministro della Giustizia Oliviero Diliberto ed assegnate grazie all'interessamento dello storico Ruggero Giacomini, per il loro valore storico, al Comune di Falconara Marittima, sono esposte nel Museo della Resistenza di Falconara Marittima.\nEsordiente a 70 anni, scrisse numerosi libri e raccolte di racconti, sulla Resistenza italiana e poi sulla povert\u00e0 nel dopoguerra.\n\u00c8 scomparso il 17 ottobre 2009 ad Ancona.\nAnche dopo morto, la figura di Caimmi \u00e8 stata oggetto di attacchi da parte dei nemici della democrazia: la sua tomba nel cimitero di Tavernelle ad Ancona \u00e8 stata profanata per ben tre volte. Nel novembre 2009, la lapide della sua tomba e quella di un altro storico partigiano anconetano, Tonino Gobbi, vennero imbrattate con simbologie nazifasciste. Il 13 marzo 2010, alla vigilia della sepoltura della partigiana e sindacalista Derna Scandali, ignoti tracciarono il simbolo di una svastica nazista sulla lapide della sua tomba e lasciarono sulla mensola della sepoltura la cartuccia di un fucile, probabilmente da caccia. Il 16 ottobre 2010, anche in questo caso coinvolgendo la sepoltura del Gobbi, \u00e8 stata deposta sulla tomba dei due partigiani una cartuccia di fucile calibro 12 inesplosa."}
{"id": "2633971", "revid": "4252", "url": "https://it.wikipedia.org/wiki?curid=2633971", "title": "Tempio di Giove Toro", "text": "Il tempio di Giove Toro \u00e8 un tempio romano della citt\u00e0 di Canosa, in provincia di Barletta-Andria-Trani.\nVenne innalzato nel corso del rinnovamento monumentale della citt\u00e0 sotto Antonino Pio, in occasione dell'erezione a colonia (con il nome di \"Colonia Aurelia Augusta Pia Canusium\"), per impulso di Erode Attico.\nI resti del tempio, la cui presenza era nota gi\u00e0 agli eruditi locali del Settecento, sono stati scavati a partire dal 1978.\nIl tempio era periptero, con sei colonne sulla fronte (\"esastilo\") e dieci colonne lungo i lati lunghi. Era innalzato su un podio con paramenti in laterizio al quale si accedeva da una scalinata sulla fronte. Era circondato da portici con un'esedra.\nIl tempio era sorto al di sopra di un edificio di cui restano ambienti affrescati e pavimentati a mosaico, della prima met\u00e0 del I secolo, probabilmente un edificio pubblico eliminato in occasione della costruzione del complesso monumentale. Un quartiere di abitazioni a ridosso dell'area monumentale fu distrutto da un incendio poco prima dell'edificazione. In epoca successiva la zona ritorn\u00f2 ad essere un quartiere di abitazione.\nIntorno al tempio era stato eretto un portico con esedra che ospitava delle statue onorarie i cui spazi vennero trasformati a partire dal IV secolo per realizzarvi strutture abitative.\nAl tempio venne attribuita una dedica a Giove in seguito al ritrovamento di una statua raffigurante il dio. L'attributo \"Toro\" deriva invece da un toponimo medioevale, con il significato di \"zona sopraelevata\"."}
{"id": "2633972", "revid": "648716", "url": "https://it.wikipedia.org/wiki?curid=2633972", "title": "Propionitrile", "text": "Il propionitrile, noto anche come cianuro di etile, \u00e8 il nitrile con 3 atomi di carbonio, ed ha formula molecolare C2H5CN. A temperatura ambiente \u00e8 liquido.\nA pressione atmosferica, fonde a -92 C e bolle a 97 C.\n\u00c8 facilmente infiammabile e tossico per inalazione ed ingestione.\nProduzione.\nLa principale via di sintesi \u00e8 l'idrogenazione dell'acrilonitrile. Inoltre \u00e8 preparato mediante ammossidazione del propanolo (al suo posto si pu\u00f2 utilizzare anche propionaldeide):\nIl propionitrile \u00e8 un sottoprodotto dell'elettrodimerizzazione dell'acrilonitrile in adiponitrile.\nIn laboratorio il propionitrile pu\u00f2 essere prodotto anche dalla disidratazione della propionammide, dalla riduzione catalitica dell'acrilonitrile o dalla distillazione di solfato di etile e cianuro di potassio.\nApplicazioni.\nIl propionitrile \u00e8 un solvente simile all'acetonitrile ma con un punto di ebollizione leggermente superiore. \u00c8 un precursore delle propilammine per idrogenazione. \u00c8 un elemento costitutivo C-3 nella preparazione del farmaco flopropione dalla reazione di Houben-Hoesch.\nSicurezza.\nIl propionitrile \u00e8 lievemente velenoso con una LD50 di 230 mg/kg (ratti, orale). \u00c8 stato determinato che il propionitrile \u00e8 teratogeno a causa del rilascio metabolico del cianuro.\nNel 1979, lo stabilimento di Kalama (Vega) a Beaufort, nella Carolina del Sud, sub\u00ec un'esplosione durante la produzione di propionitrile mediante riduzione catalizzata da nichel di acrilonitrile."}
{"id": "2633973", "revid": "363629", "url": "https://it.wikipedia.org/wiki?curid=2633973", "title": "Piero Antonio Bonnet", "text": "Biografia.\nHa frequentato dal 1947 al 1953 il Nobile Collegio Mondragone di Frascati gestito dai gesuiti.\nDopo aver insegnato nella Facolt\u00e0 di Giurisprudenza dell'Universit\u00e0 di Modena, ha svolto importanti incarichi all'Universit\u00e0 di Teramo dove \u00e8 stato preside della Facolt\u00e0 di Giurisprudenza, prorettore, direttore della scuola di specializzazione per le discipline giuridiche, direttore del dipartimento di scienze giuridiche nella societ\u00e0 e nella storia, membro del senato accademico. \u00c8 stato presidente del NUVA presso l'Universit\u00e0 di Teramo.\nHa insegnato all'Universit\u00e0 Lateranense ed all'Universit\u00e0 Gregoriana.\nInoltre \u00e8 stato giudice a Roma presso il Tribunale Regionale del Lazio del Vicariato per le cause di nullit\u00e0 matrimonale e il 20 maggio 2009 \u00e8 stato nominato giudice unico della Citt\u00e0 del Vaticano da papa Benedetto XVI subentrando al defunto Gianluigi Marrone."}
{"id": "2633975", "revid": "56958", "url": "https://it.wikipedia.org/wiki?curid=2633975", "title": "Spartaco Di Ciolo", "text": "\u00c8 associato soprattutto al movimento futurista.\nBiografia.\nFiglio dello scultore anarchico pisano Giuseppe Di Ciolo, Spartaco realizza, fra le altre cose, due opere funerarie per il cimitero di Viareggio: \nIl periodo di maggiore notoriet\u00e0 del Di Ciolo \u00e8 tra le due guerre quando, come scultore, partecipa a importanti esposizioni collettive e, come grafico, collabora a periodici, riviste d'arte come \"L'Artiglio\" e collezioni poetiche, fra cui quelle di Enzo Battistini , del poeta e giornalista futurista Krimer e di Elpidio Jenco\nNel 1932 espone alla Biennale di Venezia.\nNei tardi anni '30, si trasferisce a Milano con la moglie , .\nNel 1944 esegue il calco funerario del volto del poeta futurista Filippo Tommaso Marinetti."}
{"id": "2633980", "revid": "110157", "url": "https://it.wikipedia.org/wiki?curid=2633980", "title": "Spice Crackers", "text": "Spice Crackers \u00e8 il 5\u00ba album del gruppo tedesco Camouflage, pubblicato dalla RCA / BMG Ariola Hamburg. Fu registrato ad Amburgo tra l'ottobre 1994 e l'aprile 1995, ed usc\u00ec a settembre 1995.\n\"Spice Crackers\" \u00e8 il primo album dei Camouflage creato senza produttore esterno e con la completa libert\u00e0 d'azione lasciata dalla nuova etichetta discografica del gruppo. La musica \u00e8 stata scritta per un progetto d'opera, \"Je Suis Le Dieu\", che a causa di dispute legali tra i produttori non ha mai visto la luce. L'intero album, con i suoi brani elettronici che spaziano dall'ambient al synthpop, \u00e8 stato ispirato dai film di fantascienza.\nNel marzo 1995 i Camouflage suonarono live a Stoccarda presentando il nuovo materiale al pubblico. In agosto dello stesso anno venne distribuito il singolo \"Bad News\", cover di una canzone di Moon Martin, mentre all'inizio del 1996 venne pubblicato il secondo singolo \"X-Ray\".\nNonostante l'album sia stato un esempio di ottima musica elettronica degli anni novanta, a causa delle strategie di marketing errate e sia per la difficolt\u00e0 di piazzare un concept album nel mercato discografico principale, \"Spice Crackers\" non ha ricevuto un forte successo.\nIl 28 agosto 2009 viene commercializzato da parte della Bureau B la versione rimasterizzata dell'album, sia in versione digitale sia su CD, con l'aggiunta di inediti e remix.\nCopertina.\nIl progetto grafico della copertina \u00e8 stato affidato a Michel Moers, gi\u00e0 componente dei Telex e amico della band tedesca con il quale aveva collaborato nella canzone \"Le Rues\" nell'album Methods of Silence.\nDurante le sessioni di Bodega Bohemia Marcus Meyn e Heiko Maile visitarono una sua mostra a Bruxelles, in cui esponeva immagini con una tecnica simile a quella della copertina di \"Spice Crackers\". Per la foto di copertina non \u00e8 stato utilizzata nessun software grafico, ma \u00e8 stata ricavata da una fotografia con una particolare tecnica di offuscamento. Le due persone raffigurate sono figure giocattolo come quelle usate nel modellismo. Lo stesso approccio grafico \u00e8 stato utilizzato anche in alcune scene nel video-clip \"X-Ray\" girato da Moers."}
{"id": "2633982", "revid": "767487", "url": "https://it.wikipedia.org/wiki?curid=2633982", "title": "Premi Emmy 1972", "text": "t\nLa consegna dei Premi Emmy 1972 (24\u00aa edizione) fu tenuta all'Hollywood Palladium di Los Angeles (California) il 6 maggio 1972. La cerimonia fu presentata da Johnny Carson. Per le candidature, furono presi in considerazione i programmi trasmessi tra il 17 marzo 1971 e il 17 marzo 1972."}
{"id": "2633983", "revid": "1543377", "url": "https://it.wikipedia.org/wiki?curid=2633983", "title": "San Vicente del Cagu\u00e1n", "text": "San Vicente del Cagu\u00e1n \u00e8 un comune della Colombia facente parte del dipartimento di Caquet\u00e1.\nIl centro abitato venne fondato da un gruppo di coloni nel 1898, mentre l'istituzione del comune \u00e8 del 4 marzo 1950."}
{"id": "2633985", "revid": "7", "url": "https://it.wikipedia.org/wiki?curid=2633985", "title": "Ernesto Thole", "text": ""}
{"id": "2633990", "revid": "324622", "url": "https://it.wikipedia.org/wiki?curid=2633990", "title": "Imperatorina", "text": "L'imperatorina \u00e8 una sostanza organica naturale appartenente alla famiglia delle furanocumarine, presente in particolare nella buccia di agrumi quali il limone e il lime.\nViene biosintetizzata a partire dall'umbelliferone."}
{"id": "2633992", "revid": "1543377", "url": "https://it.wikipedia.org/wiki?curid=2633992", "title": "Solano (Colombia)", "text": "Solano \u00e8 un comune della Colombia facente parte del dipartimento di Caquet\u00e1.\nIl centro abitato venne fondato da Jos\u00e9 Dolores Solano nel 1936, mentre l'istituzione del comune \u00e8 del 1985."}
{"id": "2633996", "revid": "767487", "url": "https://it.wikipedia.org/wiki?curid=2633996", "title": "Silvio Formentin", "text": "Carriera.\nCresciuto nelle giovanili del , esordisce giovanissimo in prima squadra. Centrocampista centrale con propensione al gol, con la societ\u00e0 patavina disputa 6 stagioni in Serie B realizzando 32 gol in 119 partite. Nel 1947 approda al , esordendo cos\u00ec in Serie A. Realizza 20 gol in 101 partite nell'arco di tre stagioni, quindi nel 1950 viene acquistato dal neopromosso di Achille Lauro ed Eraldo Monzeglio. In maglia partenopea disputa 4 campionati, collezionando 103 presenze e realizzando 23 gol. Nel 1954 si trasferisce al Novara, dove disputa altre due stagioni.\nChiuder\u00e0 la carriera agonistica nel 1958 dopo aver disputato una stagione tra le file del .\nComplessivamente, in Serie A ha collezionato 244 presenze arricchite da 50 gol.\nFormentin muore nel 1990 e viene sepolto nel cimitero comunale di Padova."}
{"id": "2633997", "revid": "767487", "url": "https://it.wikipedia.org/wiki?curid=2633997", "title": "Silvia Viscardini", "text": "Biografia.\nGli inizi.\nSeguendo la tradizione di famiglia, dopo la laurea in giurisprudenza ha svolto la professione di notaio. In seguito ha abbandonato la carriera notarile per dedicarsi interamente alla musica, assumendo come nome d'arte il nome della madre egiziana Nair, che significa \"luminosa\".\nLa prima esperienza artistica di Nair avviene nel 2000 in Belgio, quando la Epic-Sony Belgio la invita come \"Special Guest\" ad interpretare il brano \u2018Pie Jesu\u2019 di A.L. Webber in duetto con la star locale Chris van Tongelen. Il brano diventa il singolo promozionale dell'album \u2018Music from the heart\u2019 di Tongelen. Nair viene quindi invitata ad un promo-tour in Belgio.\nIn questo periodo conosce il cantautore Lucio Quarantotto, che la presenta a Toni Verona, presidente di Ala Bianca, con cui stipula un contratto discografico ed editoriale. Conosce poi Michele Mondella, incaricato della comunicazione di Ala Bianca, che diventa il suo promotore musicale. \nIncontra anche Ernesto Olivero, fondatore del gruppo cattolico torinese Sermig. In occasione dell'alluvione a Torino dell'ottobre 2000, che colpisce violentemente l'area di Borgo Dora, Olivero conduce Nair a cantare tra la gente, impegnata a liberare dal fango case e negozi, al fine di donare loro un sorriso. Olivero affida poi alla voce di Nair il suo brano \u2018Dio Tu Sei\u2019, scritto su musiche di Mauro Tabasso e dedicato a Papa Giovanni Paolo II. Nair interpreta il brano in Vaticano il 22 dicembre 2000 nella Sala Nervi, in occasione del \u2018Giubileo della Pace\u2019 (trasmesso in diretta su RAI 3), alla presenza di Papa Giovanni Paolo II e di circa 10.000 persone.\nConcerti dal vivo.\nNell'estate 2002 Nair partecipa al progetto artistico 'Musical Tonight' - un escursus nel musical anglo-americano con brani di George Gershwin a A.L.Webber \u2013 con orchestra sinfonica o quintetto d'archi e con il pianista Carlo Guaitoli. Questa formazione viene inserita nel programma del festival marchigiano 'Il violino e la selce', diretto da Franco Battiato. Nair si esib\u00ec poi con varie orchestre sinfoniche in Italia, Paesi Bassi, Belgio, Germania e Francia.\nNell'ottobre 2002 Nair \u00e8 a Torino (Piazza San Carlo) all'evento 'Il Mondiale Giovani per la Pace', dove interpreta brani del suo repertorio e di Olivero/Tabasso davanti a un foltissimo pubblico. Nel maggio 2003 viene invitata in Brasile, dove si esibisce a Brasilia nel palazzo presidenziale davanti al Presidente Lula e altre cariche istituzionali. Sempre nel 2003 viene invitata da Franco Battiato a partecipare al suo \"Tour 2003\" con tappe all'Arena di Verona, allo Sferisterio di Macerata, al Castello Sforzesco ed altre localit\u00e0, dove esegue brani inediti di propria creazione.\nIn gennaio 2004 Nair canta nuovamente per Papa Giovanni Paolo II nella Sala Nervi del Vaticano, davanti a 12.000 persone. Esegue in anteprima brani tratti dall'opera 'Dal Basso della Terra' a lui dedicata, scritta da Ernesto Olivero su musiche di Mauro Tabasso.\nIl primo album, \u2018Sunrise\u2019.\nNel 2004 Nair pubblica il suo primo album, 'Sunrise', con l'etichetta JVC Victor. Jim Bessman, editorialista della prestigiosa rivista musicale \"Billboard\" ne fa una recensione in cui scrive \u2013 \"Album di debutto che evoca talune grandi cantanti femminili pop e classic come C\u00e9line Dion e Sarah Brightman, ma Nair fonda lei stessa un proprio genere musicale\u2026 \". L'album comprende cover di altri artisti e brani inediti scritti da lei stessa. Le cover inserite sono un richiamo al repertorio dei suoi concerti, scelte come fossero scritte apposta per lei. I brani inediti sono influenzati sia dalla tradizione musicale italiana, tipicamente melodica, che dal pop anglosassone. La produzione artistica \u00e8 affidata a tre diversi produttori: il francese Charles Burgi e gli italiani Fio Zanotti e Leonardo Rosi, oltre alla stessa Nair, che produce il brano \u2018Sai di vita\u2019, che eseguir\u00e0 nei suoi concerti accompagnandosi al pianoforte.\n\u2018Sunrise\u2019 viene pubblicato nel mercato internazionale con inizio dal Giappone e successivamente a Taiwan, Corea del Sud, Hong Kong, ed entra nelle classifiche ufficiali di vendita. L'album \u00e8 tra i pi\u00f9 venduti in Corea del Sud e Taiwan nel settore \"classic international\". Il videoclip del singolo \u2018Shine on now\u2019 entra in air play nella pi\u00f9 importante rete tv coreana KBS, mentre in Giappone escono varie compilation che includono brani tratti dall'album. \u2018Sunrise\u2019 \u00e8 successivamente pubblicato in Europa (Italia e Benelux), preceduto dalla programmazione radio del singolo \"Shine on now - you are a star\"', tra le canzoni pi\u00f9 richieste in radio. Il relativo videoclip (con regia di Gaetano Morbioli) viene trasmesso da tutte le reti TV musicali, oltre che dai TG Rai nazionali, primo fra tutti la rubrica \"Do Re Ciak Gulp!\" di Vincenzo Mollica.\nIl singolo 'Shine on now - you are a star', tratto da 'Sunrise', \u00e8 stato inserito nello spot televisivo dell'azienda Lines, in onda dal 2004 per tre anni sulle principali reti nazionali.\nIn dicembre 2004 Nair \u00e8 invitata al 'XII Concerto Natale in Vaticano', alla presenza di Giovanni Paolo II, dove ha interpretato il brano \"Oh Holy Night\", con orchestra diretta dal M\u00b0 Renato Serio (trasmesso in prima serata da Canale 5).\nIn febbraio 2005 viene pubblicata l'opera 'Dal basso della terra', dedicata a Papa Giovanni Paolo II, scritta da Ernesto Olivero su musiche di Mauro Tabasso. Nel CD Nair interpreta i brani 'Piet\u00e0', 'Piena di grazie' e 'Dio Tu Sei'. Un'anteprima dell'opera viene eseguita all'Auditorium Rai di Torino con Nair voce solista e Salvatore Accardo direttore del coro e dell'orchestra.\nIn aprile 2006, accompagnata dall'orchestra e coro della Diocesi di Roma diretta da Marco Frisina, canta il \"Magnificat\" di Bach e l\"'Ave Maria di Bach-Gounod\" in Piazza San Pietro, alla presenza di Papa Benedetto XVI nell'evento \"Luce sul mio cammino \u2013 Il Papa incontra i Giovani\" (diretta Rai 1). In giugno dello stesso anno partecipa allo Stadio Olimpico all'evento 'Vivere da campione', in memoria di Giovanni Paolo II.\nNel 2006 Nair \u00e8 ospite del \u2018Musicultura Festival\u2019 allo Sferisterio di Macerata, trasmesso da Radio Rai Uno e Rai 2. Accompagnandosi al pianoforte, interpreta il brano 'Sai di vita' (dall'album \u2018Sunrise\u2019) e, in duetto con Ron, 'Io sono Michelle' dello stesso cantautore.\nIn agosto 2007, Nair partecipa con Lucio Dalla all'evento 'La notte delle stelle' alla Valle dei Templi di Agrigento, con i due artisti che cantano propri brani accompagnati dall'orchestra filarmonica di Palermo, poi insieme cantano \"La sera dei miracoli\" dello stesso Dalla. In settembre Nair riceve il \u2018Premio Citt\u00e0 di Ercolano' a riconoscimento della sua carriera musicale.\nIn novembre 2007 Nair \u00e8 invitata a Shanghai e Pechino, come \"Guest star\", al prestigioso 'Gal\u00e0 internazionale 2007', organizzato dalla Camera di Commercio Industria ed Artigianato (CCIAA) Italia-Cina.\nNegli anni 2008 e 2009 Nair si esibisce in vari i concerti in Italia ed all'estero, intercalando brani del suo repertorio a famosi brani internazionali. Da segnalare l'evento al teatro Ambra Jovinelli di Roma, con Massimo Ranieri e Alessandro Haber, presentato da Serena Dandini.\nIn maggio 2010 Nair \u00e8 invitata in Giordania ad esibirsi alla presenza della famiglia reale. Partecipa come \"Special guest\" a Madaba all'inaugurazione dell'Arsenale dell'Incontro fondato da Ernesto Olivero, alla presenza del Patriarca di Gerusalemme dei Latini, Fouad Twal.\nIn ottobre 2010 Nair va a Los Angeles per la presentazione del suo nuovo album e servizi fotografici. Partecipa ala Gal\u00e0 di beneficenza \"Carousel of Hope Ball\" all'Hilton di Beverly Hills, assieme a star della musica e del cinema quali Stevie Wonder, Quincy Jones, Jane Fonda, Tom Hanks, Halle Berry, Rod Stewart e Jennifer Lopez.\nIn gennaio 2011 Nair partecipa a Montecitorio, assieme ad Andrea Bocelli, all'evento benefico 'Condividiamo il pane quotidiano', promosso da Ernesto Olivero.\nIl secondo album, 'Ithaca'.\nAd Aprile 2011 esce in Italia il secondo album di Nair: \u2018Itacha\u2019. Dodici brani inediti di cui Nair ha composto le musiche e scritto i testi in lingua italiana, suonato le parti di pianoforte, realizzato gli arrangiamenti vocali. Produzione artistica ed arrangiamenti di Fio Zanotti. L'album viene realizzato in versione italiana ed inglese.\nLa presentazione dell'album e le note di copertina sono affidate a Mark Worden, firma di Billboard/Usa, il quale condivide e conferma anche per questa seconda opera il giudizio del giornalista Jim Bessman, scrivendo: \u201c\u2026\"la giusta definizione della voce e del mondo musicale di Nair (quattro ottave di voce penetrante ed ammaliante) l'ha fornita Jim Bessman\u2026Nair fonda lei stessa un proprio speciale genere musicale\u201d.\" Prosegue: \u201c\u2026un \"album in cui emerge nitido uno stile unico, originale, potente e comunicativo\u2026, elemento ricorrente \u00e8 il pianoforte di Nair suonato con grande abilit\u00e0, stile e gusto che caratterizzano l'intera opera\u2026\u201d \"\nIthaca \u00e8 una metafora \u2013 ispirata all'omonima lirica del poeta greco Konstantinos Kavafis \u2013 sul senso della vita, intesa come viaggio verso una meta raggiungibile dopo lunghe peregrinazioni. Il filo conduttore dell'album \u00e8 quindi la vita nei suoi diversi aspetti: amore, passioni, senso del tempo, solitudine, interrogativi irrisolti, sogni, ricerca e scoperta di se stessi, umori ed inquietudini, bisogno di andare oltre.\nL'album ottiene consensi critici dai principali media nazionali, fra i quali TG Rai e Mediaset, grazie anche a presentazioni con showcase a Milano (ridotto del Teatro Franco Parenti) e Roma (Sala Margana), oltre ad una serie di concerti nei quali Nair esegue i brani voce e pianoforte solo. Nair viene anche invitata in diversi eventi Rai: \u2018Nel nome del cuore\u2019, \u2018Premio Caruso\u2019, \u2018Premio Internazionale Ischia di Giornalismo\u2019, \u2018Un canto di pace\u2019 - commemorazione dell'11 settembre -, \u2018Se a casa di Paola\u2019, nei quali esegue il singolo \u2018Questa \u00e8 la vita\u2019.\nA Settembre 2011 a Nair \u00e8 assegnato il \u2018Premio Montecarlo\u2019 riconoscimento alla professionalit\u00e0 degli italiani nel mondo, quale \u2018Rivelazione Artistica Internazionale\u2019. Nair si esibisce poi a Roma all'Auditorium della Conciliazione nell'evento - concerto Refujees promosso dal Comune di Roma e come special guest al gal\u00e0 di apertura dei \u2018World Dance Games 2011\u2019 a Torino.\nA gennaio 2012 Nair viene nuovamente invitata al \u2018Concerto dell'Epifania' su RAI 1.\nA luglio \u00e8 ospite del prestigioso \u2018Premio Lunezia\u2019, dove si esibisce in brani di suo repertorio e le viene assegnato il premio con una \u2018\"Menzione speciale per il valore musical-letterario del suo album \u2018Ithaca\u2019.\"\nContemporaneamente Nair lavora alla scrittura e composizione dei brani per un nuovo album, da sola ed in writing-camp con compositori hit-makers olandesi, tra i quali Peter Van Asten, Han Kooreneef, Michael La Grouw, Franck van der Heijden.\nA Marzo 2013 si esibisce su Rai 1 in mondovisione dal Duomo di Torino per l'Ostensione della Sacra Sindone.\nNel 2014, \u00e8 tra gli artisti solisti del progetto artistico: \u2018Sinfonia Italiana\u2019, viaggio tra i capolavori della storia musicale italiana da Monteverdi a Morricone sotto la direzione del M\u00b0 Stefano Salvatori e la regia di Max Volpini, maestri collaboratori del Teatro alla Scala di Milano.\nAd Ottobre 2014 Nair apre l'evento \u20184\u00ba Mondiale Giovani della Pace' a Napoli in Piazza Plebiscito, davanti a 40.000 persone.\nLa produzione del terzo album.\nInizialmente previsto per il 2015, nel 2020 \u00e8 stato pubblicato il suo terzo disco di inediti, intitolato Luci e Ombre, registrato tra Amsterdam ed Hilversum nei prestigiosi studi Wisseloord, con i produttori olandesi Michael La Grouw e Franck van der Heijden, quest'ultimo arrangiatore e direttore d'orchestra delle ultime hit di Michael Jackson e Justin Timberlake, John Legend, David Garrett e del dj David Guetta.\nNel 2019 scrive la musica per il documentario El N\u00famero Nueve - Gabriel Omar Batistuta, che ripercorre la vita del campione argentino, e nel 2020 compone la colonna sonora del film Anja - Real Love Girl di Paolo Martini e Pablo Benedetti.\nDi prossima uscita nei cinema in Italia il film \u2018One More Day(Le Voci dell'Anima'), regia Andrea Preti, prodotto dalla White Wolf Production in cui Nair co-firma ed interpreta il brano \u2018Like Dominoes, title track del film.\nLe collaborazioni con direttori ed orchestre.\nNel decennio di attivit\u00e0 artistica live, Nair si \u00e8 esibita da sola voce-piano, con trio acustico, con quartetto d'archi e pianoforte e con Orchestre Sinfoniche dirette da importanti Maestri, tra cui: Salvatore Accardo, Karl Martin, Marco Boni, Hubert Stuppner, Romolo Gessi, Federico Mondelci, Giancarlo De Lorenzo, Rui Massena, Marco Boemi, Maurizio Dones, Stefano Salvatori, Leonardo Quadrini, Marco Frisina, Renato Serio.\nNumerose le orchestre in tour ed eventi in Italia ed Europa: Bulgarian Symphony Orchestra, Noord Nederlands Orkest, Junge Philharmonie Salzburg, Orchestra Sinfonica di Sofia; Orchestra Filarmonica Marchigiana, Orchestra Filarmonica Italiana, Orchestra Sinfonica del Friuli Venezia Giulia, I Virtuosi italiani, Orchestra del Teatro Olimpico di Vicenza, Orchestra da Camera del Regio di Parma, Orchestra del Teatro Lirico di Trieste, Orchestra Sinfonica di Roma e del Lazio, Orchestra Sinfonica Haydn di Bolzano e Trento, Orchestra da Camera Italiana, Orchestra sinfonica siciliana, Orchestra e coro della Diocesi di Roma."}
{"id": "2634002", "revid": "1543377", "url": "https://it.wikipedia.org/wiki?curid=2634002", "title": "Atletica leggera ai Giochi della I Olimpiade - 1500 metri piani", "text": "La gara dei 1500 metri piani dei giochi della I Olimpiade si tenne il 7 aprile 1896 ad Atene, nello Stadio Panathinaiko, in occasione dei primi Giochi olimpici dell'era moderna. Vi parteciparono otto atleti provenienti da cinque nazioni.\nI 1500 metri sono nati dall'esigenza di trovare una distanza metrica corrispondente al miglio (pari a 1609 metri), gara molto popolare nel mondo anglosassone. I migliori specialisti corrono la distanza in meno di 4'20\u201d0. Nel 1895 la migliore prestazione appartiene a Thomas Conneff (4'15\u201d6), assente alla manifestazione. Sui 1500 metri la migliore prestazione mondiale del 1895, \u00e8 4'07\u201d0, del francese Albin Lermusiaux.\nLa gara.\nI 1500\u00a0m sono l'ultima gara del 7 aprile; vengono disputati in una finale diretta, con otto atleti.\nData la lunghezza della pista, gli atleti devono percorrere poco meno di 5 giri.\nIl gruppo compatto percorre il primo giro in 52\u201d2, poi i greci si staccano e rimangono indietro. Prende la testa il francese Albin Lermusiaux, che nel giro successivo viene ripreso dall'australiano Edwin Flack. I primi 1100 metri sono stati percorsi in 3'25\u201d2.\nAll'ultimo giro il francese scatta per primo e supera l'avversario.\nPrima del rettifilo finale viene ripreso e superato da Flack; rinviene lo statunitense Blake, il favorito della vigilia, che supera Lermusiaux e conduce un testa a testa con Flack. L'australiano mantiene la posizione e vince con un vantaggio stimato in 2-10 metri.\nRisultati.\nEdwin Flack si ripeter\u00e0 anche sugli 800 metri."}
{"id": "2634003", "revid": "1543377", "url": "https://it.wikipedia.org/wiki?curid=2634003", "title": "Solita", "text": "Solita \u00e8 un comune della Colombia facente parte del dipartimento di Caquet\u00e1.\nIl centro abitato venne fondato da Nicolas Pe\u00f1a nel 1981, mentre l'istituzione del comune \u00e8 del 1996."}
{"id": "2634004", "revid": "27638745", "url": "https://it.wikipedia.org/wiki?curid=2634004", "title": "Antonio Bonnet", "text": ""}
{"id": "2634009", "revid": "1543377", "url": "https://it.wikipedia.org/wiki?curid=2634009", "title": "Valpara\u00edso (Caquet\u00e1)", "text": "Valpara\u00edso \u00e8 un comune della Colombia facente parte del dipartimento di Caquet\u00e1.\nIl centro abitato venne fondato da Guillermo Rodr\u00edguez, mentre l'istituzione del comune \u00e8 del 1981."}
{"id": "2634013", "revid": "125171417", "url": "https://it.wikipedia.org/wiki?curid=2634013", "title": "Nicol\u00f2 Rusca", "text": "Arciprete di Sondrio, mor\u00ec mentre veniva interrogato e sottoposto a tortura da parte di un tribunale popolare controllato da una fazione di radicali antispagnoli protestanti. \u00c8 venerato come beato dalla Chiesa cattolica, nella diocesi di Como.\nLa vita.\nLa famiglia di origine.\nNicol\u00f2 Rusca nacque il 20 aprile 1563 a Bedano, vicino a Lugano, territorio politicamente soggetto ai Cantoni svizzeri ma ecclesiasticamente appartenente alla diocesi di Como. La sua famiglia apparteneva a un ramo collaterale dell'antica e nobile casata dei Rusconi, originaria di Como; il padre, Giovanni Antonio, era notaio e la madre, Daria, proveniva dalla famiglia Quadrio di Tesserete.\nOltre a Nicol\u00f2, primogenito, i coniugi Rusca ebbero quattro figli, tra cui altri due preti: Bartolomeo, che affiancher\u00e0 il fratello come coadiutore nell'arcipretura di Sondrio, passando successivamente, come parroco, alla vicina chiesa di Montagna, e Luigi, gi\u00e0 coadiutore e successore di Nicol\u00f2 come parroco di Sessa e Monteggio. L'unica figlia, Margherita, entrer\u00e0 come monaca nel monastero benedettino di San Lorenzo di Sondrio, mentre all'ultimo dei figli maschi, Cristoforo, toccher\u00e0 di continuare la discendenza Rusca, annoverando a sua volta nella propria famiglia due figli preti, Giovanni Antonio, parroco di Sessa Monteggio dal 1638, e Carlo, parroco di Chiesa in Valmalenco dal 1632 al 1656.\nStudi e formazione al ministero pastorale.\nIl giovane Nicol\u00f2 apprese i primi rudimenti della lingua latina sotto la guida del parroco di Comano, Domenico Tarilli, per passare poi a Roma, dove un parente era stato al servizio del cardinale Alessandro Farnese. Dopo un semestre di studio presso i Gesuiti, per mancanza di posti Nicol\u00f2 trov\u00f2 sistemazione presso il Collegio Elvetico, istituito a Milano dall'arcivescovo Carlo Borromeo. \nA Milano pot\u00e9 seguire, per sette anni, un regolare curriculum di studi, segnalandosi per virt\u00f9, piet\u00e0 ed erudizione. Fu, infine, ammesso agli ordini sacri, giungendo, nel 1587, all'ordinazione presbiterale. Dal punto di vista accademico, Nicol\u00f2 coroner\u00e0 i propri studi qualche anno pi\u00f9 tardi, nel 1591, presso l'Universit\u00e0 degli Studi di Pavia, con il conseguimento del dottorato in teologia.\nDopo un primo mandato pastorale svolto dal giovane presbitero per un paio di anni come parroco di Sessa Monteggio, nel 1590 Nicol\u00f2 Rusca fu eletto arciprete di Sondrio, e tale sarebbe rimasto fino alla morte.\nSituazione politico-religiosa di Sondrio e della Valtellina nella prima met\u00e0 del XVII secolo.\nNei secoli XVI e XVII Sondrio era un modesto borgo, uno dei centri geografici ed amministrativi della Valtellina dopo le pi\u00f9 importanti Tirano e Morbegno. Dal 1512 la Valtellina era soggetta allo Stato delle Tre Leghe (l'attuale Canton Grigioni, che a quel tempo era alleato della Confederazione Elvetica pur non essendone ancora uno Stato membro).\nTra il 1526 e il 1527, a seguito di una pubblica disputa tra cattolici e riformati, tenutasi a Ilanz (capoluogo della Lega Grigia), e dell'abolizione della celebrazione della messa decretata dal consiglio della citt\u00e0 di Coira (capoluogo della Lega Caddea), circa la met\u00e0 dei comuni grigioni passarono progressivamente alla Riforma protestante.\nIn quell'occasione, era stato emanato anche un editto di tolleranza (\"Toleranzedict\"), con il quale si riconosceva la facolt\u00e0 di praticare, all'interno del territorio delle Tre Leghe, la confessione cattolica accanto a quella riformata.\nL'applicazione di tale principio, tuttavia, si profil\u00f2 fin dall'inizio alquanto complessa nei territori soggetti (la Valtellina, appunto, con i contadi di Chiavenna e di Bormio). In questi territori, la presenza di cristiani evangelici era connessa soprattutto con l'emigrazione dall'Italia di molti esuli perseguitati per la loro adesione - dichiarata o sospettata - alla Riforma, e per questo ricercati dall'Inquisizione. Si trattava, in genere, di personaggi di elevato livello culturale, spesso provenienti da ambienti umanistici. Per costoro, le valli dell'Adda e della Mera costituivano un rifugio ideale, in quanto non appartenevano a Stati della penisola italiana, erano soggette ad un regime di parziale tolleranza religiosa, e tuttavia erano territori di lingua e di cultura italiane. Nonostante l'impegno profuso nella predicazione e nella diffusione della Riforma da parte di personaggi anche degni di nota dal punto di vista culturale - tra questi Pier Paolo Vergerio, gi\u00e0 vescovo di Capodistria - buona parte della popolazione di Valtellina, Chiavenna e Bormio si era dimostrata impermeabile al protestantesimo, spesso visto come una \"novit\u00e0\" estranea alle tradizioni locali. Ci\u00f2 non imped\u00ec, tuttavia, il costituirsi di alcune Chiese evangeliche in Valtellina (fino al 1620 nel \"Terziere di mezzo\" della Valtellina erano presenti tredici comunit\u00e0 abbastanza numerose, che a loro volta si suddividevano in molti gruppi locali disseminati nelle frazioni), oltre ad alcune Chiese riformate nella valle della Mera, tra cui quella, assai numerosa e vivace, del capoluogo Chiavenna.\nLe singole comunit\u00e0 civili locali, in quanto suddite delle Tre Leghe, erano vincolate dai deliberati dell'annuale dieta federale e pertanto non potevano decidere in merito all'una o all'altra confessione. La legislazione retica in campo religioso, sia perch\u00e9 condizionata dalla forte componente riformata, sia perch\u00e9 preoccupata di tutelare la minoranza protestante nei territori soggetti, fin\u00ec per sbilanciarsi a favore degli evangelici riformati presenti in Valtellina e Valchiavenna, e quindi a danno della popolazione locale cattolica. In particolare con i deliberati del 1557-1558 si impose alle comunit\u00e0 locali l'obbligo di lasciare ai riformati una delle chiese dove ve ne fosse pi\u00f9 di una (o che cattolici e riformati facessero uso comune della chiesa quando questa fosse l'unico luogo di culto), nonch\u00e9 di mantenere i pastori riformati esattamente come i parroci cattolici, talora dirottando a questo scopo le entrate provenienti da benefici ecclesiastici gi\u00e0 esistenti.\nLe disposizioni della Repubblica delle Tre Leghe, inoltre, comprendevano anche alcune norme restrittive della giurisdizione ecclesiastica del vescovo di Como e circa la presenza di Ordini religiosi nel territorio valtellinese. Questi provvedimenti finirono per suscitare reazioni da parte della componente cattolica della popolazione, che tra l'altro rimaneva nettamente maggioritaria.\nLa situazione dei cattolici valtellinesi e chiavennaschi costituiva motivo di preoccupazione per i vescovi di Como, in particolare con l'avvento di presuli che cominciarono ad applicare i principi della Controriforma scaturiti dal Concilio di Trento: Giovanni Antonio Volpi (a Como dal 1559 al 1588), Feliciano Ninguarda (1588-1595) e Filippo Archinti (1595-1621). Lo stesso Carlo Borromeo, arcivescovo di Milano insignito anche del titolo di \"protector Helvetiae\" dalla Chiesa cattolica, aveva avuto fortemente a cuore la situazione della Valtellina, seguendone la situazione attraverso suoi fiduciari e visitandola, sia pure velocemente, nel 1580.\nRusca arciprete a Sondrio.\nDurante il XVI secolo la parrocchia di Sondrio aveva visto succedersi alla sua guida arcipreti di contrapposte qualit\u00e0: se alcuni si erano occupati ben poco della cura pastorale, non erano mancate neanche figure significative, quali i Pusterla, zio e nipote, che si erano prodigati per la comunit\u00e0 affidata alle loro cure. La situazione tuttavia \"precipit\u00f2\" nuovamente nel 1588 con l'arrivo di un certo Francesco Cattaneo (che sarebbe stato il predecessore del Rusca), del quale neppure si sapeva \u00abse fosse prete o frate, ecclesiastico o laico\u00bb.\nD'altro canto, proprio a Sondrio aveva sede la pi\u00f9 numerosa chiesa di cristiani riformati, con diverse comunit\u00e0 tra le quali quella del borgo (con circa 250 membri di Chiesa), quelle di alcune frazioni montane, e la comunit\u00e0 della Valmalenco, a quel tempo ancora parte del comune e della parrocchia di Sondrio. Ai riformati erano state assegnate, a norma dei decreti del 1557, la chiesa dei Santi Nabore e Felice in Sondrio e quella di San Bartolomeo nella frazione di Mossini, oltre all'uso in comune con i cattolici delle chiese parrocchiali di Lanzada e di Chiesa in Valmalenco, sino a quando, in questi due centri montani, essi non riuscirono a costruire dei templi propri, rispettivamente nel 1578 e nel 1608.\nLa situazione locale era dunque assai delicata, e si sarebbe ulteriormente acuita con il complicarsi del quadro politico all'inizio del nuovo secolo. Un momento di forte tensione si cre\u00f2 in seguito al progetto dello Stato retico di aprire una scuola umanistica pluriconfessionale (almeno nelle intenzioni dichiarate dalle autorit\u00e0 pubbliche) proprio a Sondrio. L'iniziativa, che pure veniva presentata come di carattere puramente culturale, era comunque organizzata soltanto da ambienti riformati. La netta opposizione all'attuazione concreta di questo progetto da parte dell'arciprete Giovanni Giacomo Pusterla, aveva gi\u00e0 provocato, nel 1584, una sollevazione popolare ed era costata al Pusterla alcuni mesi di carcere e la tortura; egli peraltro sfugg\u00ec a una possibile condanna a morte per tradimento, rifugiandosi presso Carlo Borromeo, di cui era da tempo fidato collaboratore.\nProprio per far fronte in modo efficace a una situazione delicata dal punto di vista religioso e politico, il vescovo di Como Feliciano Ninguarda \u2013 domenicano di grande esperienza come riformatore di conventi e diocesi negli oltre trent'anni passati in Paesi tedeschi -, dopo aver allontanato da Sondrio l'arciprete Francesco Cattaneo, si rivolse a Nicol\u00f2 Rusca, il quale concorse per il beneficio dell'arcipretura di Sondrio e, aggiudicatoselo, pot\u00e9 iniziare il proprio ministero pastorale nel luglio del 1591. La comunit\u00e0 cattolica locale, che lo aveva accolto con grandi manifestazioni di stima, riponeva in lui grandi speranze.\nIn effetti, l'arciprete Rusca, nei quasi trent'anni di permanenza a Sondrio (1591-1618), svolse il proprio ministero con grande dedizione: la sua valida preparazione culturale gli dava la possibilit\u00e0 di dedicarsi con competenza a \u00abcontinue prediche, dispute, decisioni di casi\u00bb. Alla frequente predicazione accompagnava anche l'insegnamento del catechismo con l'istituzione di una scuola della dottrina cristiana per i bambini, mentre per la formazione e il fervore religioso degli adulti aveva provveduto all'istituzione della Compagnia del Santissimo Sacramento.\nRusca non trascur\u00f2 neanche la cura materiale degli edifici sacri, attuando una serie di interventi di restauro e di abbellimento della collegiata, che dot\u00f2 di pulpito, organo, confessionali e nuove campane. Particolare attenzione ebbe l'arciprete Rusca nei confronti degli altri preti di Sondrio e della pieve: intrecci\u00f2 buone relazioni con il clero locale, in un clima di intesa tale che poteva affermare: \u00abquando ci troviamo insieme, havemo grandissima consolatione come se fossimo tutti figli de una istessa madre\u00bb.\nRusca fece crescere attorno a s\u00e9 anche un gran numero di aspiranti al ministero presbiterale: egli era consapevole della difficile situazione locale e temeva che i Grigioni avrebbero posto ostacoli alla vita della Chiesa cattolico-romana locale, affermando persino che \u00abin breve tempo mancher\u00e0 la religione catolica, se non si provede diligentemente che sieno formati alunni idonei per detto carico, onde dipende la salute di tutte quelle anime\u00bb.\nIl generoso impegno nel ministero pastorale a Sondrio procur\u00f2 all'arciprete Rusca tale stima e fama nella popolazione del borgo e della valle, che venne pi\u00f9 volte richiesto il suo intervento come arbitro in contese sia pubbliche sia private.\nLa difesa del cattolicesimo in Valtellina.\nNicol\u00f2 Rusca si impegn\u00f2 con ogni forza per evitare che tra i cattolici a lui affidati si diffondesse la Riforma protestante, da lui ritenuta un pericolo sia perch\u00e9 avrebbe intaccato l'ortodossia romana, sia perch\u00e9 avrebbe acuito le divisioni gi\u00e0 esistenti.\nRusca scese in campo innanzitutto sul piano della teologia, affrontando i riformati, secondo l'uso del tempo, in pubbliche dispute. La prima e pi\u00f9 importante si svolse a Tirano, e vide schierati con il Rusca altri preti cattolici contrapposti ad alcuni ministri evangelici, attorno a una tematica prettamente di carattere cristologico. La seconda disputa ebbe luogo in val Bregaglia, a Piuro, ed ebbe come tema l'interpretazione sacrificale dell'Eucaristia.\nA una posizione estremamente decisa quanto ai contenuti dottrinali, Rusca accompagnava per\u00f2 un atteggiamento di rispetto verso la parte avversa, evitando ogni espressione che potesse ferire l'avversario sul piano personale. Con alcuni pastori evangelici Rusca ebbe anche relazioni di confidenza: con il pastore di Sondrio Scipione Calandrino a volte scambi\u00f2 dei libri, il governatore e storico grigione Fortunato Sprecher per due anni gli fu \"familiare\".\nL'atteggiamento del Rusca era conciliante quando, per esempio, si trattava di rivendicare diritti di carattere economico, mentre diveniva particolarmente irremovibile in quei campi in cui vedeva la possibilit\u00e0 di un'ulteriore diffusione della Riforma, come ad esempio a proposito di educazione dei giovani. A questo proposito, sia in occasione della proibizione ingiunta ai Gesuiti di aprire un collegio a Ponte in Valtellina, sia in relazione al gi\u00e0 ricordato progetto di una scuola umanistica in Sondrio, Nicol\u00f2 Rusca mantenne una posizione assai determinata. La progettata scuola pubblica di Sondrio, in effetti, era vista dai riformati come una buona occasione per dare nuovo slancio anche alle comunit\u00e0 evangeliche di Sondrio e di tutta la Valtellina. Alcuni pastori si erano rivolti alla citt\u00e0 di Ginevra, dove l'eredit\u00e0 culturale e religiosa di Giovanni Calvino e la presenza di una brillante universit\u00e0 facevano sperare di poter trovare qualche personalit\u00e0 in grado di guidare sia la nuova scuola sia la comunit\u00e0 riformata di Sondrio. Le lunghe trattative svoltesi tra il 1616 e il 1618 ottennero l'invio a Sondrio del pastore e professore universitario Gaspare Alessio. Interpretando tale iniziativa come un rafforzamento della Riforma, Rusca si oppose al progetto, dichiarando ai pastori e ai delegati grigioni la propria totale contrariet\u00e0, e proibendo alle famiglie cattoliche di iscrivere i propri figli a quella scuola.\nLo scontro con le autorit\u00e0 grigionesi nel contesto dell'inasprimento della situazione politica.\nNelle prime due decadi del XVII secolo la situazione politica europea si avviava decisamente verso una crisi che avrebbe riaperto i contrasti delle guerre di religione e che sarebbe sfociata, nel 1618, nello scoppio della guerra dei trent'anni.\nQueste tensioni erano presenti soprattutto nelle zone di confine tra le aree in cui il cristianesimo si era riformato e le aree in cui esso era rimasto fedele alla sede romana nella confessione cattolica: una di queste zone di confine fu proprio la Repubblica delle Tre Leghe, con i territori valtellinesi ad essa soggetti. Il quadro politico locale vedeva schieramenti fortemente divisi tra loro, anche se l'obiettivo comune era quello di difendere l'indipendenza della Repubblica: buona parte dei protestanti spingevano per un'alleanza dei Grigioni con la Repubblica di Venezia o il Regno di Francia, mentre molti cattolici guardavano con favore ad un avvicinamento all'Impero spagnolo retto dagli Asburgo; ciononostante, queste alleanze si dimostrarono molto instabili e la situazione fu spesso fluida, tanto che diverse personalit\u00e0 o gruppi di potere dello Stato alpino passarono spesso da un'alleanza all'altra.\nTutto ci\u00f2 si ripercuoteva anche sul fragile equilibrio religioso tra le due confessioni principali, quella cattolico-romana e quella riformata, che spesso vivevano l'una a fianco dell'altra nelle stesse citt\u00e0 e villaggi, e talvolta dovevano anche condividere luoghi di culto e altre risorse.\nGi\u00e0 nel 1608 Rusca era stato arrestato dalle autorit\u00e0 civili con l'accusa di avere violato le disposizioni a riguardo della tolleranza religiosa, per aver redarguito pubblicamente un giovane cattolico che aveva partecipato ad un culto evangelico guidato dal pastore Ulisse Martinengo, del quale era a servizio. Dopo il processo, comunque, l'arciprete venne del tutto scagionato.\nLa parte riformata si scontr\u00f2 ancora pi\u00f9 duramente con Rusca nell'anno successivo; le accuse assai gravi che furono rivolte contro di lui, tuttavia, si sarebbero poi rivelate infondate. L'arciprete fu accusato di aver partecipato ad un fallito attentato ai danni di Scipione Calandrino, ministro riformato, cercando di farlo catturare per condurlo poi a Milano o a Roma e sottoporlo al giudizio dell'Inquisizione. Il Rusca, tirato in causa dall'esecutore materiale dell'attentato, Michele Quadrio detto Chiappino di Ponte, veniva inoltre accusato di avere sobillato i soldati in servizio ai confini dello Stato retico, in Bassa Valtellina, durante la costruzione del forte spagnolo di Fuentes, affinch\u00e9 non opponessero resistenza ai nemici dei Grigioni. La difesa approntata dai cattolici di Sondrio ebbe tuttavia pieno successo di fronte al tribunale di Coira, e Rusca ottenne anche in questo caso una piena assoluzione.\nLa situazione politico-religiosa interna alle Tre Leghe giunse per\u00f2 ad un momento di forte disorientamento. A seguito di un trattato di alleanza sancito tra il governo retico e la corona di Spagna, nel 1617 si era prodotto il \u201csollevamento\u201d militare (\"F\u00e4hnlilupf\") di alcuni comuni. La fazione politica interna ai Grigioni legata alla Repubblica di Venezia, cos\u00ec come molti pastori riformati, vedevano nell'apertura politica verso la potenza spagnola - tradizionale paladina del cattolicesimo - un gravissimo pericolo, sia per l'autonomia della piccola repubblica retica, sia per il consolidamento della Riforma. Di conseguenza, il \"F\u00e4hnlilupf\" acquisiva anche un forte connotato confessionale, individuando quali nemici dello Stato sia i sostenitori della Spagna - facenti capo alla potente famiglia dei Planta - sia i pi\u00f9 eminenti tra i cattolici, a cominciare dal vescovo di Coira, Giovanni Flugi de Aspremont, assalito nella sua cattedrale e costretto alla fuga.\nAnche il sinodo riformato riunito quell'anno nella localit\u00e0 montana di Bravuogn, aveva preso forti provvedimenti contro tutti coloro che fossero sospetti di sostegno alla Spagna. Quel sinodo era stato fortemente condizionato da alcuni giovani pastori dell'ala pi\u00f9 radicale, tra i quali lo stesso Gaspare Alessio, inviato a Sondrio da Ginevra, e J\u00fcrg Jenatsch, pastore di Berbenno. Questi radicali, respinti da Coira dove non si condivideva la loro estrema opposizione alla Spagna, si erano radunati in assemblea nei pressi di Thusis. Qui, dopo aver assunto alcuni provvedimenti per la riforma dello Stato, istituirono un tribunale penale (\"Strafgericht\") per giudicare quanti fossero ritenuti sospetti di tradimento verso la patria. I processi celebrati in questo tribunale, spesso caratterizzati da una certa sommariet\u00e0, furono fortemente influenzati da quegli pastori riformati di tendenza radicale, presenti nel tribunale in qualit\u00e0 di \"supervisori\" ecclesiastici.\nL'arresto e il processo di Rusca.\nTra i sospettati di sostegno alla Spagna e di tradimento della patria fu individuato - insieme ad altri preti cattolici, che si salvarono tuttavia con la fuga - anche l'arciprete di Sondrio, Nicol\u00f2 Rusca.\nNella notte tra il 24 e il 25 luglio 1618 egli venne prelevato di forza da un contingente di alcune decine di armati che fecero irruzione nella canonica, dopo essere scesi a Sondrio attraverso la Valmalenco; all'arresto partecip\u00f2 anche il pastore riformato Marcantonio Alba. Condotto prigioniero fino a Coira, Rusca venne rinchiuso in un carcere di fortuna, per essere successivamente trasferito a Thusis, dove venne giudicato dallo \"Strafgericht\" ivi costituito.\nIn soccorso dell'arciprete, in procinto di essere arrestato e sottoposto a giudizio, si mosse in primo luogo, anche questa volta, la comunit\u00e0 cattolica di Sondrio, che invi\u00f2 propri rappresentanti in difesa di un parroco unanimemente riconosciuto come alieno da contrapposizioni violente e da atteggiamenti sovversivi contro lo Stato. Neppure il successivo intervento dei Cantoni cattolici - interessati al caso dal nunzio apostolico presso gli Svizzeri, Ludovico Sarego - e della citt\u00e0 di Lugano, che invi\u00f2 due rappresentanti, tra cui Luigi Rusca, fratello di Nicol\u00f2, a difendere il proprio concittadino, pot\u00e9 smuovere gli insorti grigioni dalla determinazione di sottoporre l'arciprete a processo; anzi, agli inviati di Sondrio e di Lugano non fu consentito di agire come suoi difensori in giudizio.\nIl processo ebbe inizio il primo di settembre. L'accusa contro Rusca venne formulata a partire anche dalle incriminazioni rivolte contro di lui nei processi del 1608 e 1609 (aver preso parte al complotto contro il pastore Calandrino, avere perseguitato verbalmente un giovane che aveva partecipato al culto evangelico e aver cercato di sobillare i soldati grigioni ai tempi della costruzione del Forte di Fuentes). A questi capi di accusa se ne aggiunse un altro, formulato in termini di \u00abribellione\u00bb contro i magistrati e le leggi dello Stato (in realt\u00e0 da identificare con la sua reazione contro l'apertura della scuola umanistica di Sondrio).\nDi per s\u00e9, l'arciprete Rusca avrebbe potuto scagionarsi completamente da ogni accusa: riguardo alle prime, egli era gi\u00e0 stato assolto in un precedente giudizio; quanto all'ultima e unica nuova accusa, non appariva incriminabile in quanto si era limitato a tutelare la propria parte confessionale, secondo quanto era consentito dal regime di tolleranza religiosa assunto dallo Stato retico.\nLa tortura e la morte.\nPer ottenere dall'imputato una confessione, i giudici di Thusis, spinti dal gruppo dei giovani pastori presenti nel tribunale (che agivano come pubblica accusa ma non avevano diritto di voto in giuria), acconsentirono a sottoporre Rusca alla tortura, come peraltro era normale in ogni tribunale penale dell'epoca.\nRusca fu sottoposto ad interrogatorio sotto tortura per due giorni consecutivi, il luned\u00ec 3 e il marted\u00ec 4 settembre. Bench\u00e9 ad un certo punto gli stessi carnefici temessero per l'incolumit\u00e0 dell'imputato - data la non pi\u00f9 giovane et\u00e0 e la presenza di ferite da cauterio nelle braccia sottoposte a trazione - l'interrogatorio venne continuato. La sera del 4 settembre Rusca mor\u00ec, dopo aver protestato ancora una volta la propria innocenza e dopo avere chiesto di potersi confessare ad un prete, cosa che non gli venne concessa. Poco dopo, il gancio cui era fissata la corda, o la corda stessa, si ruppe: Rusca, gi\u00e0 morto, cadde pesantemente a terra.\nIl tribunale dispose che il cadavere fosse sepolto sul posto, decretando inoltre il sequestro dei suoi beni. Il corpo fu dissotterrato di nascosto nel luglio del 1619 e trasferito nell'abbazia di Pf\u00e4fers; nei secoli seguenti, diverse reliquie dell'arciprete vennero distribuite a prelati e monasteri dell'arco alpino. Nel 1634 un osso della gamba dell'arciprete Rusca venne portato nella collegiata dei Santi Protaso e Gervaso di Sondrio, dove tuttavia non venne esposto alla venerazione dei fedeli in quanto non vi era stato alcun riconoscimento ufficiale della santit\u00e0 e del martirio del Rusca. Nel 1838 l'abbazia di Pf\u00e4fers venne soppressa e nel 1845 le ossa del Rusca vennero trasferite a Como. L'8 agosto 1852 i resti vennero solennemente traslati a Sondrio, nella collegiata dei Santi Protaso e Gervaso, dove tuttora si conservano, esposti alla venerazione dei fedeli.\nProcesso di beatificazione.\nIl processo di beatificazione \u00e8 stato concluso e il 19 dicembre 2011 Benedetto XVI ha autorizzato la pubblicazione del decreto che riconosce il martirio di Nicol\u00f2 Rusca \"in odio alla fede\".\nIl rito di beatificazione \u00e8 stato celebrato a Sondrio il 21 aprile 2013, nel 450\u00ba anniversario dalla nascita dell'arciprete, presieduto dal cardinal Angelo Amato, prefetto della Congregazione delle Cause dei Santi, alla presenza del Vescovo di Como Diego Coletti e dell'arciprete di Sondrio.\nAssociazioni intitolate a Nicol\u00f2 Rusca.\nA Nicol\u00f2 Rusca sono dedicate diverse associazioni nella citt\u00e0 di Sondrio, tra cui:\nNella diocesi di Como (di cui fa parte anche Sondrio e tutta la sua provincia) \u00e8 a lui intitolato il \"Centro Studi Nicol\u00f2 Rusca\", comprendente l'archivio storico della diocesi, la biblioteca del seminario vescovile e l'ufficio per l'inventario dei beni culturali ecclesiastici, gestito da una fondazione senza fini di lucro."}
{"id": "2634014", "revid": "466539", "url": "https://it.wikipedia.org/wiki?curid=2634014", "title": "Leslie Easterbrook", "text": " \nBiografia.\nNel 1985 lavor\u00f2 con il regista George Bowers sul set del film \"Posizioni promettenti\". Nel 2005 interpreta il ruolo di Mother Firefly ne \"La casa del diavolo\", secondo film della duologia di Rob Zombie, iniziata con \"La casa dei 1000 corpi\"."}
{"id": "2634015", "revid": "21880", "url": "https://it.wikipedia.org/wiki?curid=2634015", "title": "Anacamptis pyramidalis serotina", "text": ""}
{"id": "2634018", "revid": "599013", "url": "https://it.wikipedia.org/wiki?curid=2634018", "title": "Giorgio Granata", "text": "Carriera.\nCresciuto nelle giovanili del Milan, esordisce in Serie A il 24 maggio 1942, a 18 anni.\nDopo cinque stagioni nel Milan, nel 1947 si trasferisce in Serie B, prima al e poi alla Cremonese, dove resta 2 anni. Torna in Serie A nel 1950, acquistato dal neopromosso Napoli di Achille Lauro ed Eraldo Monzeglio. Resta in maglia partenopea per 7 stagioni, collezionando 169 presenze impreziosite da 3 gol. Nel 1957 torna alla Cremonese dove termina la carriera. Nella stagione 1957-58 per alcuni mesi con Ercole Bodini allena la prima squadra della Cremonese nel campionato di Serie C, al posto di Renato Miglioli."}
{"id": "2634021", "revid": "287204", "url": "https://it.wikipedia.org/wiki?curid=2634021", "title": "Los Angeles Lakers 1966-1967", "text": "La stagione 1966-67 dei Los Angeles Lakers fu la 18\u00aa nella NBA per la franchigia.\nI Los Angeles Lakers arrivarono terzi nella \"Western Division\" con un record di 36-45. Nei play-off persero la semifinale di division con i San Francisco Warriors (3-0)."}
{"id": "2634033", "revid": "4175", "url": "https://it.wikipedia.org/wiki?curid=2634033", "title": "Stadio La Mosson", "text": ""}
{"id": "2634037", "revid": "33689", "url": "https://it.wikipedia.org/wiki?curid=2634037", "title": "Stewarts", "text": "Stewarts \u00e8 un insediamento abbandonato nella contea di Inyo in California. Si trova vicino all'insediamento di Deep Springs."}
{"id": "2634038", "revid": "287204", "url": "https://it.wikipedia.org/wiki?curid=2634038", "title": "New York Knicks 1950-1951", "text": "La stagione 1950-51 dei New York Knicks fu la 5\u00aa nella NBA per la franchigia.\nI New York Knicks arrivarono terzi nella \"Eastern Division\" con un record di 36-30. Nei play-off vinsero nella semifinale di division con i Boston Celtics (2-0), la finale di division con i Syracuse Nationals (3-2), perdendo poi la finale NBA con i Rochester Royals (4-3)."}
{"id": "2634039", "revid": "1305772", "url": "https://it.wikipedia.org/wiki?curid=2634039", "title": "Almaguer", "text": "Almaguer \u00e8 un comune della Colombia facente parte del dipartimento di Cauca.\nIl centro abitato venne fondato da Vasco de Guzman e Alonso de Fuen Mayor nel 1555."}
{"id": "2634041", "revid": "287204", "url": "https://it.wikipedia.org/wiki?curid=2634041", "title": "Denver Nuggets 1985-1986", "text": "La stagione 1985-86 dei Denver Nuggets fu la 10\u00aa nella NBA per la franchigia.\nI Denver Nuggets arrivarono secondi nella \"Midwest Division\" della \"Western Conference\" con un record di 47-35. Nei play-off vinsero il primo turno con i Portland Trail Blazers (3-1), perdendo poi la semifinale di conference con gli Houston Rockets (4-2)."}
{"id": "2634045", "revid": "12458", "url": "https://it.wikipedia.org/wiki?curid=2634045", "title": "Louisiana (New France)", "text": ""}
{"id": "2634046", "revid": "7", "url": "https://it.wikipedia.org/wiki?curid=2634046", "title": "Tecnologia digitale", "text": ""}
{"id": "2634047", "revid": "104458", "url": "https://it.wikipedia.org/wiki?curid=2634047", "title": "Stadio La Beaujoire", "text": ""}
{"id": "2634049", "revid": "287204", "url": "https://it.wikipedia.org/wiki?curid=2634049", "title": "Dallas Mavericks 1993-1994", "text": "La stagione 1993-1994 dei Dallas Mavericks fu la 14\u00aa nella NBA per la franchigia.\nI Dallas Mavericks arrivarono sesti nella \"Midwest Division\" della \"Western Conference\" con un record di 13-69, non qualificandosi per i play-off."}
{"id": "2634050", "revid": "228587", "url": "https://it.wikipedia.org/wiki?curid=2634050", "title": "Object Role Modeling", "text": "Object Role Modeling (ORM) nel campo dell'ingegneria del software costituisce un metodo per la modellazione concettuale e pu\u00f2 essere utilizzato come strumento per l'analisi delle informazioni e delle regole.\nPanoramica.\nObject Role Modeling \u00e8 un metodo \"orientato ai fatti\" per l'analisi dei sistemi a livello concettuale. La qualit\u00e0 di un'applicazione basata su database dipende in modo critico dal suo progetto (disegno). Per poter garantire la correttezza, la chiarezza, l'adattabilit\u00e0 e la produttivit\u00e0 dei sistemi informativi, essi devono essere ben specificati prima di tutto a livello concettuale, utilizzando concetti ed un linguaggio facilmente comprensibile dalle persone. Il disegno (progetto) concettuale pu\u00f2 includere prospettive orientate ai dati, ai processi ed al comportamento, e il DBMS reale utilizzato per implementare il disegno potrebbe essere basato su uno dei tanti modelli logici dei dati (relazionale, gerarchico, reticolare, object-oriented, ecc.).\nIl progettista di database costruisce un modello formale dell'area applicativa o Universo del Discorso (UdD). Il modello richiede una buona comprensione dell'UdD e un mezzo per specificare tale comprensione in modo chiaro e inequivocabile. Object-Role Modeling (ORM) semplifica il processo di progettazione utilizzando il linguaggio naturale, cos\u00ec come diagrammi intuitivi, che possono essere popolati con esempi, esaminando le informazioni in termini di fatti semplici o elementari. Esprimendo il modello in termini di concetti naturali, come oggetti e ruoli, ORM fornisce un approccio concettuale alla modellazione. Il suo approccio \"attribute-free\" favorisce la stabilit\u00e0 semantica.\nStoria.\nLe origini di ORM possono essere ricondotte al campo della ricerca sulla modellazione semantica dei sistemi informativi in Europa durante gli anni settanta. Ci sono stati molti pionieri e questa breve sintesi non pu\u00f2 citarli tutti. Un contributo preliminare si ebbe nel 1973 quando M. Senko scrisse circa la \"strutturazione dei dati\" sulla testata \"IBM Systems Journal\". Nel 1974 J.R. Abrial contribu\u00ec con un articolo sulla \"Semantica dei dati\". Nel giugno 1975 venne pubblicata la tesi di dottorato di Eckhard Falkenberg e nel 1976 uno scritto dello stesso autore cit\u00f2 il termine \"object-role model\".\nG.M. Nijssen forn\u00ec alcuni contributi fondamentali con l'introduzione della notazione \"circle-box\" per indicare i tipi di oggetti ed i ruoli, formulando la prima versione del procedimento di progettazione di uno schema concettuale. Robert Meersman estese quindi l'approccio con l'aggiunta dei sottotipi e con l'introduzione del primo vero linguaggio di interrogazione concettuale (\"conceptual query language\").\nLa modellazione Object-role si \u00e8 inoltre evoluta dal \"Natural language Information Analysis Method\", una metodologia inizialmente sviluppata da Nijssen e il suo team di ricerca nei Paesi Bassi a met\u00e0 degli anni settanta presso il Control Data Corporation Research Laboratory in Belgio e, successivamente negli anni ottanta, presso l'Universit\u00e0 di Queensland, in Australia. L'acronimo Niam stava originariamente per \"Nijssen's Information Analysis Methodology\", ma fu successivamente generalizzato in \"Natural language Information Analysis Methodology\" e \"Binary Relationship Modeling\" dato che G.M. Nijssen era solo una delle tante persone coinvolte nello sviluppo del metodo.\nNel 1989 Terry Halpin complet\u00f2 la sua tesi di dottorato su ORM, fornendo la prima formalizzazione completa del metodo incorporando in esso diverse estensioni.\nSempre nel 1989, Halpin e Nijssen scrissero un libro intitolato \"Conceptual Schema and Relational Database Design\" e diversi altri documenti, fornendo la prima formalizzazione di ORM. Da allora Terry Halpin ha scritto sull'argomento sei libri e oltre 160 documenti tecnici.\nUna variante recente di ORM \u00e8 costituita da FCO-IM. Si distingue dall'ORM tradizionale in quanto si basa su una prospettiva rigorosamente orientata alla comunicazione. Piuttosto che modellare il dominio e i suoi concetti essenziali, essa modella sostanzialmente la grammatica utilizzata per parlare del dominio. Un altro recente sviluppo \u00e8 l'impiego di ORM in combinazione con tipi di relazione standardizzati con ruoli associati unitamente ad un dizionario ed una tassonomia standard (leggibili dai computer) di concetti, come quelli contenuti nel dizionario Gellish English. La standardizzazione dei tipi di relazione (tipi di fatto), dei ruoli e dei concetti consente maggiori possibilit\u00e0 di integrazione e riutilizzo del modello.\nORM2.\nORM2 (ORM di seconda generazione) \u00e8 una nuova incarnazione di Object-Role Modeling ma anche un nuovo strumento di modellazione per agevolare la nuova notazione. T. Halpin sta guidando lo sforzo iniziato dalla Neumont University e successivamente proseguito attraverso la ORM Foundation, una organizzazione no-profit dedicata alla promozione dell'approccio fact-oriented alla modellazione delle informazioni.\nORM2 sfrutta il lavoro svolto dal gruppo BSBR.\nI principali obiettivi per la notazione grafica di ORM 2 sono:\nIl tool Norma (Natural ORM Architect) \u00e8 un progetto open source che incorpora la sintassi ORM2.\nArgomenti sulla modellazione Oggetto-ruoli.\nNotazione grafica.\nLa ricca notazione grafica di ORM permette di catturare molte regole di business che normalmente non sono supportate come \"primitive grafiche\" in altre popolari notazioni di modellazione dei dati.\nEsistono diversi strumenti software per la creazione di schemi ORM e per generare schemi di database relazionali. Tra di essi possiamo includere Microsoft Visio for Enterprise Architects, OORIANE, CaseTalk, Infagon e NORMA.\nNei primi anni 1990 fu sviluppato a Parigi uno strumento grafico di progettazione NIAM capace di generare script di creazione di database per Oracle, DB2 e DBQ. Originariamente chiamato Genesys, lo strumento \u00e8 stato commercializzato con successo in Francia e poi anche in Canada. Esso potrebbe anche supportare la progettazione di diagrammi di tipo \"ER\" (entit\u00e0-relazione). Lo strumento \u00e8 stato adattato alle piattaforme SCO Unix, SunOS, DEC 3151's e Windows 3.0, e anche per i successivi sistemi operativi Microsoft utilizzando XVT per la portabilit\u00e0 grafica tra diversi sistemi operativi. Tale tool \u00e8 stato quindi rinominato \"OORIANE\" ed \u00e8 attualmente utilizzato in progetti di grandi data warehouse e SOA.\nLa procedura di progettazione dello schema concettuale.\nIl ciclo di vita dei sistemi informativi comporta in genere varie fasi: studio di fattibilit\u00e0, analisi dei requisiti, progettazione concettuale dei dati e dei trattamenti; progettazione logica, progettazione esterna; prototipizzazione; progettazione interna e implementazione; test e validazione; manutenzione. La procedura di progettazione dello schema concettuale ORM (CSDP) si concentra sull'analisi e sul disegno dei dati. I sette passi della procedura di progettazione dello schema concettuale sono i seguenti:\nStrumenti.\nLa crescita di ORM ha seguito la disponibilit\u00e0 di una serie di strumenti in costante miglioramento.\nI primi strumenti ORM, come IAST (Control Data) e RIDL* sono stati seguiti da InfoDesigner, InfoModeler e VisioModeler.\nQuando Microsoft ha acquistato la Visio Corporation, Microsoft ha ampliato VisioModeler e ne ha fatto un componente di Microsoft Visual Studio. Questa \u00e8 stata la prima implementazione ORM di Microsoft ed \u00e8 stata pubblicata nella release \"2003 Enterprise Architects\" di Visual Studio come una componente dello strumento chiamato \"Microsoft Visio for Enterprise Architects (VEA)\".\nNello stesso anno, un vademecum \"how to\" intitolato \"Database Modeling with Microsoft Visio for Enterprise Architects\" \u00e8 stato pubblicato da Morgan Kaufmann. Microsoft ha mantenuto la funzionalit\u00e0 ORM nella versione high-end di Visual Studio 2005 e il libro di Morgan Kaufmann rimane una guida-utente valida per entrambe le versioni.\nUn altro tool ORM \u00e8 di tipo open source ed \u00e8 chiamato NORMA (Natural ORM Architect for Visual Studio).\nDogmaModeler.\nDogmaModeler \u00e8 uno strumento gratuito di modellazione di ontologie basato sulla modellazione ORM. La filosofia di DogmaModeler \u00e8 quella di consentire ai non esperti IT di modellare ontologie con un coinvolgimento minimo o nullo di ingegneri delle ontologie.\nQuesta sfida \u00e8 affrontata in DogmaModeler attraverso ben definiti principi metodologici. La prima versione di DogmaModeler \u00e8 stata sviluppata presso la Vrije Universiteit Brussel.\nLo stato open source di DogmaModeler.\nIl Progetto DogmaModeler non mostra alcun'attivit\u00e0 dalla sua creazione nel 2006, e il codice sorgente per il progetto non \u00e8 disponibile attraverso quel sito. L'ultima versione del programma, disponibile sul sito http://jarrar.info/Dogmamodeler, \u00e8 datata 27 ottobre 2006.\nDa allora il progetto sembra essere stato proseguito ed ampliato in numerosi altri strumenti presso il Semantics Technology and Applications Research Laboratory (VUB STARLab) della Vrije Universiteit Brussel. Una nota sul sito afferma che \"Gli utenti che utilizzano unicamente DOGMAModeler per le loro ricerche possono contattare via e-mail l'autore per il download gratuito\".\nVisioModeler.\nIl primo tool ORM noto come VisioModeler \u00e8 liberamente disponibile presso la Microsoft Corporation come prodotto non supportato (download di 25 MB). Modelli sviluppati in VisioModeler possono essere esportati verso soluzioni ORM Microsoft attuali e future. Per scaricare gratuitamente VisioModeler occorre andare su https://download.microsoft.com/, ricercare per parole chiave inserendo nel box di ricerca la parola \"VisioModeler\", selezionare il sistema operativo (ad esempio, Windows XP; nota: VisioModeler NON funziona sotto Windows Vista), modificare l'impostazione \"Show Results for\" in \"All Downloads\" e premere il pulsante \"Find It!\" Ci\u00f2 dovrebbe condurre a una pagina di download che include il titolo di \"VisioModeler (Unsupported Product Edition)\". Cliccando su quest'ultimo, si arriva al link per il download del file MSVM31.exe. Fare clic su questo link per eseguire il download.\nVisio for Enterprise Architects (VEA).\nMicrosoft ha incluso una potente soluzione di modellazione ORM e database logico nel suo prodotto Visio for Enterprise Architects (VEA). La release 2005 di VEA include anche alcuni aggiornamenti minori (ad esempio \u00e8 stato incluso un driver per SQL Server 2005).\nCaseTalk.\nUno strumento di modellazione chiamato CaseTalk, basato sul dialetto ORM conosciuto come Fully Communication Oriented Information Modeling (FCO-IM), \u00e8 disponibile da Bommelj\u00e9 Crompvoets en partners b.v., con sede a Utrecht, nei Paesi Bassi. Per saperne di pi\u00f9 su questo strumento, visitare il sito web dedicato a CaseTalk.\nInfagon.\nUno strumento ORM freeware noto come Infagon \u00e8 disponibile presso Mattic software. Anche Infagon si basa sul dialetto FCO-IM. Per scaricare o ottenere maggiori informazioni su questo strumento, fare clic sulla home page Infagon\nNORMA.\nNORMA (Natural ORM Architect for Visual Studio) \u00e8 un plugin gratuito e open-source per Visual Studio 2005 e Visual Studio 2008 di Microsoft. Questo plug-in Supporta ORM 2 (ORM di seconda generazione) e mappe i modelli ORM verso una variet\u00e0 di target implementativi, compresi i principali motori database, il codice orientato agli oggetti e gli schemi XML.\nL'ultimo libro di Terry Halpin, \"Information Modeling and Relational Databases, Second Edition\" \"... usa la notazione di ORM 2 ... come supportato dallo strumento NORMA (Neumont ORM Architect)...\" (pagina 10), e \"(...)Al momento della scrittura, il Neumont ORM Architect (NORMA) tool fornisce il pi\u00f9 completo supporto per la notazione ORM 2 discussa in questo libro\" (Prefazione, XXV).\nEgli afferma anche: \"Un metodo di modellazione buono come ORM merita un buon strumento CASE. Negli ultimi dieci anni, staff di talento presso ServerWare, Asymetrix Corporation, InfoModelers Incorporated,\nVisio Corporation, Microsoft Corporation e Neumont University hanno lavorato per sviluppare lo stato dell'arte degli strumenti CASE a supporto dello specifico metodo ORM discusso in questo libro. Le seguenti persone di talento che lavorano attualmente come capi ingegneri del software sullo strumento NORMA meritano una menzione speciale: Curland Matt e Kevin Owen \" (Prefazione, XXVI).\nLo stato del progetto NORMA.\nIl progetto NORMA distribuisce frequenti release ed \u00e8 quasi pronto per comprendere l'intero ciclo di vita delle basi di dati.\nNORMA supporta molteplici target di generazione, tra cui:"}
{"id": "2634051", "revid": "287204", "url": "https://it.wikipedia.org/wiki?curid=2634051", "title": "New Jersey Nets 1981-1982", "text": "La stagione 1981-82 dei New Jersey Nets fu la 6\u00aa nella NBA per la franchigia.\nI New Jersey Nets arrivarono terzi nella \"Atlantic Division\" della \"Eastern Conference\" con un record di 44-38. Nei play-off persero al primo turno con i Washington Bullets (2-0)"}
{"id": "2634053", "revid": "422173", "url": "https://it.wikipedia.org/wiki?curid=2634053", "title": "Mario Pretto", "text": "Carriera.\nGiocatore.\nDopo aver mosso i primi passi nella societ\u00e0 del suo paese natale, il Calcio Schio 1905, nel 1937 fu acquistato dal , dove militer\u00e0 per tutta la carriera. Esord\u00ec in Serie A il 3 ottobre 1937 in Napoli- (1-1). In 10 stagioni in maglia azzurra collezion\u00f2 223 presenze, di cui 178 in massima serie, 145 nel girone unico, andando a segno su calcio di rigore nella vittoria esterna sull' dell'11 novembre 1945. \nAllenatore.\n Nel 1950 guid\u00f2 la spedizione della Nazionale boliviana ai Mondiali; nell'unica partita disputata - e , inserite nello stesso girone, si ritirarono dalla competizione - sub\u00ec un pesante 8-0 per mano dei futuri campioni dell'. Dal 1951 al 1954 allena la squadra cilena dell'Audax Italiano , \nAltre attivit\u00e0.\nNel 1948 partecipa assieme ad altri famosi giocatori come Carlo Parola ed Amedeo Amadei al film di Dapporto e Campanini \"11 uomini e un pallone\"."}
{"id": "2634055", "revid": "729019", "url": "https://it.wikipedia.org/wiki?curid=2634055", "title": "Sodan", "text": "Sodan era un insediamento nella contea di Inyo in California. Si trovava sul percorso della Southern Pacific Railroad a met\u00e0 strada tra Narka e Little Lake."}
{"id": "2634058", "revid": "300067", "url": "https://it.wikipedia.org/wiki?curid=2634058", "title": "Kansas City Kings 1982-1983", "text": "La stagione 1982-83 dei Kansas City Kings fu la 34\u00aa nella NBA per la franchigia.\nI Kansas City Kings arrivarono secondi nella \"Midwest Division\" della \"Western Conference\" con un record di 45-37, non qualificandosi per i play-off."}
{"id": "2634060", "revid": "287204", "url": "https://it.wikipedia.org/wiki?curid=2634060", "title": "Kansas City Kings 1983-1984", "text": "La stagione 1983-84 dei Kansas City Kings fu la 35\u00aa nella NBA per la franchigia.\nI Kansas City Kings arrivarono terzi nella \"Midwest Division\" della \"Western Conference\" con un record di 38-44. Nei play-off persero al primo turno con i Los Angeles Lakers (3-0)."}
{"id": "2634061", "revid": "287204", "url": "https://it.wikipedia.org/wiki?curid=2634061", "title": "Kansas City Kings 1984-1985", "text": "La stagione 1984-85 dei Kansas City Kings fu la 36\u00aa nella NBA per la franchigia.\nI Kansas City Kings arrivarono sesti nella \"Midwest Division\" della \"Western Conference\" con un record di 31-51, non qualificandosi per i play-off."}
{"id": "2634063", "revid": "287204", "url": "https://it.wikipedia.org/wiki?curid=2634063", "title": "Sacramento Kings 1985-1986", "text": "La stagione 1985-86 dei Sacramento Kings fu la 37\u00aa nella NBA per la franchigia.\nI Sacramento Kings arrivarono quinti nella \"Midwest Division\" della \"Western Conference\" con un record di 37-45. Nei play-off persero al primo turno con gli Houston Rockets (3-0)."}
{"id": "2634064", "revid": "27639625", "url": "https://it.wikipedia.org/wiki?curid=2634064", "title": "La Combattante (P-730)", "text": ""}
{"id": "2634065", "revid": "111182086", "url": "https://it.wikipedia.org/wiki?curid=2634065", "title": "MarkV-A1", "text": "Il MarkV-A1 \u00e8 un robot militare artificiere progettato dalla Northrop Grumman Corporation. Fa parte della linea Remotec ANDROS, che include altri robot EOD. Il MarkV pesa circa 360 kg e le sue dimensioni sono quelle di una falciatrice. Con il suo braccio manipolatore completamente esteso, l'altezza del robot \u00e8 di 2,4 metri. Il sistema battistrada \u00e8 progettato per attraversare terreni difficili. Il MarkV-A1 pu\u00f2 essere armato con i perforatori ad acqua e ad alta pressione, per disabilitare le bombe, o se necessario, un fucile.\nIn totale, il MarkV-A1 dispone di quattro telecamere a colori, inclusa una telecamera montata su uno dei poli sporgenti dalla parte superiore del robot. Esso dispone anche di diversi microfoni, luci ed una serie di altri sensori."}
{"id": "2634066", "revid": "599013", "url": "https://it.wikipedia.org/wiki?curid=2634066", "title": "Danny Everett", "text": "Biografia.\nA soli 20 anni conquista una medaglia d'oro mondiale a Roma 1987 come componente della staffetta 4\u00d7400 metri statunitense. L'anno seguente, a Seul 1988, partecipa ai suoi primi Giochi olimpici vincendo un bronzo sui 400 metri piani, con il tempo di 44\"09, e la medaglia d'oro con la staffetta 4\u00d7400 metri statunitense. La squadra, composta dallo stesso Everett, Steve Lewis, Kevin Robinzine e Butch Reynolds, conclude la prova con il tempo di 2'56\"16, eguagliando il primato mondiale.\nNel 1991 ai Mondiali di Tokyo \u00e8 terzo nella gara individuale, dietro al connazionale Antonio Pettigrew ed al britannico Roger Black, mentre \u00e8 secondo con la staffetta 4\u00d7400 metri.\nNel 1992, dopo aver corso in 43\"81 ai trials svoltisi a New Orleans (tempo che attualmente lo posiziona al nono posto tra i migliori di sempre sui 400\u00a0m), si presenta da favorito ai Giochi olimpici di Barcellona. Un infortunio prima della finale ne pregiudica per\u00f2 la partecipazione e la possibile conquista del titolo olimpico.\nL'ultima sua medaglia di rilievo a livello internazionale la conquista ai Mondiali indoor di Toronto nel 1993, ancora una volta con la staffetta 4\u00d7400\u00a0m."}
{"id": "2634067", "revid": "287204", "url": "https://it.wikipedia.org/wiki?curid=2634067", "title": "Washington Bullets 1981-1982", "text": "La stagione 1981-82 dei Washington Bullets fu la 21\u00aa nella NBA per la franchigia.\nI Washington Bullets arrivarono quarti nella \"Atlantic Division\" della \"Eastern Conference\" con un record di 43-39. Nei play-off vinsero il primo turno con i New Jersey Nets (2-0), perdendo poi la semifinale di conference con i Boston Celtics (4-1)."}
{"id": "2634068", "revid": "287204", "url": "https://it.wikipedia.org/wiki?curid=2634068", "title": "Washington Bullets 1982-1983", "text": "La stagione 1982-83 dei Washington Bullets fu la 22\u00aa nella NBA per la franchigia.\nI Washington Bullets arrivarono quinti nella \"Atlantic Division\" della \"Eastern Conference\" con un record di 42-40, non qualificandosi per i play-off."}
{"id": "2634069", "revid": "287204", "url": "https://it.wikipedia.org/wiki?curid=2634069", "title": "Benvenuto Pesce Maineri", "text": "Prese attivamente parte alla costruzione di via XX Settembre a Genova, a seguito dello smembramento dell'antica Via Giulia. A lui si deve la realizzazione di due dei numerosi palazzi liberty porticati che seguono il tracciato di questa via: il palazzo al civico 36, che prende spunto dall'architettura veneziana e quello al civico 26, un palazzo con tematizzazione marittima che presenta una ricca decorazione di tema acquatico.\nLo stile.\nLo stile di Benvenuto Pesce risente dell'eclettismo tipico dell'epoca a cavallo tra '800 e '900. Nelle sue realizzazioni ricorre come un topos - e quasi una firma personale - il tema dell'elemento acqua. Elemento, questo, che assume quasi un carattere a s\u00e9, come parte integrante dell'architettura stessa. Il palazzo al civico 36, caratterizzato dallo stile veneziano, ha una componente acquatica legata alla laguna e all'ambiente palustre: le decorazioni dell'edificio sono perlopi\u00f9 caratterizzate da vegetazione fluviale ed intricata, carpe e uccelli acquatici.\nIl civico 26, caratterizzato invece da uno stile molto pi\u00f9 maturo e meno accademico, vede come tema principale l'acqua del mare: motivi a forma di alga a spirale che si ripetono sulla facciata e come elemento costitutivo delle anteridi, leviatani che divengono rifiniture degli archi e montanti delle ringhiere interne, delfini e motivi mitologici: a far distinguere il palazzo \u00e8 infatti soprattutto il grande bassorilievo del dio Nettuno che orna la parte superiore della porta d'ingresso. Caro a Pesce \u00e8 anche l'uso dei colori caldi, nonch\u00e9 il richiamo frequente del binomio bianco - rosso, probabile richiamo al colore dello stendardo di Genova."}
{"id": "2634073", "revid": "287204", "url": "https://it.wikipedia.org/wiki?curid=2634073", "title": "Charlotte Hornets 1991-1992", "text": "La stagione 1991-92 dei Charlotte Hornets fu la 4\u00aa nella NBA per la franchigia.\nI Charlotte Hornets arrivarono sesti nella \"Central Division\" della \"Eastern Conference\" con un record di 31-51, non qualificandosi per i play-off."}
{"id": "2634075", "revid": "43407537", "url": "https://it.wikipedia.org/wiki?curid=2634075", "title": "Poste Vaticane", "text": ""}
{"id": "2634076", "revid": "170423", "url": "https://it.wikipedia.org/wiki?curid=2634076", "title": "Detroit Pistons 1957-1958", "text": "La stagione 1957-58 dei Detroit Pistons fu la 9\u00aa nella NBA per la franchigia.\nI Detroit Pistons arrivarono secondi nella \"Western Division\" con un record di 33-39. Nei play-off vinsero la semifinale di division con i Cincinnati Royals (2-0), perdendo poi la finale di division con i St. Louis Hawks (4-1)."}
{"id": "2634077", "revid": "466539", "url": "https://it.wikipedia.org/wiki?curid=2634077", "title": "Philippe de Broca", "text": "Biografia.\nFiglio di un industriale della fotografia di origini nobili, studi\u00f2 presso la Scuola Tecnica di Fotografia e Cinematografia (ETPC) \"Ecole Louis Lumiere\", dove diresse il suo primo cortometraggio. Svolse il servizio militare in Algeria, dove per tre anni segu\u00ec come operatore di ripresa la guerra d'Algeria. Gli orrori visti e che testimoni\u00f2, lo segnarono, convincendolo nella sua futura attivit\u00e0 autoriale a ritrarre la realt\u00e0 in chiave fantasiosa. Dopo aver girato numerosi documentari in Africa, di ritorno a Parigi, visse di piccoli ruoli tecnici fin quando nei primi anni cinquanta assunse pi\u00f9 volte il compito di assistente alla regia. Ebbe l'opportunit\u00e0 di lavorare al fianco di Georges Lacombe, Henri Decoin, Claude Chabrol e Fran\u00e7ois Truffaut, figurando nel cast tecnico di alcuni importanti film della \"Nouvelle Vague\". Nel 1960 debutt\u00f2 come regista con \"I giochi dell'amore\", cui segu\u00ec \"Don Giovanni '62\", entrambi interpretati da Jean-Pierre Cassel e sceneggiati da Daniel Boulanger. \nMa \u00e8 dopo il successo ottenuto con \"Cartouche\" (1961) con Jean-Paul Belmondo, del quale firm\u00f2 anche la sceneggiatura, che il regista si avvi\u00f2 a realizzare una serie di film popolari a grande budget. Il riconoscimento internazionale arriv\u00f2 con \"L'uomo di Rio\" (1963), ancora con Belmondo, col quale lavor\u00f2 in altri tre successi, \"L'uomo di Hong Kong\" (1965), con Ursula Andress, \"Come si distrugge la reputazione del pi\u00f9 grande agente segreto del mondo\" (1973), una parodia dei film di spionaggio, e \"L'incorreggibile\" (1975). \nLa fedelt\u00e0 ai suoi attori \u00e8 una costante che si ritrova anche nelle due commedie di puro intrattenimento, \"Disavventure di un commissario di polizia\" (1977) e \"Hanno rubato le chiappe di Afrodite\" (1979), con Annie Girardot e Philippe Noiret. Commedie che consentirono a De Broca di ritrovare il successo, dopo vari fallimenti tra la fine degli anni sessanta e l'inizio degli anni settanta. Infatti, dopo il fiasco \"Tutti pazzi meno io\" (1966), De Broca decise addirittura interrompere la sua attivit\u00e0 cinematografica. Cos\u00ec per due anni torn\u00f2 in Africa come pilota di piccoli aerei civili, un'esperienza che lo ispir\u00f2 successivamente nella realizzazione di \"Vacanze africane\" (1983). \nNel 1987 adatt\u00f2 il romanzo di Honor\u00e9 de Balzac \"Gli Sciuani\" con il film \"Chouans! I rivoluzionari bianchi\", interpretato da Sophie Marceau e Philippe Noiret. Con \"Il cavaliere di Lagard\u00e8re\", adattato da un romanzo di Paul F\u00e9val nel 1997 fece rivivere il genere cappa e spada. Se il suo penultimo film con Jean-Paul Belmondo, \"Amazone\" (2000) non and\u00f2 bene, il suo ultimo film \"Vip\u00e8re au poing\", da un celebre romanzo di Herv\u00e9 Bazin, con Jacques Villeret e Catherine Frot, e uscito nelle sale poco prima della sua morte, avvenuta nel 2004, ebbe un buon successo. La sua societ\u00e0 di produzione si chiamava Fildebroc. Fu insignito del titolo di cavaliere della Legion d'onore, ed ebbe tre figli, uno nel 1971 dall'attrice Marthe Keller, due da Val\u00e9rie Rojan, dopo il matrimonio (1983-1984) con Margot Kidder. \u00c8 sepolto nel cimitero Sauzon di Belle-\u00cele-en-Mer, al largo delle coste meridionali della Bretagna."}
{"id": "2634078", "revid": "287204", "url": "https://it.wikipedia.org/wiki?curid=2634078", "title": "Miami Heat 1992-1993", "text": "La stagione 1992-93 dei Miami Heat fu la 5\u00aa nella NBA per la franchigia.\nI Miami Heat arrivarono quinti nella \"Atlantic Division\" della \"Eastern Conference\" con un record di 36-46, non qualificandosi per i play-off."}
{"id": "2634079", "revid": "27639802", "url": "https://it.wikipedia.org/wiki?curid=2634079", "title": "Governatorato della Citt\u00e0 del Vaticano", "text": ""}
{"id": "2634080", "revid": "228587", "url": "https://it.wikipedia.org/wiki?curid=2634080", "title": "Margherita di Valois (disambigua)", "text": "Con il nome Margherita di Valois sono conosciuti i seguenti personaggi:"}
{"id": "2634081", "revid": "287204", "url": "https://it.wikipedia.org/wiki?curid=2634081", "title": "Portland Trail Blazers 1972-1973", "text": "La stagione 1972-73 dei Portland Trail Blazers fu la 3\u00aa nella NBA per la franchigia.\nI Portland Trail Blazers arrivarono quinti nella \"Pacific Division\" della \"Western Conference\"con un record di 21-61, non qualificandosi per i play-off."}
{"id": "2634082", "revid": "287204", "url": "https://it.wikipedia.org/wiki?curid=2634082", "title": "Minnesota Timberwolves 2006-2007", "text": "La stagione 2006-07 dei Minnesota Timberwolves fu la 18\u00aa nella NBA per la franchigia.\nI Minnesota Timberwolves arrivarono terzi nella \"Northwest Division\" della \"Western Conference\"con un record di 32-50, non qualificandosi per i play-off."}
{"id": "2634084", "revid": "287204", "url": "https://it.wikipedia.org/wiki?curid=2634084", "title": "Utah Jazz 1983-1984", "text": "La stagione 1983-84 degli Utah Jazz fu la 10\u00aa nella NBA per la franchigia.\nGli Utah Jazz vinsero la \"Midwest Division\" della \"Western Conference\" con un record di 45-37. Nei play-off vinsero il primo turno con i Denver Nuggets (3-2), perdendo poi la semifinale di conference con i Phoenix Suns (4-2)."}
{"id": "2634085", "revid": "287204", "url": "https://it.wikipedia.org/wiki?curid=2634085", "title": "Milwaukee Bucks 1971-1972", "text": "La stagione 1971-72 dei Milwaukee Bucks fu la 4\u00aa nella NBA per la franchigia.\nI Milwaukee Bucks vinsero la \"Midwest Division\" della \"Western Conference\" con un record di 63-19. Nei play-off vinsero la semifinale di conference con i Golden State Warriors (4-1), perdendo poi la finale di conference con i Los Angeles Lakers (4-2)."}
{"id": "2634087", "revid": "767487", "url": "https://it.wikipedia.org/wiki?curid=2634087", "title": "Luca Bati", "text": "Biografia.\nLuca Bati, canonico di San Lorenzo e allievo di Francesco Corteccia, nel 1595 succedette a Cristofano Malvezzi nel ruolo di maestro di cappella granducale alla corte dei Medici e alla \ncattedrale di Firenze. Fu anche maestro di cappella alla cattedrale di Pisa.\nLe sue partiture per i matrimoni dei Medici e i carnevali fiorentini sono andate perse, ma sono sopravvissuti i suoi madrigali (1594, 1598) e le opere di carattere sacro, entrambe di alta qualit\u00e0.\nUno dei suoi allievi fu Marco da Gagliano."}
{"id": "2634089", "revid": "767487", "url": "https://it.wikipedia.org/wiki?curid=2634089", "title": "Bruno Berra", "text": "Carriera.\nPrimi anni e Milan.\nDopo aver mosso i primi passi nel Minerva di Milano, nell'Entella nel Fanfulla di Lodi e nel Vigevano, collezion\u00f2 149 presenze in Serie A tra il 1937 e il 1947 con le maglie di , dove nella stagione 1940-1941 si piazz\u00f2 al 3\u00ba posto in Serie A; debutt\u00f2 in massima Serie nel derby di Milano del 20 febbraio 1938, vinto dalla sua squadra contro l'Ambrosiana per 1-0, gara in cui sostitu\u00ec il capitano della squadra Bonizzoni.\nNapoli ed ultimi anni.\nPass\u00f2 quindi al , con la cui maglia debutt\u00f2 nella sconfitta in trasferta del 26 ottobre 1941 nella capitale contro la (che in quell'anno avrebbe vinto lo scudetto) per 5-1; con gli azzurri, che durante la sua militanza dovettero affrontare periodi di poco prestigio, si tolse la soddisfazione di arrivare nel campionato 1945-1946 al 1\u00ba posto nel Campionato misto A e B del Centro-sud, che consent\u00ec alla squadra la promozione in Serie A ed il 5\u00ba nel Girone Finale di Divisione Nazionale. Nel 1945 aveva militato nella Pro Italia di Taranto, nel Torneo misto pugliese (che vide la sua squadra ritirarsi prima del termine della competizione). Nella stagione 1946-1947, che vedr\u00e0 i partenopei arrivare all'8\u00ba posto in Serie A, proprio contro il Milan fu protagonista di una vittoria casalinga degli azzurri per 1-0, il 28 aprile 1946, una gara di cui il Corriere dello Sport scrisse che \"l'anziano, cocciuto Berra\" era riuscito tanto bene nel compito di controllare Puricelli (che al 38\u00ba del secondo tempo sarebbe stato espulso) da ridurre a due o tre le occasioni offerte all'avversario per segnare, risultando cos\u00ec il migliore della sua squadra. Chiuse la carriera nel 1948 tra le file della , in Serie B. Nella stagione 1956-57 lo troviamo allenatore dell'Abbiategrasso FBC in promozione Lombardia."}
{"id": "2634090", "revid": "287204", "url": "https://it.wikipedia.org/wiki?curid=2634090", "title": "Philadelphia 76ers 1973-1974", "text": "La stagione 1973-74 dei Philadelphia 76ers fu la 25\u00aa nella NBA per la franchigia.\nI Philadelphia 76ers arrivarono quarti nella \"Atlantic Division\" della \"Eastern Conference\" con un record di 25-57, non qualificandosi per i play-off."}
{"id": "2634094", "revid": "1632387", "url": "https://it.wikipedia.org/wiki?curid=2634094", "title": "Mazzarelle", "text": "Le Mazzarelle, pietanza tipica della cucina teramana, sono involtini di coratella di agnello avvolta in foglie di indivia legati con budelline dello stesso agnello. \u00c8 stata riconosciuta come P.A.T..\nUtilizzo.\nCos\u00ec descritta, la pietanza sembrerebbe un secondo piatto ed \u00e8 in effetti creduta tale da molti, che, prigionieri della prima impressione, la considerano una portata successiva ad altri piatti della cucina teramana come il timballo o i maccheroni alla chitarra, mentre invece, nella tradizione, le mazzarelle sono diventate un primo, anzi di fatto il primo \"obbligatorio\", del pranzo pasquale, una sorta di ouverture dedicata all'agnello ed evocatrice di un indimenticato e indimenticabile passato di quotidianit\u00e0 contadina. Piatto in apparenza semplice, le mazzarelle sono al centro di un irrisolto dibattito tra due scuole di pensiero: quella che le vuole semplici, cotte in un soffritto che ne esalti il sapore, e quella che le preferisce in umido, lasciate cuocere in un sughetto che si impreziosisce degli umori delle carni d'agnello.\nRicetta.\nDosi per 4 persone: 1 coratella d'agnello (cuore, fegato e budella), un bicchiere e mezzo di acqua e vino, 1 mazzetto di maggiorana, agli e cipolle freschi, alcune foglie di lattuga, prezzemolo e peperoncino, aceto quanto basta.\nPreparazione: Aprire le budella nel senso della loro lunghezza, lavarle e sciacquarle accuratamente. Quando le budella diventano di color chiaro e ben pulite, sciacquare con acqua ed aceto. Tagliare a listelli la coratella, sciacquarla e metterla a scolare, dopo averla salata, insieme con le budella. Prendere una foglia di lattuga e porvi sopra, facendone un mazzetto, 3-4 listelli di coratella, cui bisogna aggiungere un po' di cipolla, di prezzemolo e d'aglio. Legare il mazzetto con le budella e via via che le mazzarelle vengono confezionate metterle a scolare e poi cuocere solo in olio. Quando le mazzarelle cominciano a friggere (ed olio e acqua saranno stati assorbiti), aggiungere mezzo bicchiere d'acqua e vino, fare assorbire e versare ancora una volta la stessa quantit\u00e0 di acqua e vino. Ripetere nuovamente l'operazione. Se si vuole si pu\u00f2 aggiungere qualche pomodoro a pezzetti. N.B. Per pulire bene le budella, strizzarle, ripetendo l'operazione pi\u00f9 volte."}
{"id": "2634095", "revid": "322321", "url": "https://it.wikipedia.org/wiki?curid=2634095", "title": "Corte d'appello (Citt\u00e0 del Vaticano)", "text": "La Corte d'appello \u00e8 il giudice di seconda istanza nella Citt\u00e0 del Vaticano, istituita in seguito alla riforma giudiziaria del 1987; non ha un diretto legame con la Sacra Rota.\nDescrizione.\n\u00c8 competente per le cause civili e penali e per il secondo grado dell'Ufficio del Lavoro della Sede Apostolica; inoltre \u00e8 competente per i ricorsi e si occupa del risarcimento danni, materia non contemplata fino alla nuova Legge fondamentale del 2001.\nLa Corte d'appello ha sede in piazza Santa Marta. Dall'8 maggio 2021 ne \u00e8 presidente monsignor Alejandro Arellano Cedillo. Il tribunale \u00e8 costituito da sei giudici dei quali tre laici e tre ecclesiastici ed un promotore di giustizia.\nIl 4 giugno 2013, con atto pontificio, reso noto il 12 successivo, papa Francesco ha nominato promotore di giustizia della Corte d'appello dello Stato della Citt\u00e0 del Vaticano il prof. avv. Raffaele Coppola, direttore del Centro di Ricerca \"Renato Baccari\" del Dipartimento di Giurisprudenza dell'Universit\u00e0 degli studi di Bari, nonch\u00e9 membro del corpo degli avvocati della Santa Sede per il foro canonico e civile, avvocato della Curia Romana e del Tribunale Apostolico della Rota."}
{"id": "2634097", "revid": "1851848", "url": "https://it.wikipedia.org/wiki?curid=2634097", "title": "Albano Vicariotto", "text": "Carriera.\nHa esordito in Serie A con la maglia del Vicenza a 17 anni in trasferta a San Siro contro l'.\nDopo due stagioni in serie B a Vicenza, la seconda da titolare (38 presenze e 7 reti), nel 1950 viene acquistato dal , dove nella stagione 1950-1951 scende in campo in due incontri di campionato.\nDopo una parentesi di una stagione al Torino e una stagione al Padova in Serie B, senza riuscire ad imporsi come titolare, nel 1953 torna al dove in due stagioni vince due scudetti, due Coppe Latine e un Torneo di Viareggio. Nel 1955 fu ceduto dai rossoneri alla Pro Patria.\nRientrato al Milan, viene poi ceduto al , voluto dall'allenatore Ettore Puricelli.\nIn Serie A ha collezionato 72 partite andando a segno 14 volte, mentre ha totalizzato 59 presenze fra i cadetti, con 8 reti all'attivo."}
{"id": "2634098", "revid": "33689", "url": "https://it.wikipedia.org/wiki?curid=2634098", "title": "Laghi argentini", "text": ""}
{"id": "2634105", "revid": "339392", "url": "https://it.wikipedia.org/wiki?curid=2634105", "title": "Corvette classe Goteborg", "text": ""}
{"id": "2634109", "revid": "767487", "url": "https://it.wikipedia.org/wiki?curid=2634109", "title": "Fire (Joe Budden)", "text": "Fire (Yes, Yes Y'all), pi\u00f9 conosciuto semplicemente come Fire, \u00e8 il secondo singolo del rapper statunitense Joe Budden, estratto dal suo omonimo album di debutto e recante la produzione di Just Blaze e il featuring di Busta Rhymes.\nInformazioni.\nLa canzone ha riscosso assai meno successo del precedente singolo \"Pump It Up\" (che aveva portato il rapper alla ribalta negli USA), raggiungendo solo la posizione n.48 all'interno della \"Hot R&amp;B/Hip-Hop Songs\" e non riuscendo quindi a classificarsi nella \"Hot 100\".\n\"Fire\" \u00e8 inoltre presente nel film \"Mean Girls\", sebbene non faccia parte della sua colonna sonora ufficiale.\nRemix.\nIl remix ufficiale \u00e8 in collaborazione con Redman. Un altro, in collaborazione con Paul Cain e Fabolous, \u00e8 presente nel mixtape di quest'ultimo \"More Street Dreams, Pt. 2: The Mixtape\".\nVideoclip.\nIl videoclip vede Joe Budden e Busta Rhymes rappare il brano durante un party organizzato a casa dello stesso artista. \u00c8 stato diretto da Paul e Kevin Hunter."}
{"id": "2634110", "revid": "30610", "url": "https://it.wikipedia.org/wiki?curid=2634110", "title": "Monsoreto", "text": " \nMonsoreto fa parte del comune di Dinami da cui dista 1,5\u00a0km e conta circa 1000 abitanti costituendone la frazione pi\u00f9 popolosa. Il paese si sviluppa su una superficie di circa su un altipiano tra la provincia di Vibo Valentia e quella, a sud, di Reggio Calabria (formalmente Corrutt\u00f2, frazione del comune di San Pietro di Carid\u00e0).\nLa frazione \u00e8 popolata per la maggior parte da emigrati che in estate ritornano per trascorrere le ferie in compagnia dei genitori o dei parenti e per assistere alla festa di san Rocco, che di solito si festeggia nella 2\u00aa domenica di agosto. Ci si arriva, oltre che salendovi da Dinami, principalmente dalla strada provinciale 52 percorrendo 15.9\u00a0km dopo Laureana di Borrello.\nIl paese \u00e8 stato fondato tra il 1859 e il 1862 da Paolano Scarano, poeta e avvocato, padre del capitano Scarano che ha trascorso la prima ligio allo stato ed alle forze che lo governavano. Con il passare degli anni, a causa della crisi, la maggior parte degli abitanti dovettero trasferirsi all'estero per cercare lavoro, e da allora il paese \u00e8 \"nel pieno delle forze\" solo nei periodi di feste quando arrivano gli abitanti immigrati. "}
{"id": "2634120", "revid": "1305772", "url": "https://it.wikipedia.org/wiki?curid=2634120", "title": "Farnese Masoni", "text": "Caratteristiche tecniche.\nEra un'ala che si faceva notare per i suoi tiri violenti di sinistro e per la sua abilit\u00e0 quando doveva colpire in elevazione. La sua carriera fu per\u00f2 troncata da un infortunio\nCarriera.\nClub.\nCresciuto nelle giovanili del Pontedera, esordisce da professionista tra le file del , in Serie B, nella stagione 1948-1949, realizzando 12 gol in 36 partite. L'anno dopo \u00e8 alla , con la cui maglia firma uno score di 19 gol, di cui una doppietta all' in 40 partite in una stagione non felice per la compagine lombarda. Nel 1950 approda in Serie A, acquistato dal di Achille Lauro ed Eraldo Monzeglio. In 4 stagioni all'ombra del Vesuvio, con una parentesi nel 1953-1954 tra le file del Novara, colleziona 25 presenze e 9 reti. Nel 1955 viene ceduto al , in Serie B, dove rimane due anni, prima di approdare alla , dove resta altri due anni. Nel 1959 ritorna al , dove termina la carriera.\nAllenatore.\nNella stagione 1965-66 Farnese Masoni allena la Polisportiva Gaeta, squadra laziale militante nel campionato di Seconda Categoria, stabilendo il record nazionale di 20 vittorie consecutive. Nel 1968-1969 ha una breve esperienza come allenatore della ."}
{"id": "2634130", "revid": "101175", "url": "https://it.wikipedia.org/wiki?curid=2634130", "title": "LCR Honda", "text": ""}
{"id": "2634133", "revid": "122711504", "url": "https://it.wikipedia.org/wiki?curid=2634133", "title": "Astroinformatica", "text": "L'astroinformatica \u00e8 una nuova disciplina scientifica, facente capo alla famiglia che va sotto il nome generico inglese di X-informatics.\nCon X-informatics si indica un insieme di discipline dedicate alla strutturazione, memorizzazione, accesso e distribuzione dell'informazione descriventi sistemi complessi.\nEsempi:\nLa nascita dell'astroinformatica \u00e8 intimamente legata all'odierno fenomeno di burst tecnologico verificatosi nel settore astronomico. Esso \u00e8 primariamente dovuto al fatto che molte fra le principali scoperte astronomiche provengono dal confronto incrociato di moli di dati presi a diverse lunghezze d'onda. Ci\u00f2 permette anche di raggiungere nuove frontiere nella ricerca di Quasar, Gamma ray burst, Galassie IR ultra-luminose, Buchi neri binari nell'X-ray, galassie radio ecc.\nQuesta cross-correlazione multibanda e multiepoca si \u00e8 resa possibile solo grazie all'evoluzione tecnologica nei settori dei telescopi ultra-large (LSST, acronimo di Large Synoptic Survey Telescope; E-ELT acronimo di European Extremely Large Telescope) e degli strumenti di piano focale ultra-sofisticati e dotati di grandi superfici di raccolta fotoni. Da ci\u00f2 si ottengono archivi enormi di dati osservativi (oltre 100 GBytes per notte per un solo grande telescopio), da \"digerire\" a cura degli astrofisici in tempi brevi. \nDunque l'odierna tecnologia deve permettere l'accesso a enormi database multi-banda distribuiti, oltre all'analisi, mining ed esplorazione dei dati raccolti.\nDa qui l'esigenza di integrare in un'unica disciplina le conoscenze e le tecniche che permettano all'astronomo contemporaneo di manipolare con cognizione i dati, utilizzando lo stato dell'arte della tecnologia informatica.\nGli elementi chiave dell'astroinformatica (e della X-informatics in generale) sono:\nIn pratica, dunque, l'astroinformatico deve avere nozioni approfondite circa:\nCos\u00ec come avvenuto in passato per la definizione delle tre leggi della ricerca scientifica (sperimentazione, teoria, simulazioni), ai giorni nostri l'X-informatics si candida come quarta legge della ricerca scientifica. L'astroinformatica diviene cos\u00ec disciplina autonoma, in quanto elemento chiave per nuove scoperte in grandi basi di dati, basate su tool standard per l'integrazione, l'esplorazione e la scoperta scientifica in astrofisica."}
{"id": "2634135", "revid": "2091899", "url": "https://it.wikipedia.org/wiki?curid=2634135", "title": "Eleuteropoli", "text": "Eleuteropoli (\"Eleutheropolis\") era il nome greco di una citt\u00e0 romana in Palestina (oggi in Israele), situata 53\u00a0km a sud ovest di Gerusalemme nella pianura di Yehud\u00e0 tra il ruscello Guvrin e il ruscello Marscia. Il nome della citt\u00e0 nel corso della storia cambi\u00f2 varie volte: \u00e8 citata come Baitogabra da Tolomeo, Beit Guvrin o Bet Gubrin nel Talmud, Beit Govrin da Giuseppe Flavio e, secondo gli studi archeologici di Edward Robinson, \u00e8 identificabile con il villaggio arabo ora scomparso di Beit Jibrin.\nIl significato del nome in aramaico significa \"Casa dei giganti \" e e da qui nasce il nome di Beit Gubrin.\nOggi \u00e8 parco nazionale. Vicino al sito della citt\u00e0 sorge il kibbutz di Govrin.\nStoria.\nAi tempi di Erode (37-4 avanti Cristo) la citt\u00e0 di Marscia fu donata alla citt\u00e0 di Beit Guvrin e divenne la capitale della provincia Edomita, provincia che si spandeva dal sud del monte Hebron e la pianura di Yehudafino alla valle di Beer Sheva ed Arad.\nDurante la grande rivolta (66-70 d.C.) fu insediamento ebraico poi distrutto nell'occupazione di Vespasiano.\nVespasiano uccise diecimila persone del posto e cattur\u00f2 mille prigionieri. Dopo l'occupazione di Roma e per le condizioni favorevoli del luogo rimase nella citt\u00e0 una legione di soldati. Piano piano gli ebrei del luogo vennero spinti fuori dall'insediamento ed il villaggio divent\u00f2 completamente romano. Nella met\u00e0 del II secolo il villaggio in citt\u00e0 venne costruito un anfiteatro e due acquedotti, uno proveniente dal monte Ebron ed un altro che dalla costa arrivava a Gerusalemme.\nNell'anno 200 fu promossa dall'imperatore Settimio Severo a \"polis\" e ricevette per l'occasione il nuovo nome di \"Eleutheropolis\", che significa \"la citt\u00e0 degli uomini liberi\". La citt\u00e0 divent\u00f2 molto importante e dominava un territorio molto ampio.\nNelle leggi del rabbino Yehuda Hanassi se ne trova una che libera i cittadini delle citt\u00e0 miste dal pagamento di donazioni e decime, questo per incoraggiare gli ebrei a non abbandonare quelle citt\u00e0.\nAll'inizio del periodo bizantino (324-638), Eleuteropoli diventa pi\u00f9 importante e controlla un territorio molto ampio dalla valle di Beer Sheva fine alla valle di Haela nel nord, dal Mar Morto ad est fino alla costa. \u00c8 anche sede vescovile.\nLa citt\u00e0 \u00e8 menzionata nella \"Mappa di Madaba\" (del 560 circa) come una grande citt\u00e0 circondata da mura, dentro la quale si trovano palazzi pubblici ed alcune chiese. Intorno al 570 \u00e8 nominata anche dal cosiddetto \"Anonimo Piacentino\".\nLa citt\u00e0 fu conquistata nei primissimi anni dell'espansione araba, nel 638. Cinquanta (o sessanta) soldati della guarnigione di Gaza furono decapitati dagli Arabi per non aver voluto rinnegare la loro fede cristiana; sono venerati dalla chiesa cattolica come martiri il 17 dicembre.\nNel periodo antico musulmano la citt\u00e0 perde il suo prestigio, e torna ad essere chiamata Beit Govrin o come lo pronunciano gli arabi Beit Giubrin. Nell'ottavo e nel nono secolo furono scavate le grandi cave chiamate \u201cil campanello di Beit Govrin e di Luzit\u201d e secondo alcuni ricercatori il materiale scavato \u00e8 stato usato per costruire la citt\u00e0 di Ramle. Nel 796 fu quasi completamente distrutta.\nNel 1099 i crociati conquistarono la terra d'Israele e furono costretti a fronteggiare i Fatimi egiziani espulsi da Gerusalemme e scappati verso Ascalona. Attorno a questa citt\u00e0 (che nei primi anni non erano riusciti a conquistare) costruirono alcune fortezze di cui una \u00e8 la fortezza Giablin a Beit Govrin. Dopo la conquista di Ascalona nel 1153, la fortezza fu affidata all'ordine degli Ospitalieri, che poi nel 1187 vennero cacciati dai Musulmani.\nNel periodo Ottomano esisteva una comunit\u00e0 araba\u00a0\u2013 il villaggio 'Beit Jibrin' e nel 1948 nella Guerra d'indipendenza \u00e8 stata conquistata e le case del villaggio sono state distrutte, solo la casa del capo villaggio \u00e8 stata risparmiata. Nel 1949 fu fondato il Kibutz Beit Govrin nella parte ovest della citt\u00e0 antica."}
{"id": "2634136", "revid": "287204", "url": "https://it.wikipedia.org/wiki?curid=2634136", "title": "Arad (Israele)", "text": "Arad (in ebraico: \u05e2\u05e8\u05d3 ; in arabo: \u0639\u0631\u0627\u062f) \u00e8 una citt\u00e0 del Distretto Meridionale di Israele. Si trova sul bordo del deserto del Negev, a circa 25\u00a0km ad ovest del Mar Morto e a 45\u00a0km ad est della citt\u00e0 di Be'er Sheva (\"Bersabea\"). La popolazione \u00e8 di 23\u00a0300 abitanti e comprende ebrei aschenaziti, Mizrah\u00ec e falascia, beduini e immigrati russi. Sebbene i tentativi di insediamento nell'area siano iniziati nel 2001, la citt\u00e0 venne fondata nel novembre del 1962 come ultima \"citt\u00e0 di sviluppo\" e come citt\u00e0 pianificata. Crebbe negli anni novanta con una forte immigrazione dalla Comunit\u00e0 degli Stati Indipendenti russa e raggiunse nel 2002 i 24\u00a0500 abitanti, ma in seguito la popolazione decrebbe. Vi si trovano le rovine di Tel Arad, sito archeologico abitato dal Calcolitico fino all'epoca del regno di Giuda; l'Arad Park; e un piccolo aeroporto per i voli interni. Vi si tiene inoltre un festival musicale annuale."}
{"id": "2634141", "revid": "198277", "url": "https://it.wikipedia.org/wiki?curid=2634141", "title": "Classe 1", "text": "La Classe 1 - Campionato mondiale offshore (\"Class 1 World Powerboat Championship\") \u00e8 un campionato del mondo di motonautica offshore (mare aperto). \u00c8 una delle pi\u00f9 importanti tra le varie discipline dell'Unione Internazionale Motonautica (UIM), l'organo di controllo di questa categoria di sport. \nLe regole della Classe 1 sono emanate dal Comitato Professionale di Offshore (OPC) il quale \u00e8 controllato e predisposto dalla UIM e vigila a sua volta sia su i piloti sia sulle imbarcazioni.\nLa stagione di Classe 1 consiste in una serie di Gran Premi.\nGran Premio.\nUn Gran Premio \u00e8 formato da 3 prove libere ufficiali, una sessione di qualificazione (Pole Position) e due gare.\nLa somma dei punti ottenuti in tutte le gare di tutti i Gran Premi sancisce il vincitore del Mondiale di Classe 1. \nLa somma dei punti ottenuti nelle prove di qualificazioni sancisce il vincitore del Pole Position Championship. \nI circuiti di gara della Classe 1 sono soggetti a uno stretto regolamento per garantirne la sicurezza; le gare sono disputate sia in mare aperto sia nei laghi sia nei fiordi.\nI piloti del mondiale 2012 erano venti, provenienti da Italia, Brasile, Monaco, Norvegia, Qatar, Turchia, Emirati Arabi Uniti, Regno Unito, Stati Uniti.\nImbarcazione.\nUn'imbarcazione di Class 1 \u00e8 spinta da una coppia di motori e raggiunge la velocit\u00e0 massima di 257\u00a0km/h (160 miglia orarie).\nI motori, scelti a discrezione del team, possono essere V12 limitati a 850 hp e 7600 rpm o V8 limitati a 850\u00a0hp e a 6100 rpm. Tutte le imbarcazioni devono avere un peso minimo di 4950 kg.\nLo studio e la costruzione dell'imbarcazione \u00e8 molto sofisticata in quanto \u00e8 il risultato della somma di design, studi di idro e aero dinamica, preferenza di elica e dei rapporti dei motori.\nAnche la scelta del copilota \u00e8 fondamentale, egli ha il controllo delle maniglie di accelerazione (una per motore). Da Settembre 2014 con il campionato mondiale svoltosi a Ibiza, i Catamarani della C1 sono tornati a correre con i monocarena V1. Le imbarcazioni di V1, seppure abbiano una classifica differente, gareggiano contemporaneamente in un circuito parallelo interno.\nOrganizzazione.\nIl campionato mondiale di Classe 1 \u00e8 stato organizzato fino al 2014 da \"H2O Racing\".\nche organizza e promuove eventi sportivi di motonautica.\nLa compagnia \u00e8 stata fondata nel Gennaio 2011 radunando un gruppo di 30 professionisti esperti nell'ambito della organizzazione di eventi sportivi. \nH2O Racing riconosciuta dalla Unione Internazionale Motonautica (UIM) possiede i diritti anche per F1H2O, Aquabike e, la disciplina pi\u00f9 giovane, Nations Cup.\nStoria.\nLo sport della motonautica ha subito dei cambiamenti progressivi e sistematici dalla prima gara nel 1887 a Nizza, in Francia, organizzato dal Sailing Club di Parigi, fino ai nostri giorni. Anche le due successive gare disputate l'una nel 1903, la 62 miglia a Meulan sulla Senna organizzata dal Poissy Sailing Club e l'altra da Parigi a Trouville (230 Miglia), riportano il \u201cMade in France\u201d.\nLa prima gara internazionalmente riconosciuta risale alla 22 Miglia di Calais \u2013 Dover, dove i piloti hanno gareggiato dalle coste Francesi a quelle Inglesi con i primi \u201cbolidi dell'acqua\u201d.\nTuttavia l'era moderna delle competizioni \u00e8 datata 6 maggio 1956 con la prima edizione della famosa gara di Miami-Nassau.\nDal 1964 al 1976 il vincitore del Campionato del Mondo fu sancito dalla somma dei punti ottenuti in pi\u00f9 gare disputate durante il campionato.\nDal 1977 al 1991 invece, il vincitore era sancito da una serie di gare in un unico evento alla fine dell'anno. \nIl Campionato del Mondo \u00e8 tornato a un formato multi-evento nel 1992.\nNel 1990 il campionato non venne assegnato, proprio quando si sarebbe dovuta disputare la 3\u00aa e ultima manche che avrebbe assegnato il titolo all'equipaggio composto da Adriano Panatta e Antonio Gioffredi; ma la manche non si disput\u00f2 in segno di lutto per la morte del campione in carica Stefano Casiraghi, allora marito di Carolina di Monaco.\nAlbo d'oro.\nCon otto vittorie, \u00e8 l'inglese Steve Curtis il pilota che si \u00e8 aggiudicato il maggior numero di titoli di campione del mondo, seguito dall'emiratino Arif Saif Al Zafeen con sette e dal norvegese Bj\u00f8rn Rune Gjelsten con cinque."}
{"id": "2634142", "revid": "486946", "url": "https://it.wikipedia.org/wiki?curid=2634142", "title": "Class 1 World Powerboat Championship", "text": ""}
{"id": "2634144", "revid": "729019", "url": "https://it.wikipedia.org/wiki?curid=2634144", "title": "Offensiva Ostrogo\u017esk-Rosso\u0161'", "text": "Offensiva Ostrogo\u017esk-Rosso\u0161 () \u00e8 la denominazione, presente nella storiografia sovietica ed adottata dalla letteratura internazionale, della terza fase dell'offensiva invernale dell'Armata Rossa nel 1942-1943, dopo l'operazione Urano e l'operazione Piccolo Saturno, nel quadro delle campagne militari sul fronte orientale della seconda guerra mondiale. Sferrata a partire dal 12 gennaio 1943 nel settore dell'alto corso del Don, questa operazione in pochi giorni provoc\u00f2 la sconfitta del contingente ungherese alleato dei tedeschi e coinvolse nella catastrofe militare anche alcuni reparti della Wehrmacht ed il Corpo d'armata alpino, ultima formazione combattente ancora efficiente dell'8\u00aa Armata (o ARMIR) dopo la disfatta del dicembre 1942 degli altri corpi d'armata schierati pi\u00f9 a sud.\nNel corso di una drammatica ritirata i superstiti del Corpo alpino, insieme ad altri reparti sbandati tedeschi e ungheresi, raggiunsero la salvezza dopo la disperata battaglia di Nikolaevka. Questa seconda fase della sconfitta dell'8\u00aa Armata italiana in Russia, nella storiografia italiana viene cumulativamente indicata insieme alla battaglia di dicembre nella denominazione di Seconda battaglia difensiva del Don.\nDopo questa nuova disfatta, il fronte meridionale tedesco, gi\u00e0 in difficolt\u00e0 a Stalingrado, a causa dell'accerchiamento della 6\u00aa Armata, nella regione di Rostov e nel Caucaso, venne completamente scompaginato, aprendo all'avanzata sovietica le vie di accesso alle citt\u00e0 strategiche di Char'kov e Kursk, e scoprendo la posizione difensiva di Vorone\u017e (difesa dalla 2\u00aa Armata tedesca) che sarebbe stata investita nella successiva offensiva sovietica (offensiva Vorone\u017e-Kastornoe).\nSituazione strategica.\nNei primi giorni del gennaio 1943, la situazione strategico-operativa delle forze dell'Asse nel settore meridionale del fronte orientale appariva molto difficile; dopo il fallimento del tentativo tedesco di andare in soccorso della 6\u00aa Armata intrappolata nella sacca di Stalingrado dal 23 novembre 1942 (operazione Tempesta Invernale) e la riconquista da parte delle forze sovietiche del generale Rodion Malinovskij di Kotel'nikovo (29 dicembre), la sorte delle truppe tedesche accerchiate era ormai compromessa. Il 30 dicembre, di conseguenza, Adolf Hitler aveva dovuto finalmente autorizzare la ritirata del Gruppo d'armate A del generale Ewald von Kleist dal Caucaso, ritirata da effettuare con metodo e organizzazione e mantenendo una vasta testa di ponte nella penisola di Taman' nella ottimistica speranza di riprendere in futuro la conquista del Caucaso.\nIl Gruppo d'armate Don del feldmaresciallo Erich von Manstein era impegnato a combattere, in grave inferiorit\u00e0 di uomini e mezzi, contemporaneamente due difficili battaglie difensive. A sud del Don si batteva la indebolita 4\u00aa \"Panzerarmee\" del generale Hermann Hoth contro le potenti forze del generale Malinovskij (passato al comando del fronte di Stalingrado in sostituzione del generale Er\u00ebmenko) per cercare di mantenere il possesso di Rostov e permettere quindi il deflusso del raggruppamento del Caucaso in ripiegamento. A nord del Don, i due improvvisati raggruppamenti operativi dei generali Maximilian Fretter-Pico e Karl Hollidt tentavano di frenare l'avanzata del fronte Sud-Ovest del generale Nikolaj Vatutin che in dicembre aveva travolto gran parte dell'ARMIR ed era dilagato fino agli aerodromi tedeschi che rifornivano la sacca di Stalingrado.\nLe varie Panzer-Division (19., 6., 11., 17., 23., 3., 27., SS-\"Wiking\") impiegate continuamente in battaglie e in frenetici spostamenti per chiudere le numerose falle del fronte, stavano progressivamente esaurendo le loro forze (nonostante l'arrivo della 7. Panzer-Division - con 146 panzer - di un battaglione di carri armati pesanti Panzer VI Tiger I - il 503\u00ba - dalla Francia e della 16\u00aa Divisione motorizzata dal Caucaso).\nMentre la situazione strategica tedesca sembrava fortemente compromessa, in realt\u00e0, anche Stalin e i suoi generali erano impegnati in valutazioni e decisioni operative non semplici, per sfruttare l'indebolimento tedesco e ottenere entro la fine dell'inverno una vittoria decisiva nel settore meridionale. In questa fase l'attenzione principale di Stalin era ancora concentrata su Stalingrado; desideroso di una rapida conclusione della battaglia (con conseguente disponibilit\u00e0 delle notevoli forze del fronte del Don del generale Konstantin Rokossovskij impiegate contro la sacca, per altre missioni offensive su altre direttrici), egli fece mostra di grande impazienza nei confronti del generale Nikolaj Voronov, incaricato di schiacciare la 6\u00aa Armata. Dopo alcuni burrascosi scontri con Stalin, Voronov diede finalmente inizio all'operazione Anello (\"Kol\u017eo\") sul fronte di Stalingrado il 10 gennaio.\nMentre era sempre in ansiosa attesa di una rapida liquidazione della sacca, Stalin si concentr\u00f2 anche sull'obiettivo, apparentemente raggiungibile, di tagliare fuori e distruggere il Gruppo d'armate A nel Caucaso: tuttavia, nonostante le continue sollecitazioni del dittatore e l'intervento personale del generale Aleksandr Vasilevskij, le forze sovietiche nel Caucaso (anche per difficolt\u00e0 oggettive legate alle forze disponibili, al clima e al territorio impervio) fallirono nella loro missione (cosiddetta \"operazione Don\") e dato che il feldmaresciallo von Manstein, con grande abilit\u00e0, riusc\u00ec a contenere la marcia dei corpi corazzati del generale Malinovskij su Rostov, il raggruppamento tedesco del Caucaso riusc\u00ec a sfuggire entro il 7 febbraio per la via di Rostov.\nMentre si svolgevano queste complicate operazioni, in realt\u00e0 era gi\u00e0 in piena organizzazione, sotto la supervisione diretta dei generali Georgij \u017dukov e Aleksandr Vasilevskij e con il continuo controllo dello stesso Stalin, una nuova potente offensiva (la terza fase - dopo \"Urano\" e \"Piccolo Saturno\") dell'offensiva invernale sovietica 1942-43 diretta ad attaccare il settore dell'Alto Don difeso dalle truppe ungheresi (2\u00aa Armata), dai resti dell'ARMIR italiano (il Corpo d'armata alpino) e da unit\u00e0 tedesche frettolosamente raggruppate nel 24\u00ba \"Panzerkorps\" per sbarrare la valle della Kalitva, sul fianco destro degli alpini.\nFin dal 22 dicembre Stalin, durante un improvviso incontro al Cremlino, aveva incaricato personalmente il generale Filipp Golikov, comandante del fronte di Vorone\u017e (al momento impegnato, insieme al fronte Sud-Ovest del generale Vatutin, nello sfruttamento in profondit\u00e0 del successo dell'operazione Piccolo Saturno) di studiare, pianificare e organizzare operativamente questa nuova offensiva la cui riuscita avrebbe definitivamente scardinato il fronte meridionale dell'Asse, aprendo la strada per un'avanzata verso le grandi citt\u00e0 di Kursk e Char'kov e verso il fiume Dniepr e il Mar d'Azov.\nIl fronte di Vorone\u017e, incaricato della missione, sarebbe stato opportunamente rinforzato con l'assegnazione di potenti quantitativi di artiglieria pesante per scardinare le difese fisse ungheresi lungo il Don e soprattutto con l'afflusso della poderosa 3\u00aa Armata corazzata, proveniente dalle riserve strategiche posizionate nella regione di Tula. Questa formazione mobile si sarebbe rischierata di sorpresa, nel massimo segreto, nel settore sinistro del fronte d'attacco del generale Golikov e avrebbe costituito la massa d'urto decisiva per frantumare le precarie linee dell'Asse nella regione Novaja Kalitva-Kantemirovka, appena costituite dopo il crollo delle difese italiane sul Medio Don.\nLo sfondamento e la tenaglia.\nIl lavoro preparatorio del generale Golikov prosegu\u00ec in fretta; inoltre alcuni studi preliminari erano gi\u00e0 pronti dai primi di dicembre ad opera del generale Kirill Moskalenko, comandante della 40\u00aa Armata sovietica, incaricata di attaccare le posizioni ungheresi dalla testa di ponte sul Don di Storozevoe che era stata conquistata dalle truppe sovietiche fin dall'estate 1942. A partire dal 3 gennaio 1943 la pianificazione venne costantemente controllata sul posto dai generali Georgij \u017dukov e Aleksandr Vasilevskij; in particolare il primo generale (che sarebbe stato promosso a maresciallo il 18 gennaio 1943) fece mostra del consueto irascibile attivismo, spronando i generali sottoposti alla massima velocit\u00e0 e alla costante attenzione per i dettagli operativi e per la segretezza del piano d'attacco.\nA questo riguardo, alcuni giorni prima dell'offensiva il generale \u017dukov ebbe modo di inscenare un violento alterco con il comando del fronte proprio in merito ad un presunto cedimento del sistema di sicurezza. In realt\u00e0 l'attacco colse di sorpresa le forze dell'Asse; il comando del Gruppo d'armate B del generale Maximilian von Weichs apparentemente era cosciente del pericolo ma si trov\u00f2 nell'impossibilit\u00e0 di farvi fronte per mancanza di riserve, mentre gli ungheresi e anche gli italiani, sia a livello di Comando Supremo con il maresciallo Ugo Cavallero, sia a livello del comando dell'8\u00aa Armata con il generale Italo Gariboldi, rimasero convinti dell'esaurimento delle risorse offensive sovietiche e quindi erano fiduciosi in una tregua invernale in quel settore.\nIl settore del Don attaccato, compreso tra la regione a sud di Vorone\u017e e quella a sud di Kantemirovka, era difeso a nord dalla 2\u00aa Armata ungherese del generale Jany, schierata lungo il Don con nove deboli divisioni di fanteria e la mediocre riserva della 1\u00aa Divisione corazzata ungherese dotata di un centinaio di carri armati M38 di origine ceca e Panzer IV con cannone corto. Alle truppe ungheresi seguivano pi\u00f9 a sud, sempre appoggiate sul Don, le forze italiane del Corpo d'Armata Alpino del generale Gabriele Nasci che allineava la 2\u00aa Divisione alpina \"Tridentina\", la 156\u00aa Divisione fanteria \"Vicenza\" e la 4\u00aa Divisione alpina \"Cuneense\". Da Novaja Kalitva era schierato il 24\u00ba Panzerkorps tedesco del generale Martin Wandel con due divisioni tedesche (385\u00aa e 387\u00aa Divisione fanteria), il gruppo Waffen-SS \"Fegelein\", la 3\u00aa Divisione alpina \"Julia\" e la modesta riserva della 27. Panzer-Division con qualche decina di carri armati. A Starobelsk stazionava, a copertura del comando dell'ARMIR, la 19. Panzer-Division anch'essa molto sfornita di mezzi. Si trattava nel complesso di uno schieramento poco solido, con scarse riserve mobili e gi\u00e0 minacciato sulla sinistra e anche sulla destra nel settore ungherese, dove i sovietici disponevano della importante testa di ponte a sud del Don di Storozevoe).\nIl piano sovietico prevedeva infatti un doppio attacco sui due lati con successiva manovra a tenaglia convergente sulla citt\u00e0 di Alekseevka per accerchiare completamente tutto il raggruppamento dell'Asse. A nord dalla testa di ponte di Storozevoe avrebbe attaccato la 40\u00aa Armata del generale Moskalenko, protetta sulla destra dal 4\u00ba Corpo corazzato (proveniente dalla regione di Stalingrado); al centro il 18\u00ba Corpo sovietico avrebbe inscenato un altro attacco minore dalla piccola testa di ponte di Shuche; infine la massa principale della 3\u00aa Armata corazzata del generale Pavel Rybalko, avrebbe schiacciato sulla sinistra il 24. Panzerkorps tedesco e puntato direttamente su Rosso\u0161' (Quartier generale del Corpo alpino italiano), e su Alekseevka per andare incontro alla 40\u00aa Armata proveniente da nord.\nSulla sinistra il 7\u00ba Corpo di cavalleria e una parte della 6\u00aa Armata sovietica (fronte di Vatutin) avrebbero coperto i carri armati del generale Rybalko, avanzando in direzione di Valujki. A causa delle difficolt\u00e0 di spostamento e delle intemperie invernali, l'attacco sub\u00ec un ultimo rinvio: alla fine il 4\u00ba Corpo corazzato non riusc\u00ec a giungere in tempo, mentre la 3\u00aa Armata corazzata, spostata con grandi difficolt\u00e0 a causa anche di un gigantesco ingorgo ferroviario dalla lontana regione di Tula, sarebbe entrata in campo con solo una parte delle sue forze, 400 carri armati invece degli oltre 550 previsti).Per mantenere la sorpresa, i generali \u017dukov, Vasilevskij e Golikov non attesero oltre: il 14 gennaio sarebbe partito l'attacco principale, mentre fin dal 12 gennaio il generale Moskalenko avrebbe iniziato l'assalto nel suo settore settentrionale.\nL'attacco del 12 gennaio ebbe immediatamente un grande successo; in particolare nel settore ungherese, i potenti concentramenti d'artiglieria sovietica schiacciarono le difese sia a Storozevoe sia a \u0160u\u010de, provocando il rapido crollo dell'armata ungherese; le colonne sovietiche proseguirono subito in profondit\u00e0 verso Ostrogo\u017esk e Alekseevka per accerchiare in gruppi separati le divisioni ungherese gi\u00e0 in rotta; l'intervento del cosiddetto \"Gruppo Kramer\", formazione \"ad hoc\" costituita con la 1\u00aa Divisione corazzata ungherese e la 26\u00aa Divisione fanteria tedesca, non ottenne alcun risultato e l'avanzata sovietica continu\u00f2 incontenibile. Il 14 gennaio la situazione era gi\u00e0 compromessa nel settore ungherese; il Corpo Alpino, esposto sui due fianchi, cominci\u00f2 quindi a ipotizzare una ripiegamento preventivo incontrando il rigido diniego dei comandi superiori tedeschi e italiani. Erano poste le premesse per un'inutile resistenza sul posto e per un'inevitabile ritirata imposta dal nemico, nel caos e nella disorganizzazione.\nIl 14 gennaio passava all'attacco nel settore sud la potente 3\u00aa Armata corazzata; cominciava cos\u00ec con questa prima campagna di guerra la storia operativa di questa formazione corazzata sovietica (e del suo comandante generale Rybalko) che al termine della guerra, dopo grandi vittorie e alcuni insuccessi, come nella Terza battaglia di Char'kov, sarebbe diventata l'unita corazzata pi\u00f9 famosa e temuta dell'Armata Rossa.\nDopo alcune difficolt\u00e0 iniziali i carri armati sovietici entrarono in campo gi\u00e0 nel pomeriggio del primo giorno; l'ondata corazzata di 400 carri armati del 12\u00ba e 15\u00ba Corpo corazzato travolse le difese del 24\u00ba Panzerkorps; il 15\u00ba Corpo corazzato (colonna di sinistra del cuneo corazzato) sbuc\u00f2 direttamente a Zhilino, sede del comando del 24\u00ba Panzerkorps, travolgendo il quartier generale, lo stesso generale Martin Wandel rimase ucciso negli scontri.\nLa situazione dell'Asse divenne critica; la colonna di destra (12\u00ba Corpo corazzato) il mattino del 15 gennaio fece irruzione di sorpresa dentro Rosso\u0161', quartier generale del Corpo alpino: dopo la confusione iniziale, un coraggioso contrattacco respinse i sovietici, ma gi\u00e0 il 16 gennaio i carri armati russi ritornarono all'attacco; Rosso\u0161' cadde; il Corpo alpino rischiava di rimanere tagliato fuori, il 24\u00ba Panzerkorps era gi\u00e0 in rotta. Il 17 gennaio il 15\u00ba Corpo corazzato raggiunse Alekseevka dove si congiunse con le unit\u00e0 della 40\u00aa Armata sovietica che avevano sgominato le difese ungheresi.\nLe forze dell'Asse erano ormai frantumate in tronconi separati: gli ungheresi furono in gran parte accerchiati nelle sacche di Ostrogo\u017esk a nord, e di Karpenkovo al centro; il Corpo alpino era tagliato fuori a Podgornoe dopo l'arrivo del 12\u00ba Corpo corazzato a Karpenkovo: alle 11.00 del 17 gennaio finalmente il comando dell'ARMIR ordin\u00f2 lo sganciamento e la ritirata delle divisioni alpine.\nLa drammatica ritirata degli Alpini.\nUna massa enorme di circa 70.000 uomini si mosse nel disordine e nella disorganizzazione; nulla era stato preparato per una ritirata metodica e quindi i mezzi e le artiglierie furono abbandonate sul posto, le comunicazioni con il comando dell'ARMIR saltarono subito, gli unici mezzi di sfondamento disponibili erano quattro cannoni d'assalto tedeschi Sturmgesch\u00fctz III. Alla enorme colonna composta dalle tre divisioni alpine e dalla divisione \"Vicenza\", si unirono lungo la strada circa 10.000 tedeschi (i resti del 24\u00ba Panzerkorps) e tra 2.000 e 7.000 truppe ungheresi sbandate provenienti da nord che cercavano di sfuggire alla prigionia.\nFin dall'inizio il coraggio e la resistenza di alcun reparti alpini, con l'aiuto di alcuni elementi tedeschi motorizzati, costituirono l'unico baluardo di questa interminabile colonna appiedata nella neve. Da Podgornoe le truppe della \"Tridentina\" confluirono inizialmente su Postojali, mentre la \"Julia\" e la \"Cuneense\" venivano intercettate a Novo-postojalovska, dove subirono gravi perdite prima di poter proseguire. I sovietici, in realt\u00e0, impiegarono contro le colonne in ritirata solo una piccola parte delle loro forze e, forse sottovalutando la tenacia degli alpini, si concentrarono invece nell'avanzata in profondit\u00e0 con le colonne corazzate spinte verso ovest. Grazie anche a questo errore dei russi, la colonna in ritirata prosegui la sua penosa marcia, continuamente falcidiata dagli attacchi di disturbo, dalla spossatezza generale, dalla mancanza di rifornimenti e dall'inclemenza del clima invernale della steppa.\nDopo il raggruppamento generale a Postojali (20 gennaio), la \"Tridentina\" al comando del generale Luigi Reverberi, l'unit\u00e0 pi\u00f9 efficiente e combattiva delle truppe in ritirata, guid\u00f2 l'attacco su \u0160eljakino che permise di superare un nuovo sbarramento sovietico; ma a questo punto le altre due divisioni alpine deviarono per errore pi\u00f9 a nord e incapparono a Varvarovka (23 gennaio) in un nuovo ostacolo nemico; la battaglia fu disperata e le perdite altissime; interi reparti furono distrutti. I resti della \"Julia\", della \"Cuneense\" e della \"Vicenza\" proseguirono ancora verso sud allontanandosi dalla \"Tridentina\" e dai reparti tedeschi.\nDurante l'ultima parte della tragica ritirata ci furono fasi di disperazione, di caos e di cedimento del morale; gravi incidenti scoppiarono tra le truppe tedesche e quelle italiane, apparentemente per lo sprezzante e non cameratesco comportamento dei soldati del Reich e per violenti contrasti sull'utilizzo dei pochissimi mezzi motorizzati disponibili. Nelle fasi concitate della ritirata il generale Karl Eibl, nuovo comandante del 24\u00ba Panzerkorps, rimase ucciso per l'esplosione di una bomba a mano scagliato dagli alpini contro il suo veicolo di comando confuso con un mezzo sovietico.\nL'ultima fase della marcia verso ovest avrebbe visto il sanguinoso scontro della battaglia di Nikolaevka (26 gennaio), dove le colonne guidate dai resti della \"Tridentina\" e dai cannoni d'assalto tedeschi riuscirono a superare con gravi perdite l'ultimo sbarramento sovietico e a guadagnare la salvezza verso \u0160ebekino; e la triste fine delle altre due divisioni alpine e della \"Vicenza\" che furono definitivamente intrappolate e costrette alla resa a Valujki (a sud di Nikolaevka) dai reparti del 7\u00ba Corpo di cavalleria sovietico che era giunto in quella localit\u00e0 fin dal 19 gennaio.\nLe perdite finali del corpo d'armata alpino furono altissime: su circa 63.000 uomini (tre divisioni alpine e divisione fanteria \"Vicenza\"), circa 51.000 furono i morti, feriti o dispersi; tutto il materiale e le artiglierie andarono perdute, i generali Emilio Battisti, Umberto Ricagno e Etelvoldo Pascolini (comandanti rispettivamente delle divisioni \"Cuneense\", \"Julia\" e \"Vicenza\") caddero prigionieri a Valujki. Le truppe ungheresi subirono perdite ancor maggiori: circa 143.000 soldati, di cui oltre 80.000 prigionieri; le notizie della disfatta provocarono la costernazione generale in patria nella popolazione e negli ambienti politici. Nell'esercito tedesco almeno tre divisioni di fanteria e una divisione corazzata furono praticamente distrutte, anche se alcuni reparti, grazie alla superiore organizzazione, riuscirono a mantenere la coesione fino alla fine e a ricongiungersi con il nuovo e precario schieramento dell'Asse.\nQuesta nuova vittoria conferm\u00f2 la potenza offensiva dell'Armata Rossa e la sua capacit\u00e0 di organizzare in inverno vaste manovre d'accerchiamento sui fianchi ed alle spalle delle poco mobili forze dell'Asse; le fonti sovietiche e russe evidenziano i brillanti risultati raggiunti e l'abile esecuzione del piano di attacco, parlando di una \"Stalingrado sull'alto Don\".\nConclusione.\nMentre una parte delle forze sovietiche era impegnata a rastrellare le varie sacche di resistenza, a schiacciare le colonne in fuga e a cercare di impedire alle residue truppe dell'Asse di sfuggire dalla trappola, gli elementi meccanizzati e di cavalleria dell'Armata Rossa, dopo aver rapidamente chiuso la manovra a tenaglia su Alekseevka, avevano proseguito verso ovest per sfruttare l'enorme falla aperta nello schieramento nemico a causa del crollo della 2\u00aa Armata ungherese, del Corpo alpino e del 24\u00ba Panzerkorps tedesco. Quasi immediatamente, Stalin ed il generale Vasilevskij, che coordinava le operazioni, avevano incaricato il generale Golikov di organizzare con la massima rapidit\u00e0 una nuova operazione in direzione nord per mettere in pericolo e possibilmente accerchiare la 2\u00aa Armata tedesca, ancora asserragliata a Vorone\u017e, in cooperazione con il Fronte di Brjansk schierato pi\u00f9 a nord).\nContemporaneamente la 3\u00aa Armata corazzata del generale Rybalko, dopo la riuscita avanzata in profondit\u00e0, doveva impegnare subito i suoi carri armati a ovest per sbaragliare i nuovi precari sbarramenti tedeschi, il cosiddetto \"Gruppo Lanz \" che peraltro stava per ricevere un potente rinforzo con l'arrivo del 2\u00ba Panzerkorps Waffen-SS proveniente dalla Francia, e muovere in direzione di Char'kov, in cooperazione con le forze del Fronte Sud-Ovest del generale Vatutin che avrebbero forzato il fiume Donec.\nQueste nuove ambiziose operazioni, pianificate dallo Stavka fin dal 20 gennaio, avrebbero dato luogo alla Offensiva Vorone\u017e-Kastornoe e alla successiva Operazione Stella, caratterizzata dalla breve riconquista di Char'kov (15 febbraio) da parte dei corpi corazzati del generale Rybalko. L'interminabile offensiva sovietica sembrava inarrestabile, il Gruppo d'Armate B tedesco aveva praticamente cessato di esistere e sarebbe effettivamente stato sciolto da Hitler a met\u00e0 febbraio); le armate \"satelliti\" erano state distrutte, mentre anche i tedeschi sembravano incapaci di ristabilire la situazione. Le truppe tedesche della 6\u00aa Armata accerchiate a Stalingrado si arresero il 2 febbraio."}
{"id": "2634145", "revid": "339392", "url": "https://it.wikipedia.org/wiki?curid=2634145", "title": "Golf (abbigliamento)", "text": ""}
{"id": "2634147", "revid": "88740", "url": "https://it.wikipedia.org/wiki?curid=2634147", "title": "Ullmann", "text": ""}
{"id": "2634149", "revid": "599013", "url": "https://it.wikipedia.org/wiki?curid=2634149", "title": "Ullman", "text": ""}
{"id": "2634150", "revid": "27641586", "url": "https://it.wikipedia.org/wiki?curid=2634150", "title": "Ulmann", "text": ""}
{"id": "2634151", "revid": "27641590", "url": "https://it.wikipedia.org/wiki?curid=2634151", "title": "Ulman", "text": ""}
{"id": "2634154", "revid": "6923", "url": "https://it.wikipedia.org/wiki?curid=2634154", "title": "Veicolo elettrico", "text": "Per veicolo elettrico si intende un mezzo di trasporto che utilizza per il suo funzionamento un sistema a propulsione elettrica che \u00e8 generalmente alimentato con batterie ricaricabili, ma che pu\u00f2 essere anche collegato ad un sistema di alimentazione tramite reti aeree con fili sospesi, binari o fasce di alimentazione conduttrici per contatti striscianti laterali. I veicoli elettrici possono essere variabilmente e a seconda delle necessit\u00e0 o caratteristiche di progettazione a 1, a 2, a 3, a 4 o a pi\u00f9 ruote.\nI veicoli pi\u00f9 comuni di grande e consolidata diffusione sono i filobus, gli elettrotreni, i treni con automotrice elettrica delle reti ferroviarie e delle metropolitane, ma esistono ormai da tempo e vengono prodotti in serie tutte le tipologie di trasporto quindi le auto, le moto, gli autobus e le biciclette, furgoncini etc., oltre ad innumerevoli e vari sistemi di trasporto diversificati quali i mezzi per i campi da golf, denominati Golf cart, e che sono ormai utilizzati in numerosi contesti dove sia necessario non emettere gas ed agenti inquinanti come all'interno delle stazioni ferroviarie e degli aeroporti, centri commerciali, centri storici ecc. Fanno parte della categoria dei veicoli elettrici anche i mezzi utilizzati dai portatori di handicap quali le carrozzine e gli scooter personalizzati. Esistono inoltre le moderne elettrocarrozze progettate per essere trainate dai cavalli, che sopperiscono alla fatica dei cavalli in salita, e che sono in grado di essere spostate lungo i percorsi autonomamente.\nAccesso nelle zone a traffico limitato.\nLa questione relativa all'accesso dei veicoli elettrici all'interno delle ZTL risulta normata dall'art. 19 del Decreto legislativo 16 dicembre 2016, n. 257. In particolare, esso prevede che:\nL'articolo in questione \u00e8 cogente per gli enti territoriali, i quali, con propri provvedimenti, devono escludere i veicoli elettrici, a idrogeno, ibridi e cos\u00ec via dai blocchi anche temporanei alla circolazione. \u00c8 in ogni caso necessario un provvedimento dell'ente territoriale in questione.\nUna norma pi\u00f9 recente \u00e8 fornita dall'articolo 1 comma 103 della Legge di bilancio 2019, la quale obbliga i comuni, in fase di delimitazione delle aree pedonali e delle ZTL, a consentire ai veicoli elettrici e ibridi l'ingresso libero.\nIncentivi.\nIn alcuni casi, gli appalti pubblici vengono utilizzati per incoraggiare i produttori nazionali di veicoli elettrici. Molti paesi hanno annunciato di avere intenzione di vietare la vendita di veicoli a combustibili fossili tra il 2025 e il 2040.\nMolti governi offrono incentivi per promuovere l'uso dei veicoli elettrici, con l'obiettivo di ridurre l'inquinamento atmosferico e il consumo di petrolio. Alcuni incentivi intendono aumentare gli acquisti di veicoli elettrici compensando il prezzo di acquisto con una sovvenzione.\nMolte aziende che vendono veicoli elettrici hanno stretto una partnership con i servizi elettrici locali al fine di fornire ulteriori incentivi."}
{"id": "2634155", "revid": "39900", "url": "https://it.wikipedia.org/wiki?curid=2634155", "title": "Serre-Chevalier", "text": ""}
{"id": "2634157", "revid": "88812", "url": "https://it.wikipedia.org/wiki?curid=2634157", "title": "Timone (filosofo)", "text": ""}
{"id": "2634160", "revid": "1305887", "url": "https://it.wikipedia.org/wiki?curid=2634160", "title": "Golf cart", "text": "Una golf cart, o golf buggy, o caddy, o risci\u00f2, o pi\u00f9 propriamente golf car \u00e8 un piccolo veicolo progettato originariamente per trasportare due giocatori di golf e la loro attrezzatura lungo il campo da gioco.\nCaratteristiche.\nEsistono diversi tipi di golf car, ma in generale sono usate per trasportare un piccolo numero di passeggeri per brevi distanze a velocit\u00e0 inferiori ai 24 chilometri all'ora. Generalmente si tratta di veicoli che pesano circa 400-450 chilogrammi, sono lunghi circa due metri e mezzo, larghi 1,2 m e alti 1,8 m. \nMotore.\nOriginariamente le golf car erano tutte a propulsione elettrica. Si \u00e8 trattato dei primi veicoli elettrici per utilizzo privato prodotti in massa.\nLa propulsione oggigiorno di solito \u00e8 assicurata da un motore a combustione interna a quattro tempi, ma sono ancora diffuse anche le versioni con motore elettrico, specie dove l'assenza di rumore ed emissioni \u00e8 considerata un fattore importante. Se progettati per il trasporto su strada, questi veicoli elettrici sono spesso indicati come NEV (\"Neighborhood Electric Vehicle\") o LSV (\"Low-Speed Vehicle\").\nPrezzo.\nIl prezzo di questi veicoli pu\u00f2 variare dai 2.000 fino ad oltre i 10.000 euro, a seconda degli accessori, capacit\u00e0 di trasporto, condizioni (se usato). "}
{"id": "2634161", "revid": "1788047", "url": "https://it.wikipedia.org/wiki?curid=2634161", "title": "Campionato nordamericano di pallavolo maschile 2005", "text": "Il XIX campionato nordamericano di pallavolo maschile si \u00e8 svolto dal 10 al 15 settembre 2005 a Winnipeg, in Canada. Al torneo hanno partecipato 8 squadre nazionali nordamericane e la vittoria finale \u00e8 andata per la sesta volta, la seconda consecutiva, agli Stati Uniti.\nPodio.\nCampione.\nStati Uniti(Sesto titolo)\nSecondo posto.\nCuba\nTerzo posto.\nCanada"}
{"id": "2634162", "revid": "154893", "url": "https://it.wikipedia.org/wiki?curid=2634162", "title": "Golf car", "text": ""}
{"id": "2634163", "revid": "154893", "url": "https://it.wikipedia.org/wiki?curid=2634163", "title": "Golf buggy", "text": ""}
{"id": "2634165", "revid": "154893", "url": "https://it.wikipedia.org/wiki?curid=2634165", "title": "Immersioni subacquee", "text": ""}
{"id": "2634168", "revid": "767487", "url": "https://it.wikipedia.org/wiki?curid=2634168", "title": "Argelia (Cauca)", "text": "Argelia \u00e8 un comune della Colombia facente parte del dipartimento di Cauca.\nIl centro abitato venne fondato da un gruppo di coloni nel 1905, mentre l'istituzione del comune \u00e8 dell'8 novembre 1967."}
{"id": "2634170", "revid": "287204", "url": "https://it.wikipedia.org/wiki?curid=2634170", "title": "Erna Schurer", "text": ""}
{"id": "2634171", "revid": "7", "url": "https://it.wikipedia.org/wiki?curid=2634171", "title": "Erna Schuler", "text": ""}
{"id": "2634173", "revid": "228587", "url": "https://it.wikipedia.org/wiki?curid=2634173", "title": "Serialit\u00e0", "text": ""}
{"id": "2634175", "revid": "154893", "url": "https://it.wikipedia.org/wiki?curid=2634175", "title": "Veicolo a motore", "text": ""}
{"id": "2634176", "revid": "119535086", "url": "https://it.wikipedia.org/wiki?curid=2634176", "title": "Amok (psicologia)", "text": "Il termine amok (a volte scritto anche amuk o amuck) \u00e8 una sindrome culturale tipica delle regioni del Sud-est asiatico, della Malaysia, dell'Indonesia e della Nuova Guinea. La parola si riferisce a una condizione temporanea di furia violenta e omicida. Casi di amok vengono descritti da Georges Devereux.\nL'esplosione che segna l'esordio dell'Amok trae origine da un'offesa ricevuta e vissuta come intollerabile o, anche, dall'accumulo di tensione legato al sopportarne di successive. Il soggetto che \u00e8 colpito da questa sindrome, dopo una breve fase di ritiro relazionale, aggredisce dapprima i familiari e poi gli estranei, in un crescendo incontrollabile di furia omicida. Nell'accesso di violenza corre velocissimo per le strade e tra i campi per poi, infine, accasciarsi. La manifestazione di violenza \u00e8 poi seguita da amnesia e malinconico esaurimento.\nStoria.\nViene per la prima volta classificata come una condizione psichiatrica intorno 1849 a seguito di segnalazioni aneddotiche e casi di studio che rivela che la maggior parte delle persone colpite dalla sindrome, erano malati di mente. Prima di allora, amok \u00e8 stata studiata e riportata come una curiosit\u00e0 antropologica. Storicamente, gli osservatori hanno descritto 2 forme di Amok, anche se il DSM-IV non fa differenza tra di loro.\nLa forma pi\u00f9 comune, denominata Beramok, \u00e8 stato associato a una perdita personale e preceduto da un periodo di depressione, mentre la forma pi\u00f9 rara, Amok, \u00e8 stato associato con la rabbia, per vendetta su fatti precedentemente accaduti o a seguito di un insulto percepito. Sulla base di studio eseguita su questi primi casi, Beramok \u00e8 plausibilmente legata a un disturbo depressivo derivato dallo stato d'animo, mentre Amok sembra essere correlato alla psicosi, disturbi della personalit\u00e0, o di un disturbo delirante.\nNel 1846, nella provincia di Penang, in Malesia, un anziano e rispettabile malese, impazzisce improvvisamente sparando e uccidendo tre abitanti del villaggio e causando il ferimento di altri dieci. Catturato e portato in giudizio le prove hanno rivelato che aveva improvvisamente perso la moglie e l'unico figlio e in seguito al lutto sarebbe diventato mentalmente disturbato.\nLetteratura.\nNel breve racconto di Herbert George Wells \"Through a Window\" (\"Dalla finestra\"), pubblicato sul quotidiano \"Black and White\" il 25 agosto 1894 e riproposto nella raccolta di racconti del 1895 \"Il bacillo rubato e altri casi\", lo scrittore narra la follia omicida di un malese indicandola come Amok, descrivendo prima l'appartarsi dell'uomo e il suo cattivo umore, ed in seguito la sfrenata caccia all'uomo dovuta ad alcuni omicidi commessi con un kriss da parte del malese, fino alla morte di quest'ultimo.\nNel racconto \"Amok\", del 1922, lo scrittore austriaco Stefan Zweig definisce il significato che viene attribuito a tale parola all'interno del suo determinato ambito di formazione: \u00abAmok \u00e8 una parola malese che indica una \"follia rabbiosa, una specie di idrofobia umana... un accesso di monomania omicida, insensata, non paragonabile a nessun'altra intossicazione alcolica\".\u00bb\nNel romanzo \"Le Passager clandestin\", del 1947, di Georges Simenon, pubblicato da Mondadori in Italia nel 1958 con titolo \"Passeggero Clandestino\", viene pi\u00f9 volte fatto riferimento a questa sindrome e vengono sommariamente descritti gli effetti."}
{"id": "2634177", "revid": "7", "url": "https://it.wikipedia.org/wiki?curid=2634177", "title": "Erna Scheurer", "text": ""}
{"id": "2634179", "revid": "409265", "url": "https://it.wikipedia.org/wiki?curid=2634179", "title": "Oasi naturale Bosco Camerine", "text": "L'Oasi naturale Bosco Camerine \u00e8 un'oasi della Campania istituita nel 1999.\nOccupa una superficie di circa 100 ha nella provincia di Salerno in localit\u00e0 Bosco Camerine. Confina con il Parco nazionale del Cilento.\nStoria.\nDopo secoli di deforestazione, operata da contadini e pastori, il residuo polmone verde di Albanella \u00e8 stato salvato grazie all'istituzione nel 1995 dell'Oasi naturalistica \"Bosco Camerine\" gestita dal settembre 1999 dal WWF in convenzione con il comune di Albanella.\nTerritorio.\nL'Oasi, inserita tra le aree contigue del Parco Nazionale del Cilento e Vallo di Diano, protegge 111 ettari di bosco che si sviluppano lungo il fianco scosceso di una collina per un'altezza sul livello del mare compresa tra i 130 e i 390 metri. L'accesso alla riserva \u00e8 su Via Camerine secondo snc, in localit\u00e0 Bosco Camerine.\nStrutture e attivit\u00e0.\nL'Oasi \u00e8 aperta tutto l'anno e sia nel centro storico di Albanella che all'ingresso dell'area protetta sono presenti dei Centri visita. Per gli appassionati vi sono diversi sentieri che attraversano il bosco, arricchiti da pannelli illustrativi sulla fauna e sulla flora residente.\nNei pressi dell'ingresso \"ovest\" la Comunit\u00e0 Montana ha realizzato una torre di avvistamento in legno, aperta a tutti, che permette di avere una splendida visuale su tutta l'area protetta.\nFauna.\nAll'interno dell'area protetta trovano rifugio diverse specie di animali selvatici tra cui la volpe, il tasso, la donnola, la faina, la biscia dal collare, il tritone meridionale e tra gli uccelli il cardellino, il cuculo, la ghiandaia ed il verzellino.\nFlora.\nL'oasi \u00e8 un ottimo esempio di macchia mediterranea, sopravvissuta all'opera di deforestazione che ha interessato i terreni circostanti oggi agricoli. Alla lecceta mista si alternano radure e aree prative che lasciano il posto ad ovest a vere e proprie praterie aride (xerogramineti) e a terreni pietrosi, mentre a quota maggiore il bosco si compone soprattutto di latifoglie."}
{"id": "2634181", "revid": "729019", "url": "https://it.wikipedia.org/wiki?curid=2634181", "title": "29. Waffen-Grenadier-Division der SS (russische Nr. 1)", "text": "La 29. Waffen-Grenadier-Division der SS \"RONA\" (russische Nr. 1) fu una delle 38 divisioni ufficiali costituita dalle Waffen-SS durante la seconda guerra mondiale.\nIl numero della divisione sar\u00e0 successivamente ripreso nel marzo del 1945 per la creazione della 29. Waffen-Grenadier-Division der SS (italienische Nr. 1) composta interamente da volontari italiani.\nLe origini con la Brigata Kaminski.\nLe origini della \"Russkaya Osvoboditelnaya Narodnaya Armiya\" (Armata popolare russa di liberazione) risalgono al dicembre 1941, quando il sindaco dell'autonomia di Lokot, Ivan K. Voskobinkov, ordin\u00f2 di formare una milizia per arrestare gli attacchi dei partigiani sovietici alle ferrovie della zona. Risposero all'appello tra i 400 e i 500 volontari che svolsero a dovere il loro compito, tanto che l'Armata Rossa decise di inviare un manipolo specializzato in operazioni di infiltrazione che, in concerto con i partigiani della zona, fu incaricato di uccidere il sindaco ribelle Voskobinkov, riuscendo in poco tempo nell'operazione. Nuovo sindaco di Lokot' nonch\u00e9 comandante del gruppo armato divenne Bronislav Kaminskij, ex membro dello staff di Voskobinkov che subito si adoper\u00f2 per dotare i propri uomini di un equipaggiamento migliore.\nDopo uno scontro con circa partigiani nella zona di Komari\u010di i tedeschi del gruppo d'armate Centro si misero in contatto con Kaminski e gli concessero pi\u00f9 autonomia e il controllo di una zona abitata da circa persone, chiedendo ed ottenendo in cambio di inserire nella formazione antipartigiana alcuni loro soldati. La prima operazione congiunta con il nuovo alleato tedesco avvenne il 5 giugno 1942 a nord di Brjansk, quando gli uomini di Kaminski, inquadrati in una compagnia, funsero da interpreti e da guide fino al termine delle operazioni avvenuta in ottobre. Kaminski dopo poco diede un nome alla sua unit\u00e0: \"Russkaya Osvoboditelnaya Narodnaya Armiya\", cio\u00e8 \"Armata popolazione russa di liberazione\", nota anche come RONA o POHA, quest'ultima sigla riferita al nome in cirillico; i tedeschi la chiamarono \"brigata Kaminski\". Col tempo le file della brigata si ingrossarono con disertori partigiani, coscritti del distretto di Lokot, bielorussi, ucraini e alcuni polacchi, inoltre arriv\u00f2 l'artiglieria e qualche carro T-34.\nQuesto periodo positivo cess\u00f2 nell'estate 1943 con i successi dell'Armata Rossa al fronte che causarono diserzioni nella brigata di Kaminski, che scamp\u00f2 anche a diversi attentati orchestrati dai suoi uomini. La repressione fu dura e alcuni ufficiali dissidenti vennero impiccati. I tedeschi comunque aumentarono la loro presenza nella brigata e ricominciarono le operazioni antipartigiane in preparazione alla battaglia di Kursk: operazioni \"Nachbarlife\", \"Zigeunerbaron\", \"Freisch\u00fctz\", \"Tannenhauser\" e \"Osterei\". La sconfitta registrata a Kursk dalla Wehrmacht impose alla brigata Kaminski di ritirarsi fino alla Bielorussia, con le diserzioni (sempre punite duramente quando ve ne fu l'occasione) in continuo aumento. La formazione combatt\u00e9 ancora una volta contro i partigiani nell'area di Lepel' (voblasc' di Vicebsk), quindi cambi\u00f2 nome in Volksheer-Brigade Kaminski poco prima di passare sotto il controllo delle Waffen-SS nel luglio 1944, che la rinominarono Waffen-Sturm-Brigade RONA, in parallelo alla nomina di Kaminski a \"brigadef\u00fchrer\"."}
{"id": "2634182", "revid": "110995796", "url": "https://it.wikipedia.org/wiki?curid=2634182", "title": "Parco naturale Diecimare", "text": "Il parco naturale Diecimare \u00e8 un'area naturale protetta della Campania istituita nel 1980. \nOccupa una superficie di 444 ettari nella provincia di Salerno. \u00c8 un'oasi gestita dal WWF Italia.\nL'ingresso del parco \u00e8 da Mercato San Severino.\nStoria.\nIl parco Diecimare nasce a Cava de' Tirreni, nel 1993, grazie all'opera di alcuni volontari, riuniti sotto il simbolo del WWF.\nDopo il mancato rinnovo della convenzione da parte del Comune di Cava de' Tirreni, il parco inizia un lento declino, fino al 2009, quando la gestione dell'area protetta ricadente nel Comune di Cava de' Tirreni fu lasciata dal WWF, per mancanza di fondi da parte delle istituzioni e per la situazione critica creatasi dopo il secondo incendio al centro visite.\nNel 2012 il parco va riprendendosi, grazie all'aiuto di autorit\u00e0 locali e all'impegno dell'associazione Terra Mia mentre la zona ricadente nel comune di Mercato San Severino \u00e8 tuttora gestita dal WWF e dove \u00e8 stata realizzata, oltre alla rete dei sentieri, anche una fattoria didattica ed un'area attrezzata per i visitatori.\nTerritorio.\nIn gestione ai comuni di Cava de' Tirreni, Baronissi, Mercato San Severino ed al WWF, si estende per 444 ettari, includendo i rilievi di Monte Caruso, di Forcella della Cava (852\u00a0m s.l.m.), parzialmente di Poggio e Monte Cuculo e il Montagnone.\nIl parco si caratterizza per due distinte aree geologiche: l'area di Monte Caruso (calcari) e quella di Forcella della Cava (dolomie e calcari dolomitici)."}
{"id": "2634184", "revid": "15756", "url": "https://it.wikipedia.org/wiki?curid=2634184", "title": "Dipartimento di Atreuc\u00f3", "text": "Atreuc\u00f3 \u00e8 un dipartimento argentino, situato nella parte centro-orientale della provincia di La Pampa, con capoluogo Macach\u00edn.\nEsso confina a nord con i dipartimenti di Capital e Catril\u00f3, a est con la provincia di Buenos Aires, a sud con il dipartimento di Guatrach\u00e9, e ad ovest con quelli di Utrac\u00e1n e Toay.\nSecondo il censimento del 2001, su un territorio di 3.580\u00a0km\u00b2, la popolazione ammontava a 10.134 abitanti, con un aumento demografico del 2,81% rispetto al censimento del 1991.\nIl dipartimento comprende per intero i comuni di Macach\u00edn e Rol\u00f3n, parte dei comuni di Doblas, Miguel Riglos e Tom\u00e1s Manuel de Anchorena (comprese le citt\u00e0 sedi municipali) e parte del comune di Ataliva Roca, la cui sede municipale (\"cabecera\" in spagnolo) \u00e8 in un altro dipartimento.\nOrigine del nome.\nIl nome \" Atreuc\u00f3 \" deriva dall'unione delle parole \"atra\" (cattivo, perverso, che provoca danni o corrompe) e \"co\" (acqua); ci\u00f2 \u00e8 in relazione alle caratteristiche dell'acqua delle Salinas Grandes. Secondo un'altra versione \"\" Atrenc\u00f3 \" o \" Atreuc\u00f3 \"\" significa acqua fredda. "}
{"id": "2634188", "revid": "174925", "url": "https://it.wikipedia.org/wiki?curid=2634188", "title": "Trib\u00f9 Apache", "text": ""}
{"id": "2634189", "revid": "1534172", "url": "https://it.wikipedia.org/wiki?curid=2634189", "title": "Armoriale dei comuni della citt\u00e0 metropolitana di Bari", "text": "Questa pagina contiene le armi (stemmi e blasonature) dei comuni della citt\u00e0 metropolitana di Bari (ex provincia di Bari)."}
{"id": "2634193", "revid": "74801", "url": "https://it.wikipedia.org/wiki?curid=2634193", "title": "Thomas Townsend", "text": "Biografia.\nNacque a Zanesville, Ohio; i suoi genitori erano Lewis K. e Mary Townsen Brown. Nel 1921, Brown scopr\u00ec quello che pi\u00f9 tardi venne chiamato effetto Biefeld-Brown, mentre stava sperimentando a un tubo a Raggi X insieme a William Coolidge. In questo tubo in cui si \u00e8 realizzato il vuoto atmosferico sono posti due elettrodi asimmetrici. Brown not\u00f2 che vi era una forza esercitata dal tubo nel momento in cui era connesso ad una sorgente ad alto voltaggio. Questa forza non era prodotta dai raggi X, ma da questo nuovo effetto. Pi\u00f9 tardi, nel 1923, collabor\u00f2 con Paul Alfred Biefeld alla Denison University in Granville (Ohio). Inizi\u00f2 la carriera militare e venne coinvolto in diversi progetti scientifici.\nNel 1939 si un\u00ec alla marina Americana (U.S. Navy), e condusse fondamentali ricerche sull'elettromagnetismo, sulle radiazioni, spettroscopia, sulla gravit\u00e0, e altre materie. Pi\u00f9 tardi lavor\u00f2 con Glenn L. Martin, e successivamente per l'NDRC, il National Defense Research Commitee, e per l'Office of Scientific Research and Development, diretto a quel tempo dal Dr. Vannevar Bush. Dopo il 1944 lavor\u00f2 come consulente della Lockheed-Vega Aircraft Corporation.\nGli ultimi anni.\nNel 1955, Brown si trasfer\u00ec in Gran Bretagna, e poi in Francia dove lavor\u00f2 per la Soci\u00e9t\u00e9 Nationale de Construction A\u00e9ronautique du Sud Ouest, la SNCASO. Nel 1956, la rivista \"Interavia\" rifer\u00ec che Brown aveva fatto progressi sostanziali nel campo dell'antigravit\u00e0 e nella ricerca sulla propulsione elettrogravitica. Diverse compagnie aeree di punta erano coinvolte in tali ricerche, ricerca che fu definito \"riservata\", a partire dal 1957. Altri invece sostengono che le ricerche di Brown giunsero ad un vicolo cieco, per cui perse i finanziamenti. Si pensa che gli effetti della sua scoperta sono stati verificati da altri scienziati. I lavori di Brown sono considerati controversi, in quanto avrebbero potuto dimostrare, ed anche lui era convinto in questo, l'esistenza e il modus operandi degli UFO. \nBrown fu uno dei primi investigatori in campo ufologico e nel 1956 prest\u00f2 consulenza presso il NICAP, ma si dimise dopo poco tempo, anche se tale organizzazione civile era molto influente nel settore ufologico. L'attivit\u00e0 dell'organizzazione attir\u00f2 l'attenzione della CIA e diversi alti ufficiali si unirono al gruppo. La pubblicit\u00e0 alle sue ricerche, un dispositivo a propulsione ionica, semplicemente definito \"lifter\", spinse diversi dilettanti ed appassionati in tentativi di replicazione; divenne un vero e proprio esercizio popolare."}
{"id": "2634194", "revid": "122246", "url": "https://it.wikipedia.org/wiki?curid=2634194", "title": "Nazionale di pallavolo maschile di Hong Kong", "text": "La nazionale di pallavolo maschile di Hong Kong \u00e8 una squadra asiatica e oceaniana composta dai migliori giocatori di pallavolo di Hong Kong ed \u00e8 posta sotto l'egida della Federazione pallavolistica di Hong Kong."}
{"id": "2634195", "revid": "220256", "url": "https://it.wikipedia.org/wiki?curid=2634195", "title": "Wille zur Macht", "text": ""}
{"id": "2634198", "revid": "1946488", "url": "https://it.wikipedia.org/wiki?curid=2634198", "title": "Dipartimento di Caleu Caleu", "text": "Caleu Caleu \u00e8 un dipartimento argentino, situato nella parte sud-orientale della provincia di La Pampa, con capoluogo La Adela.\nEsso confina a nord con il dipartimento di Hucal, a est con la provincia di Buenos Aires, a sud con quella di R\u00edo Negro, e ad ovest con il dipartimento di Lihuel Calel.\nSecondo il censimento del 2001, su un territorio di 9.078\u00a0km\u00b2, la popolazione ammontava a 2.075 abitanti, con un aumento demografico del 2,67% rispetto al censimento del 1991.\nIl dipartimento comprende parte del comune di La Adela (inclusa la citt\u00e0 sede municipale) e parte dei comuni di Bernasconi, General San Mart\u00edn e Jacinto Ar\u00e1uz, le cui sedi municipali per\u00f2 si trovano in altri dipartimenti."}
{"id": "2634203", "revid": "729019", "url": "https://it.wikipedia.org/wiki?curid=2634203", "title": "Coppa del Mondo di combinata nordica 1985", "text": "La Coppa del Mondo di combinata nordica 1985, seconda edizione della manifestazione organizzata dalla Federazione Internazionale Sci, ebbe inizio il 15 dicembre 1984 a Planica, in Jugoslavia, e si concluse il 16 marzo 1985 a Oslo, in Norvegia.\nFurono disputate 7 gare in altrettante localit\u00e0, tutte individuali Gundersen: 6 su trampolino normale, 1 su trampolino lungo. Nel corso della stagione si tennero a Seefeld in Tirol i Campionati mondiali di sci nordico 1985, non validi ai fini della Coppa del Mondo, il cui calendario contempl\u00f2 dunque un'interruzione nel mese di gennaio.\nIl norvegese Geir Andersen si aggiudic\u00f2 la coppa di cristallo, il trofeo assegnato al vincitore della classifica generale. Non vennero stilate classifiche di specialit\u00e0; Tom Sandberg era il detentore uscente del trofeo.\nRisultati.\nLegenda:\nIN = individuale Gundersen\nNH = trampolino normale\nLH = trampolino lungo"}
{"id": "2634205", "revid": "11190", "url": "https://it.wikipedia.org/wiki?curid=2634205", "title": "Xantotossina", "text": ""}
{"id": "2634209", "revid": "882198", "url": "https://it.wikipedia.org/wiki?curid=2634209", "title": "Guitars", "text": "Guitars \u00e8 un album in studio di Mike Oldfield pubblicato nel 1999 da Warner Bros. Records in formato CD e musicassetta.\nIl disco.\nNell'album vengono utilizzate esclusivamente delle chitarre. Tra le altre vengono utilizzate delle chitarre Roland dotate di interfacce MIDI, con le quali \u00e8 stato pilotato un campionatore che imita strumenti a percussione.\nIl pezzo \"Four Winds\" \u00e8 una composizione in quattro parti, ognuna delle quali \u00e8 una descrizione musicale dei quattro punti cardinali Nord, Sud, Est e Ovest."}
{"id": "2634211", "revid": "1543377", "url": "https://it.wikipedia.org/wiki?curid=2634211", "title": "Dipartimento di Capital (La Pampa)", "text": "Capital \u00e8 un dipartimento argentino, situato nella parte centrale della provincia di La Pampa, con capoluogo Santa Rosa.\nEsso confina a nord con il dipartimento di Conhelo, a est con quelli di Catril\u00f3 e Quem\u00fa Quem\u00fa, a sud con il dipartimento di Atreuc\u00f3 e ad ovest con quello di Toay.\nSecondo il censimento del 2001, su un territorio di 2.525\u00a0km\u00b2, la popolazione ammontava a 96.920 abitanti, con un aumento demografico del 24,22% rispetto al censimento del 1991.\nIl dipartimento comprende per intero il comune di Anguil, parte del comune di Santa Rosa (inclusa la citt\u00e0 sede municipale) e parte dei comuni di Mauricio Mayer e Winifreda, le cui sedi municipali per\u00f2 si trovano in altri dipartimenti."}
{"id": "2634212", "revid": "196390", "url": "https://it.wikipedia.org/wiki?curid=2634212", "title": "Metoxalene", "text": ""}
{"id": "2634223", "revid": "1946488", "url": "https://it.wikipedia.org/wiki?curid=2634223", "title": "Dipartimento di Catril\u00f3", "text": "Catril\u00f3 \u00e8 un dipartimento argentino, situato nella parte centro-orientale della provincia di La Pampa, con capoluogo Catril\u00f3.\nEsso confina a nord con il dipartimento di Quem\u00fa Quem\u00fa, a est con la provincia di Buenos Aires, a sud con il dipartimento di Atreuc\u00f3 e ad ovest con quello di Capital.\nSecondo il censimento del 2001, su un territorio di 2.555\u00a0km\u00b2, la popolazione ammontava a 6.728 abitanti, con un aumento demografico dell'8,64% rispetto al censimento del 1991.\nIl dipartimento comprende parte dei comuni di Catril\u00f3, Lonquimay e Uriburu (incluse le citt\u00e0 sedi municipali); e parte dei comuni di Miguel Riglos e Tom\u00e1s Manuel de Anchorena, le cui sedi municipali per\u00f2 si trovano in altri dipartimenti."}
{"id": "2634225", "revid": "120966617", "url": "https://it.wikipedia.org/wiki?curid=2634225", "title": "Novachord", "text": "Il Novachord \u00e8 un sintetizzatore elettronico polifonico, prodotto da Laurens Hammond fra il 1938 e il 1942. Le sue caratteristiche di ingombro sono appena inferiori ad un piccolo pianoforte mezza coda e i suoi tratti estetici sono simili a quelli di un organo Hammond di tipo A o B. Sopra la tastiera di 72 tasti dai profili arrotondati \u00e8 posto un pannello con tutti i comandi necessari a modificare il suono.\nIl Novachord \u00e8 nella storia come il primo e pi\u00f9 grande sintetizzatore commerciale, con in pi\u00f9 le caratteristiche di uno strumento musicale completo per utilizzo sia concertistico che residenziale, cos\u00ec come \u00e8 sempre stato con il pianoforte. Infatti le pubblicit\u00e0 dell'epoca lo delineavano come lo strumento per eccellenza da tenere in casa in salotto, per il divertimento musicale di tutta la famiglia.\nDescrizione.\nPesa all'incirca 2 quintali e mezzo e funziona in modo completamente elettronico facendo uso di \"appena\" 163 valvole con bulbo a duomo, la maggior parte di esse 6W7G; ha un amplificatore da circa 20 Watt d'uscita con i triodi finali 2A3, uguale a quello usato sui tone cabinet tipo A 20 e D20 degli organi Hammond, e due altoparlanti Jensen elettrodinamici incorporati. Non ha pedaliera perch\u00e9 non \u00e8 un organo, ma solo dei pedali di sostegno tipo pianoforte e regola il volume sonoro tramite un classico pedale d'espressione Hammond a condensatore variabile. \nNel Novachord l'attacco e il decadimento del suono sono completamente regolabili, e per mezzo dei suoi filtri sottrattivi si pu\u00f2 variare il suono entro ampi limiti ottenendo toni tipo pianoforte o violino, corno, ecc. Laurens Hammond tuttavia ha sempre continuato ad affermare che l'imitazione di strumenti non aveva un valore particolare e che la vera musica del Novachord sarebbe stata quella appositamente composta per esso.\nPer quanto Laurens Hammond fosse un abile tecnico, aveva senz'altro bisogno di qualche altro valido aiuto che lo affiancasse in campo elettronico. Fu cos\u00ec che, sperimentando nello studio-laboratorio della Hammond Instrument Company di Chicago, con alcuni ingegneri verific\u00f2 che un triodo amplificatore connesso in una certa configurazione entro cui si immetta un segnale elettrico con forma d'onda a dente di sega produce alla sua uscita un altro dente di sega dimezzato di frequenza, cio\u00e8 un'ottava sotto. \nQuesto fu alla base dell'invenzione del Novachord, che utilizza 12 oscillatori di nota per la sua pi\u00f9 alta ottava e poi dimezza di volta in volta la frequenza delle sue note, man mano che servono per le ottave pi\u00f9 basse, con il suddetto circuito divisore di frequenza. Normalmente, il circuito divisore di frequenza pi\u00f9 usato negli altri strumenti, sia con circuiti a valvole che a transistor, \u00e8 il classico \u201dFlip-Flop\u201d. Questo fu usato moltissimo anche dalla Hammond stessa in molti circuiti, come quelli dei \u201cPedal Solo Unit\u201d degli organi \u201cRT\u201d e nei \u201cSolovox\u201d pi\u00f9 recenti; questi circuiti sono molto pi\u00f9 stabili dei divisori del Novachord e possono essere costruiti in modo da accettare in ingresso un'ampia gamma di frequenze senza esserne eccessivamente legati; anzi, in teoria, essi potrebbero lavorare su qualsiasi frequenza in ingresso. Per\u00f2, la caratteristica di questi \u00e8 di fornire in uscita segnali ad onde quadre, poco piacevoli dal punto di vista armonico e difficilmente filtrabili per avere un suono soddisfacente. Molto spesso, tutto quello che ne esce, nonostante l'addizione di armoniche aggiuntive, \u00e8 in fondo un mal celato suono di fisarmonica. Con il tipo di divisore del Novachord, invece, anche se meno stabile e legatissimo al valore di frequenza per cui \u00e8 stato calcolato, si ottiene un segnale a dente di sega, dal punto di vista sonoro ricco di armoniche. Tramite i suoi filtri, \u00e8 possibile ottenere dal Novachord dei suoni veramente particolari. Inoltre, visto che ogni tasto pilota la nota corrispondente mediante un'altra valvola solo ad esso dedicata, il suono pu\u00f2 essere scelto fra percussivo con seguente decadimento (tipo pianoforte) o tenuto, o anche a lento attacco. \nNei film.\nIl Novachord fu molto usato nelle colonne sonore dei film, dall'intermezzo di \"Via col vento\" (1939), al particolare momento della stanza da letto della prima moglie in \"Rebecca - La prima moglie\" (1940) di Alfred Hitchcock, e in un grande numero di film horror e fantascienza, o serie televisive come \"Ai confini della realt\u00e0\" (\"The Twilight Zone\").\nStoria.\nIl mondo non era ancora pronto per una simile invenzione e, visto anche il grande costo, il Novachord non fu un successo commerciale. Cos\u00ec all'entrata degli Stati Uniti d'America nella seconda guerra mondiale si sospese la produzione e non fu pi\u00f9 costruito un simile strumento, che era nato come gli Organi Hammond.\nAmplificatore e alimentatore anodico.\nPu\u00f2 sembrare strano l'abbinamento del tipo di valvole usate nell'amplificatore e quelle del resto dello strumento, infatti mentre tutti i circuiti funzionano con le valvole classiche dell'epoca fine '30 ed anni '40 a 6,3 volt, l'amplificatore monta valvole a 2,5 volt di filamento e una 5Z3 raddrizzatrice, che all'epoca non erano pi\u00f9 usate nei nuovi circuiti. Questo a causa del fatto che la Hammond produceva gi\u00e0 da qualche anno i suoi primi modelli di organi e con i modelli A, AB, e BC era comune usare le valvole a 2,5 volt di filamento dei primi anni '30; infatti i tone cabinet classici dell'epoca montavano lo stesso amplificatore del Novachord; era gi\u00e0 in produzione e non avrebbe avuto senso cambiarlo. Un'altra caratteristica particolare \u00e8 l'alimentatore ad \"amplificazione di rumore\". Il Novachord infatti usa un tipo di alimentatore molto complesso, e questo \u00e8 giustificato dal grande numero di tensioni anodiche e di polarizzazione negative e positive di cui ha bisogno lo strumento, ma la sua grande particolarit\u00e0 \u00e8 che per alcune tensioni prodotte si impiega un circuito aggiuntivo, che amplifica gli eventuali rumori presenti su queste tensioni di alimentazione, siano questi dovuti al ronzio di alternata, sia ai disturbi che producono gli stessi circuiti oscillatori, divisori e di controllo. Questo rumore, dannoso per un buon funzionamento, una volta amplificato viene applicato ad una valvola finale di carico che lo rideposita sulla linea di alimentazione relativa, con fase opposta a quella d'origine. Non \u00e8 affatto un alimentatore stabilizzato, le tensioni variano a seconda di quella di entrata e non ci sono valvole stabilizzatrici a gas, solo viene stabilizzata dai rumori. Una raddrizzatrice 5Y3 viene poi impiegata per produrre una tensione che non serve a nessun'altra valvola, ma solo a far vibrare delle lamelle metalliche a mezzo di elettrocalamite, con un circuito simile ad un cicalino a corrente continua. Ci sono 6 elettrocalamite a lamine vibranti, a frequenze leggermente differenti, che a mezzo di contatti e condensatori ausiliari producono l'effetto del vibrato variando l'intonazione di due semitoni adiacenti: a 6 lamine corrispondono 12 semitoni. Visto l'assoluta improbabilit\u00e0 di suonare due semitoni adiacenti, formando un qualsiasi accordo si avr\u00e0 sempre un vibrato differente su ogni nota.\nIl generatore di suoni \u00e8 composto di diversi canali dalle funzioni specifiche. L'ultimo verso destra, ha la funzione di preamplificatore di uscita e contiene anche il trasformatore per alimentare i filamenti riscaldatori delle valvole di tutto il generatore stesso. Relativamente alle tensioni di riscaldamento delle valvole del generatore, si deve fare un'annotazione aggiuntiva. Tutte le valvole del generatore sono modelli con riscaldamento a 6,3 Volt, ma solo le oscillatrici e una preamplificatrice dei circuiti posti alla fine del generatore sono alimentate con questa tensione; invece ogni valvola 6W7G dei divisori di frequenza e del controllo delle note, che fu scelta tra le disponibili all'epoca anche per il basso assorbimento di corrente del suo filamento, viene riscaldata con solo 5 Volt. Questo assicura lo stesso un perfetto funzionamento con per\u00f2 un notevole risparmio di energia ed un ridotto surriscaldamento del generatore. Questa fu un'altra idea geniale che assicura una durata enorme delle valvole, resa possibile dal fatto che tutti questi tubi fanno un lavoro minimo nelle condizioni di esercizio in cui sono poste. L'ultima amplificatrice del generatore \u00e8 quella che pilota il trasformatore bilanciato d'uscita e questa viene invece alimentata tramite una resistenza che partendo da una tensione pi\u00f9 alta, porta i 6 Volt al tubo con un certo ritardo dovuto all'inerzia termica e alla variazione di resistenza del filamento riscaldatore; cos\u00ec si comincer\u00e0 ad avere un suono perfetto e senza rumori solo quando sar\u00e0 interamente trascorso il tempo necessario al riscaldamento di tutte le valvole.\nFar funzionare un Novachord oggigiorno \u00e8 estremamente pi\u00f9 difficile che far funzionare un organo Hammond. Quest'ultimo ha raramente problemi di tipo serio e se \u00e8 stato correttamente usato e lubrificato; quasi sempre funziona bene nonostante gli anni, con pochi interventi di assistenza. Il Novachord invece si rivel\u00f2 subito pieno di problemi per via del fatto che i condensatori dell'epoca erano veramente poco affidabili; questi infatti in un amplificatore possono essere anche leggermente alterati senza bloccare il funzionamento dell'apparecchio, ma nei divisori di frequenza del Novachord, devono avere un valore assolutamente preciso. In un Novachord ci sono circa un centinaio di diversi valori di condensatori impiegati, per un totale di pi\u00f9 di 700 condensatori. Fu cos\u00ec che la sua eccellenza nel suono (per l'uso dei segnali a dente di sega e dei particolari divisori di frequenza) fu, a causa dei condensatori, il suo punto debole.\nUna grande particolarit\u00e0 dei Novachord \u00e8 poi che, visto l'enorme numero di componenti elettronici necessari per il funzionamento delle 146 valvole del suo generatore, la morfologia di quest'ultimo \u00e8 profondamente caratterizzata da alcune soluzioni costruttive assolutamente inedite, per l'epoca ma anche per le epoche successive. Nessun apparecchio al mondo contava in totale 163 valvole elettroniche, perci\u00f2 \u00e8 chiaro che il caso si discostasse parecchio dalla tecnologia delle radio dell'epoca; ma i tubi usati erano gli stessi o almeno di forma simile, perci\u00f2 molto grandi.\n\u00c8 per questo motivo che la costruzione complessiva del generatore del Novachord \u00e8 come una specie di enorme circuito integrato ibrido a componenti separati, le valvole sono quasi tutte \u201cavvolte\u201d da componenti sopra e sotto, tutto \u00e8 facilmente accessibile, ma praticamente tutti i componenti sono solidamente bloccati al telaio con circa 300 gaffe metalliche doppio o triplo posto, avvitate individualmente; l'isolamento dei terminali dei fili (che all'epoca di solito avveniva nei punti critici con semplici tubetti sterling) \u00e8 garantito solo dalla rigidezza dei fili nudi mantenuti in aria dai componenti stessi.\nIl tutto in un meticoloso ordine per colonne e traverse a seconda del canale delle ottave e delle note. Un lavoro enorme per la costruzione, ma anche e soprattutto per la riparazione con componenti nuovi. \nMolte delle soluzioni adottate nel Novachord, come il tipo di mobile e il caratteristico collegamento della tastiera ad opera di 72 molle estensibili, furono fatte oggetto di brevetto da parte di Laurens Hammond, e sono perci\u00f2 fortemente caratterizzanti lo strumento stesso.\nRestauri.\nNel sito Novachord Restoration Project di Phil Cirocco, si evidenzia la rimessa a nuovo di un Novachord trovato in pessime condizioni e riportato alla condizione di perfetto funzionamento tramite la sostituzione di tutte le resistenze e condensatori, ma si capisce bene quale lavoro di modifica meccanica sia stato attuato per utilizzare direttamente i componenti in commercio oggi.\nUn restauro dove non si \u00e8 voluto rinunciare n\u00e9 a un perfetto funzionamento garantito nel tempo, n\u00e9 alla disposizione originale dei componenti, \u00e8 quello in corso di ultimazione visibile sul sito italiano radiomeccanica.com. La cosa \u00e8 molto difficile; le resistenze oggi in commercio da circa 2 Watt sono molto simili a quelle usate all'epoca nel Novachord, ma condensatori di caratteristiche elettriche e meccaniche uguali agli originali sono introvabili. Cos\u00ec si \u00e8 scelta la strada del rifacimento dei nuovi condensatori usando gli involucri originali."}
{"id": "2634226", "revid": "287204", "url": "https://it.wikipedia.org/wiki?curid=2634226", "title": "Fame (album)", "text": ""}
{"id": "2634227", "revid": "287204", "url": "https://it.wikipedia.org/wiki?curid=2634227", "title": "Fame (brano musicale)", "text": ""}
{"id": "2634229", "revid": "438588", "url": "https://it.wikipedia.org/wiki?curid=2634229", "title": "Ballon au poing", "text": ""}
{"id": "2634231", "revid": "922800", "url": "https://it.wikipedia.org/wiki?curid=2634231", "title": "Athletic Club 1992-1993", "text": "La pagina racchiude la rosa dell'Athletic Club nella stagione 1992-93\nRosa.\n \n \n \nStaff tecnico.\n\"Come da politica societaria la squadra \u00e8 composta interamente da giocatori nati in una delle sette province di Euskal Herria o cresciuti calcisticamente nel vivaio di societ\u00e0 basche.\""}
{"id": "2634232", "revid": "171432", "url": "https://it.wikipedia.org/wiki?curid=2634232", "title": "Aree naturali protette del Molise", "text": "Questo \u00e8 un elenco delle aree naturali protette del Molise."}
{"id": "2634233", "revid": "1946488", "url": "https://it.wikipedia.org/wiki?curid=2634233", "title": "Dipartimento di Chalileo", "text": "Chalileo \u00e8 un dipartimento argentino, situato nella parte occidentale della provincia di La Pampa, con capoluogo Santa Isabel.\nEsso confina a nord con le province di San Luis e C\u00f3rdoba, ad est con il dipartimento di Loventu\u00e9, a sud con quello di Limay Mahuida e ad ovest con quello di Chical Co.\nSecondo il censimento del 2001, su un territorio di 8.917\u00a0km\u00b2, la popolazione ammontava a 2.517 abitanti, con un aumento demografico del 20,26% rispetto al censimento del 1991.\nIl dipartimento comprende parte del comune di Santa Isabel (inclusa la citt\u00e0 sede municipale); e parte del comune di Victorica, la cui sede municipale per\u00f2 si trova in un altro dipartimento."}
{"id": "2634235", "revid": "767487", "url": "https://it.wikipedia.org/wiki?curid=2634235", "title": "Aldo Corazza", "text": "Modesto impiegato telegrafista all'ufficio postale di Este, fu tra i primi italiani ad interessarsi degli esperimenti compiuti dai fratelli Wright e da Octave Chanute, con i quali ebbe un fitto scambio di corrispondenza.\nDopo alcuni tentativi, Corazza realizz\u00f2 il libratore biplano \"Corazza I\" con il quale, nel settembre 1904, riusc\u00ec a compiere un volo librato di alcune centinaia di metri, lanciandosi dalle colline di Ca' Barbaro. Fu il primo volo di un mezzo pi\u00f9 pesante dell'aria effettuato in Italia.\nGrazie ad un piccolo aiuto economico elargito da Almerico da Schio, non sufficiente ad acquistare un motore, Corazza prosegu\u00ec nelle sperimentazioni e, due anni dopo, appront\u00f2 il \"Corazza II\", un aerocicloplano a doppia elica con propulsione a pedali, che present\u00f2 all'Esposizione Internazionale di Milano del 1906.\nL'ultima realizzazione fu il \"Corazza III\", un \"planeur\" con carrello d'atterraggio che and\u00f2 presto distrutto nei voli sperimentali.\nNonostante i buoni risultati e l'interessamento della stampa, Corazza era privo di adeguate risorse economiche e non riusc\u00ec a trovare alcuna industria disposta ad investire i capitali necessari per le sperimentazioni del volo a motore."}
{"id": "2634236", "revid": "1946488", "url": "https://it.wikipedia.org/wiki?curid=2634236", "title": "Dipartimento di Chapaleuf\u00fa", "text": "Chapaleuf\u00fa \u00e8 un dipartimento argentino, situato nella parte nord-orientale della provincia di La Pampa, con capoluogo Intendente Alvear.\nEsso confina a nord con la provincia di C\u00f3rdoba, a est con quella di Buenos Aires, a sud con il dipartimento di Marac\u00f3 e ad ovest con quello di Realic\u00f3.\nSecondo il censimento del 2001, su un territorio di 2.570\u00a0km\u00b2, la popolazione ammontava a 10.787 abitanti, con un aumento demografico dell'8,48% rispetto al censimento del 1991.\nIl dipartimento comprende per intero i comuni di Bernardo Larroud\u00e9, Ceballos, Coronel Hilario Lagos e Intendente Alvear; parte del comune di V\u00e9rtiz (inclusa la citt\u00e0 sede municipale); e parte del comune di General Pico, la cui sede municipale per\u00f2 si trova in un altro dipartimento. Inoltre fa interamente parte del dipartimento anche la \"comisi\u00f3n de fomento\" di Sarah."}
{"id": "2634240", "revid": "729019", "url": "https://it.wikipedia.org/wiki?curid=2634240", "title": "28. SS-Freiwilligen-Grenadier-Division der SS &quot;Wallonien&quot;", "text": "La 28. SS-Freiwilligen-Grenadier-Division \"Wallonien\" (wallonische Nr. 1) era una unit\u00e0 militare composta da volontari valloni appartenenti al movimento belga-francofono dei Rexisti di L\u00e9on Degrelle.\nStoria.\nInizialmente la Legione \"Wallonien\" si era formata nell'agosto del 1941 sotto il comando congiunto della Wehrmacht e del movimento rexista di L\u00e9on Degrelle.\nNel maggio del 1942, i valloni si trovarono nella regione russa del Donec. Nel giugno del 1943, la legione entrava nelle Waffen SS diventando la \"Sturmbrigade Wallonien\". Tra il dicembre del 1943 e il febbraio del 1944 si trov\u00f2 coinvolta in battaglie cruenti in Ucraina, subendo un enorme numero di perdite a \u010cerkasy.\nSpostato in Estonia sul fronte della Narva nel settembre del 1944, a dicembre cambi\u00f2 denominazione nella 28\u00aa SS Freiwilligen Grenadier Division. Tra il febbraio e l'aprile del 1945, i valloni si trovarono coinvolti nelle battaglie a Stargard, Stettin, Altdam in Pomerania e sull'Oder.\nI sopravvissuti capitolarono nella regione di Schwerin il 3 maggio 1945."}
{"id": "2634241", "revid": "547034", "url": "https://it.wikipedia.org/wiki?curid=2634241", "title": "Campionato europeo di scherma 1998", "text": "L'XI edizione del campionato europeo di scherma si \u00e8 svolta nel 1998 a Plovdiv, in Bulgaria. "}
{"id": "2634242", "revid": "1946488", "url": "https://it.wikipedia.org/wiki?curid=2634242", "title": "Dipartimento di Chical Co", "text": "Chical Co \u00e8 un dipartimento argentino, situato nella parte nord-occidentale della provincia di La Pampa, con capoluogo Algarrobo del \u00c1guila.\nEsso confina a nord e ad ovest con la provincia di Mendoza, a est con il dipartimento di Chalileo, a sud con quello di Puel\u00e9n.\nSecondo il censimento del 2001, su un territorio di 9.117\u00a0km\u00b2, la popolazione ammontava a 1.595 abitanti, con un aumento demografico del 31,60% rispetto al censimento del 1991.\nIl dipartimento comprende parte del comune di Algarrobo del \u00c1guila e parte della \"comisi\u00f3n de fomento\" di La Humada (incluse le citt\u00e0 sedi municipali)."}
{"id": "2634244", "revid": "599013", "url": "https://it.wikipedia.org/wiki?curid=2634244", "title": "Andoni Aiarza", "text": "Carriera.\nClub.\nCresce calcisticamente con l'Athletic Bilbao, societ\u00e0 con cui esordisce con la squadra riserve nella stagione 1984-1985. Dopo tre anni esordisce con la prima squadra, con cui debutta nella Primera Divisi\u00f3n spagnola il 29 agosto 1987 in Athletic-Maiorca (2-1).\nNell'estate 1989 passa in prestito al Valladolid dove resta due annate, per ritornare poi ai \"rojiblancos\", con cui disputa un'altra stagione prima di essere ceduto al Rayo Vallecano, restandovi due campionati.\nDopo sette stagioni nel massimo campionato spagnolo, nel 1994 passa al Club Atl\u00e9tico Marbella, in Segunda Divisi\u00f3n, per concludere la carriera due anni pi\u00f9 tardi al Barakaldo."}
{"id": "2634249", "revid": "6923", "url": "https://it.wikipedia.org/wiki?curid=2634249", "title": "Condivisione desktop", "text": "Con Condivisione desktop si indicano tutte le tecnologie che permettono la collaborazione e/o l'accesso remoto a un computer collegato in rete, attraverso un'interfaccia grafica.\nI due tipi pi\u00f9 comuni di condivisione desktop sono:\nL\"'accesso remoto\" permette agli utenti di collegarsi al loro computer pur essendo fisicamente lontani dalla postazione.\nLa \"collaborazione in tempo reale\" \u00e8 un'area di utilizzo della condivisione desktop ancora pi\u00f9 ampia, ed \u00e8 divenuta sempre pi\u00f9 importante negli ultimi anni. \nQuando utilizzata unitamente ad altri componenti della comunicazione multimediale (come funzionalit\u00e0 audio e video) crea una sorta di spazio virtuale dove le persone possono incontrarsi, socializzare e lavorare insieme."}
{"id": "2634253", "revid": "1946488", "url": "https://it.wikipedia.org/wiki?curid=2634253", "title": "Dipartimento di Conhelo", "text": "Conhelo \u00e8 un dipartimento argentino, situato nella parte centro-nord della provincia di La Pampa, con capoluogo Eduardo Castex.\nEsso confina a nord con i dipartimenti di Rancul e Trenel, ad est con quelli di Marac\u00f3 e Quem\u00fa Quem\u00fa, a sud con i dipartimenti di Capital e Toay, e ad ovest con quello di Loventu\u00e9 e con la provincia di San Luis.\nSecondo il censimento del 2001, su un territorio di 5.052\u00a0km\u00b2, la popolazione ammontava a 14.591 abitanti, con un aumento demografico del 3,70% rispetto al censimento del 1991.\nIl dipartimento comprende per intero il comune di Conhelo; parte dei comuni di Eduardo Castex, Mauricio Mayer, Monte Nievas e Winifreda (incluse la citt\u00e0 sedi municipali); e parte dei comuni di Colonia Bar\u00f3n, La Maruja, Luan Toro, Metileo e Villa Mirasol, la cui sedi municipali per\u00f2 si trovano in un altro dipartimento. Inoltre fa interamente parte del dipartimento anche la \"comisi\u00f3n de fomento\" di Rucanelo."}
{"id": "2634255", "revid": "767487", "url": "https://it.wikipedia.org/wiki?curid=2634255", "title": "Locomotiva FS 553", "text": "La locomotiva a vapore gruppo 553 era una locomotiva a 2 assi motori accoppiati e carrello anteriore biassiale, con tender a carrelli, alimentata a carbone, che le Ferrovie dello Stato acquisirono nel proprio parco in conto riparazioni nel 1919 susseguentemente alla prima guerra mondiale.\nStoria.\nLe locomotive del gruppo S.6 delle KPEV (K\u00f6niglich Preu\u00dfische Eisenbahn-Verwaltung), successivamente divenute Br 13 delle DRG (Deutschen Reichsbahn-Gesellschaft), vennero incorporate nel parco rotabili delle Ferrovie dello Stato nel numero di 2 sole unit\u00e0 nel 1919, furono immatricolate nel gruppo 553 con i numeri progressivi 001-002 e assegnate al Deposito locomotive di Pistoia. \nIl passaggio alle FS non diede loro lunga vita in quanto i problemi connessi alla difficolt\u00e0 di manutenzione per mancanza di ricambi e il loro elevato peso assiale, oltre 17\u00a0t per asse, che ne limitava l'utilizzazione a poche linee le port\u00f2 ad un precoce accantonamento nel deposito locomotive di Foligno intorno al 1924. Furono demolite l'anno dopo a Terni.\nCaratteristiche.\nLa locomotiva era a vapore surriscaldato con motore a 2 cilindri esterni. Le ruote di elevato diametro, 2,1\u00a0m, la rendevano atta ad effettuare treni veloci. Essendo di origine prussiana non ebbe modifiche all'apparato di produzione dell'aria compressa o al sistema frenante. Furono montate le valvole Coale di sicurezza della caldaia e venne modificata, per adeguarla alle normative italiane, la fanaleria frontale con l'applicazione dei fanali FS a petrolio e fu sostituito il fischio con quello di tipo italiano."}
{"id": "2634261", "revid": "123765485", "url": "https://it.wikipedia.org/wiki?curid=2634261", "title": "Matrimonio mistico di santa Caterina d'Alessandria tra santi", "text": "Il Matrimonio mistico di Santa Caterina d'Alessandria tra santi \u00e8 un affresco staccato di Spinello Aretino, databile al 1390 circa e conservato nella Cappella Cialli-Seringi della basilica di Santa Trinita a Firenze. Proviene dall'attigua Cappella Bartolini Salimbeni, dove venne ritrovato, con la sinopia, sotto gli affreschi di Lorenzo Monaco nel 1961.\nStoria.\nLa quarta cappella della navata destra di Santa Trinita apparteneva ai ricchi mercanti Bartolini Salimbeni almeno dal 1363. L'affresco di Spinello Aretino venne messo in relazione da Cristina di Benedictis con una certa Lisa, moglie di Bartolomeo Bartolini Salimbeni, morta entro il 1390: in questo senso si spiegherebbe la presenza dei santi Elisabetta e Bartolomeo. La donna, rappresentata piccola in basso in abito di terziaria francescana, sarebbe stata omaggiata dal marito con l'affresco, che ne esaltasse la memoria e le virt\u00f9 cristiane, come se fosse stata una religiosa. \nAl momento della nuova decorazione ad affresco (1420 circa) Lorenzo Monaco, il cui stile \u00e8 debitore dell'esempio di Spinello, dovette cercare di salvare alcuni dettagli asportando pezzi interi di intonaco e forse di muratura, non essendo conosciuta la tecnica dello strappo: ci\u00f2 venne ipotizzato da Ugo Procacci nel riscontrare la mancanza di elementi basilari quali il volto di santa Caterina, della Vergine, o il cerchio attorno alla testa di san Bartolomeo che denota un tentativo di asportazione. Infine si rinunci\u00f2, procedendo a operare le scalfiture e martello per far aderire il nuovo intonaco. Forse alcuni frammenti riuscirono a venire conservati, probabilmente in un luogo per la devozione privata delle case dei Bartolini.\nDescrizione e stile.\nL'opera ha come tema centrale il matrimonio mistico di santa Caterina d'Alessandria, che viene rappresentata in ginocchio al cospetto del trono della Vergine, mentre Ges\u00f9 Bambino la sposa simbolicamente infilandole un anello nuziale al dito. Assistono alla scena quattro santi sotto lo stesso arco e due ai lati sotto nicchie dipinte separate. Essi sono, da sinistra: sant'Elisabetta, sant'Andrea, san Bartolomeo (protettore del committente ma anche dei \"Bartolini\" in generale per l'assonanza del nome), sant'Antonio Abate, san Giovanni Battista e un santo vescovo.\nIn basso, piccolissima, si affaccia la committente che guarda la scena levando la testa. \nLo stile \u00e8 tipico delle opere di Spinello, con colori accesi e cangianti, figure allungate, profili taglienti, che vennero riprese e sviluppate dagli artisti del gotico internazionale, tra cui proprio Lorenzo Monaco."}
{"id": "2634262", "revid": "36426", "url": "https://it.wikipedia.org/wiki?curid=2634262", "title": "Matrimonio mistico di Santa Caterina d'Alessandria tra santi", "text": ""}
{"id": "2634263", "revid": "767487", "url": "https://it.wikipedia.org/wiki?curid=2634263", "title": "Patxi R\u00edpodas", "text": "\u00c8 zio di Roberto Mart\u00ednez R\u00edpodas, anch'egli calciatore.\nCarriera.\nClub.\nCresce calcisticamente con l'Osasuna, societ\u00e0 con cui esordisce con la squadra riserve nella stagione 1977-1978. Dopo due anni esordisce con la prima squadra, con cui conquista subito la promozione nella Primera Divisi\u00f3n spagnola.\nCon la squadra di Pamplona rimane per dieci stagioni nelle quali colleziona 240 presenze, 218 delle quali nel massimo campionato spagnolo.\nNell'estate 1989 passa all'Athletic Bilbao, con cui rimane quattro anni prima di concludere la carriera nel 1993.\nConta una presenza nella Selezione di calcio dei Paesi Baschi."}
{"id": "2634264", "revid": "648391", "url": "https://it.wikipedia.org/wiki?curid=2634264", "title": "Terziaria francescana", "text": ""}
{"id": "2634289", "revid": "1318658", "url": "https://it.wikipedia.org/wiki?curid=2634289", "title": "\u00c9ditions Actes Sud", "text": "\u00c9ditions Actes Sud \u00e8 una casa editrice francese fondata nel 1978 nei pressi di Arles.\nStoria.\nAll'inizio a servizio dell'\"Atelier de cartographie th\u00e9matique et statistique\" (ACTeS), presso il quale venne fondata, si trasfer\u00ec nei dintorni di Paradou, villaggio nella valle di Les Baux, dove il fondatore, Hubert Nyssen, assistito da Christine Le Boeuf, venne raggiunto da chi oggi gestisce l'azienda: Fran\u00e7oise Nyssen, Bertrand Py e Jean-Paul Capitani.\nNel 1983, Actes Sud si trasfer\u00ec ad Arles, in un luogo chiamato \"The M\u00e9jan\", una piazza poi rinominata Nina Berberova in omaggio a un autore la cui scoperta \u00e8 stata importante per lo sviluppo editoriale della casa.\nIl trasferimento ha provocato critiche per la scelta di decentramento, non corrispondente alla tradizione francese, da parte di altri case editrici letterarie, per lo pi\u00f9 residenti a Parigi. Successivamente la decisione \u00e8 parsa saggia, e con l'evoluzione successiva Actes Sud ha aperto nel 1987 uffici nel VI \"arrondissement\" di Parigi.\nNel 2004 ha vinto il Prix Goncourt per \"Le Soleil des Scorta\" di Laurent Gaud\u00e9, che ha venduto 400.000 copie. Nel 2007 ha lanciato la saga \"Millennium\" di Stieg Larsson, che ha venduto al 2009 un milione di copie e che ha fortemente contribuito, come mai in precedenza, all'assetto finanziario della casa editrice.\nOggi, Actes Sud, il cui catalogo comprende circa 5.200 titoli, ha una squadra di oltre 110 dipendenti, molti dei quali condividono il proprio lavoro tra Parigi e Arles. Inoltre, si avvale di una ventina di consulenti esterni e di una serie di traduttori distribuiti per tutta la Francia, e alcuni anche all'estero.\nDopo alcuni test iniziali gi\u00e0 nel 1990, Actes Sud ha lanciato nel 2005 una collana di fumetti. Questa iniziativa \u00e8 stata coronata da un successo di critica, incarnato dal premio per il miglior album del festival di Angoul\u00eame nel 2006 a Gipi per \"Appunti per una storia di guerra\".\nLa casa editrice Les Editions du Rouergue, conosciuta anche come Le Rouergue / Chambon (per omaggio all'editor Jacqueline Chambon) si \u00e8 fusa nel 2004 con Actes Sud, rimanendo tuttavia ancora in gestione alla sua fondatrice, Danielle Dastugue.\nLa societ\u00e0 ha anche un ramo chiamato \"Actes Sud Junior\", specializzato nella pubblicazione di opere di letteratura per la giovent\u00f9. Dal 2007 \u00e8 gestito da Thierry Magnier.\nActes Sud pubblica anche vari dischi.\nTra gli autori italiani pubblicati in traduzione figurano Sergio Atzeni, Gabriele Basilico, Vincenzo Bellini, Arrigo e Camillo Boito, Dino Buzzati, Giuseppe Dess\u00ec, Gaetano Donizetti, Laura Forti, Mario Giacomelli, Luigi Guarnieri, Grazia Livi, Maurizio Maggiani, Maria Messina, Aldo Nove, Pier Paolo Pasolini, Claudio Piersanti, Luigi Pirandello, Vasco Pratolini, Giorgio Pressburger, Giacomo Puccini, Domenico Rea, Domenico Starnone, Torquato Tasso, Giuseppe Verdi, Giovanni Verga, Ornela Vorpsi, e soprattutto Stefano Benni, Anna Maria Ortese e Carlo Goldoni, con numerosi titoli."}
{"id": "2634291", "revid": "1543377", "url": "https://it.wikipedia.org/wiki?curid=2634291", "title": "Dipartimento di Curac\u00f3", "text": "Curac\u00f3 \u00e8 un dipartimento argentino, situato nella parte sud-occidentale della provincia di La Pampa, con capoluogo Puelches.\nEsso confina a nord con i dipartimenti di Limay Mahuida e Utrac\u00e1n, ad est con il dipartimento di Lihuel Calel, a sud con la provincia di R\u00edo Negro e ad ovest con il dipartimento di Puel\u00e9n.\nSecondo il censimento del 2001, su un territorio di 13.125\u00a0km\u00b2, la popolazione ammontava a 886 abitanti, con un aumento demografico del 0,91% rispetto al censimento del 1991.\nIl dipartimento comprende parte del comune di Puelches (inclusa la citt\u00e0 sede municipale); e parte del comune di Veinticinco de Mayo e della \"comisi\u00f3n de fomento\" di Gobernador Duval, la cui sedi municipali per\u00f2 si trovano in un altro dipartimento."}
{"id": "2634298", "revid": "547034", "url": "https://it.wikipedia.org/wiki?curid=2634298", "title": "Campionato europeo di scherma 1997", "text": "La X edizione del campionato europeo di scherma si \u00e8 svolta nel 1997 a Danzica, in Polonia. "}
{"id": "2634299", "revid": "125828663", "url": "https://it.wikipedia.org/wiki?curid=2634299", "title": "Abramo (disambigua)", "text": ""}
{"id": "2634308", "revid": "599013", "url": "https://it.wikipedia.org/wiki?curid=2634308", "title": "Hermann Weinbuch", "text": "Biografia.\nHermann Wienbuch esord\u00ec ai Mondiali juniores di Murau, in Austria, nel 1978 vincendo la medaglia d'oro nell'individuale di combinata nordica, medaglia che avrebbe conquistato anche nell'edizione dell'anno seguente. Ottenne il primo risultato di rilievo in Coppa del Mondo di combinata nordica il 17 dicembre 1983 a Seefeld in Tirol, in Austria, giungendo 15\u00ba in una Gundersen. Due anni dopo a Schonach, in Germania Ovest, ottenne il suo primo successo individuale e due ori ai Mondiali del 1985 a Seefeld, nell'individuale e nella gara a squadre. Nel 1986, grazie anche alle quattro vittorie conquistate durante la stagione, vinse la Coppa del Mondo assoluta. Nel 1987 venne convocato per la combinata nordica ai Mondiali di Oberstdorf, in Germania Ovest, onorando la partecipazione salendo sul gradino pi\u00f9 alto del podio nella gara a squadre e ottenendo un bronzo nell'individuale. Si ritir\u00f2 dall'attivit\u00e0 agonistica il 19 marzo 1987 vincendo a Oslo, in Norvegia, una Gundersen.\nIn carriera prese parte a tre edizioni dei Giochi olimpici invernali: (48\u00b0 nel salto con gli sci dal trampolino lungo, 16\u00b0 in combinata nordica), (8\u00b0 in combinata nordica) e (29\u00b0 in combinata nordica).\nPalmar\u00e8s.\nCombinata nordica.\nCoppa del Mondo.\nCoppa del Mondo - vittorie.\nLegenda:\nIN = individuale Gundersen\nNH = trampolino normale\nLH = trampolino lungo"}
{"id": "2634309", "revid": "46291", "url": "https://it.wikipedia.org/wiki?curid=2634309", "title": "Neotinea ustulata", "text": "L'orchide bruciacchiata (Neotinea ustulata ) \u00e8 una pianta appartenente alla famiglia delle Orchidacee.\nDescrizione.\n\u00c8 una pianta erbacea con fusto eretto, cilindrico, alto 15\u201335\u00a0cm.\nLe foglie basali, ovato-lanceolate, sono riunite in una rosetta di 3-5 foglie, mentre le cauline, sono pi\u00f9 piccole e squamiformi.\nI fiori sono riuniti in infiorescenze che raggruppano da 15 a 60 fiori, nerastri all'apice (da cui l'epiteto specifico \"ustulata\" = bruciacchiata), digradanti verso il porpora ed il bianco verso la base. I sepali e i petali formano un casco attorno al labello, trilobato, di colore dal bianco al rosa, macchiettato di rosso-porpora. Lo sperone \u00e8 corto e leggermente ricurvo verso il basso.\nFiorisce da maggio a met\u00e0 agosto.\n\"Neotinea ustulata\" var. \"aestivalis\" a fioritura pi\u00f9 tardiva (luglio-agosto), si distingue per l'altezza maggiore (sino a 80\u00a0cm) e per l'infiorescenza pi\u00f9 densa (sino a 140 fiori).\nIn passato ritenuta una sottospecie, tale entit\u00e0 \u00e8 oggi ritenuta una mera variet\u00e0, sulla base di studi che hanno dimostrato che le differenze genetiche tra le due popolazioni, con fioritura precoce e tardiva, sono minime, non sufficienti per giustificare il rango di sottospecie.\nIl numero cromosomico di \"Neotinea ustulata\" \u00e8 2n=42.\nBiologia.\nL'impollinazione \u00e8 entomofila ad opera di differenti specie di coleotteri e ditteri.\nDistribuzione e habitat.\n\u00c8 una specie diffusa in gran parte dell'Europa, sino al Caucaso.In Italia \u00e8 presente in tutto il territorio, escluse Sicilia e Sardegna.\nCresce in pascoli magri, prati e cespuglieti, su suoli sia calcarei che silicei, da 0 a 2100 m di altitudine.\nIbridi.\nPu\u00f2 dar luogo ad ibridi con altre specie tra i quali:"}
{"id": "2634314", "revid": "1543377", "url": "https://it.wikipedia.org/wiki?curid=2634314", "title": "Dipartimento di Guatrach\u00e9", "text": "Guatrach\u00e9 \u00e8 un dipartimento argentino, situato nella parte centro-orientale della provincia di La Pampa, con capoluogo Guatrach\u00e9.\nEsso confina a nord con il dipartimento di Atreuc\u00f3, ad est con la provincia di Buenos Aires, a sud con il dipartimento di Hucal, e ad ovest con il dipartimento di Utrac\u00e1n.\nSecondo il censimento del 2001, su un territorio di 3.525\u00a0km\u00b2, la popolazione ammontava a 9.306 abitanti, con una diminuzione demografica dell'1,26% rispetto al censimento del 1991.\nIl dipartimento comprende per intero il comune di Santa Teresa; parte dei comuni di Alpachiri, General Manuel Campos e Guatrach\u00e9 (incluse la citt\u00e0 sedi municipali); e parte del comune di Doblas, la cui sede municipale per\u00f2 si trova in un altro dipartimento. Inoltre fa interamente parte del dipartimento anche la \"comisi\u00f3n de fomento\" di Per\u00fa; mentre la \"comisi\u00f3n de fomento\" di Colonia Santa Mar\u00eda, esclusa la sua sede municipale, \u00e8 solo in parte presente nel territorio dipartimentale."}
{"id": "2634317", "revid": "1546219", "url": "https://it.wikipedia.org/wiki?curid=2634317", "title": "Campionato europeo di scherma 1996", "text": "La IX edizione del campionato europeo di scherma si \u00e8 svolta nel 1996 a Limoges, in Francia. "}
{"id": "2634322", "revid": "1573940", "url": "https://it.wikipedia.org/wiki?curid=2634322", "title": "Cappella Bartolini Salimbeni", "text": "La cappella Bartolini Salimbeni \u00e8 la quarta cappella della navata destra della basilica di Santa Trinita a Firenze. Interamente affrescata da Lorenzo Monaco, si tratta di uno dei migliori esempi superstiti di affreschi in stile gotico internazionale in Italia. La cappella \u00e8 inoltre ancora dotata di alcuni arredi originali, quali la cancellata quattrocentesca e la pala dell'\"Annunciazione\", sempre di Lorenzo Monaco. Gli affreschi risalgono agli anni venti del Quattrocento e sono tra le ultime opere dell'artista.\nStoria.\nLa cappella, creata durante l'ampliamento gotico della chiesa (avviato a met\u00e0 del Duecento), appartenne ai ricchi mercanti Bartolini Salimbeni almeno dal 1363. Essi risiedevano in un palazzo in via Porta Rossa, prima di trasferirsi nell'ancora pi\u00f9 vicino palazzo Bartolini Salimbeni in piazza Santa Trinita.\nVerso il 1390 la cappella doveva essere gi\u00e0 stata decorata da Spinello Aretino, del quale \u00e8 stato trovato un frammentario \"Sposalizio mistico di santa Caterina\" con sinopia sotto la parete sinistra durante lo strappo del 1961. Da allora l'opera si trova esposta nella vicina cappella Cialli-Seringi. \nGli affreschi risalgono agli anni venti del Quattrocento, quando doveva essere in corso un generale rinnovamento della decorazione della chiesa, a giudicare anche dalle tracce superstiti degli affreschi coevi di Giovanni Toscani nell'attigua cappella Ardinghelli. Forse l'iniziativa fu dei monaci vallombrosani, pi\u00f9 che dei singoli proprietari delle cappelle. I religiosi sembrerebbero anche i responsabili della scelta del soggetto degli affreschi, legati al tema dell'Immacolata concezione della Vergine, un soggetto allora al centro di accesi dibattiti teologici. L'unico riferimento ai committenti sembra la presenza di san Bartolomeo (protettore per assonanza dei \"Bartolini\") tra i santi del sottarco.\nCome fonte di ispirazione Lorenzo Monaco aveva numerosi esempi di cicli di storie della Vergine: la Cappella Baroncelli di Taddeo Gaddi, la Cappella Rinuccini di Giovanni da Milano e altri e la perduta Cappella Tosinghi-Spinelli di un seguace di Giotto, tutte a Santa Croce; la cappellina nei pressi del chiostrino dei Morti di un seguace di Nardo di Cione e i perduti affreschi dell'Orcagna, entrambi a Santa Maria Novella; la Cappella del Sacro Cingolo di Agnolo Gaddi nel Duomo di Prato; inoltre c'erano le vetrate di Orsanmichele alle quali sembra avesse collaborato lo stesso Lorenzo Monaco, in particolare a un \"Miracolo della Madonna della Neve\". \nGli affreschi vennero scialbati (coperti da intonaco bianco) verso il 1740, come molti altri a Firenze, per essere riscoperti nel 1885-1887 da Augusto Burchi. In quell'epoca si procedette anche ad effettuare le integrazioni delle lacune.\nNel 1944 la distruzione del vicino ponte Santa Trinita con mine esplosive provoc\u00f2 un improvviso aumento di temperatura in tutta la chiesa, che caus\u00f2 vari danno agli affreschi (solfatazione, sollevamento della pellicola pittorica), ai quali si mise rimedio con il restauro del 1961. In quell'occasione si procedette allo stacco degli affreschi ed oltre a ritrovare l'opera precedente di Spinello, si scopr\u00ec una monofora sulla parete dell'altare che era stata chiusa per far spazio alle pitture. Inoltre si procedette alla rimozione delle integrazioni ottocentesche. \nGli affreschi e la pala sono stati oggetto di un restauro iniziato concluso nel 2004. La pala \u00e8 stata invece restaurata dal 1997 al 1999.\nDescrizione.\nLa cappella si presenta come un insieme omogeneo, con gli affreschi che si dispiegano sulle pareti, sulla volta, sul sottarco e sulla lunetta esterna oltre l'arcone. Lo stato di conservazione \u00e8 buono ma non ottimale, per la perdita di vari brani di pitture, nonch\u00e9 di tutti gli elementi a secco, come i cieli di azzurrite (che oggi mostrano il colore rosso dello strato di preparazione) o il verde di malachite (che mostra la preparazione turchina). Alcuni difetti sono dovuti a una scarsa familiarit\u00e0 di Lorenzo Monaco con la tecnica dell'affresco (era soprattutto un miniatore e pittore di tavole e questa \u00e8 l'unica sua prova significativa conosciuta su affresco), come la frammentazione di figure intere su due o pi\u00f9 giornate, oppure il ricorso di parti a secco (che era comunque un espediente abbastanza comune). Alcuni hanno attribuito queste scelte infelici agli allievi di Lorenzo Monaco come Bartolomeo di Frousino o Matteo Torelli, che forse completarono alcune parti che potevano essere state lasciate incomplete alla morte del maestro nel 1424.\nNonostante l'avanzata et\u00e0 del pittore, circa settantenne, egli seppe trarre spunti compositivi dalle ultime esperienze artistiche a Firenze, come quelle di Ghiberti, Gherardo Starnina e Masolino.\nIl tema degli affreschi erano le dispute legate all'Immacolata Concezione di Maria, cio\u00e8 alla questione se essa, della quale non si aveva notizia di battesimo, fosse nata priva del peccato originale poich\u00e9 concepita magari in sant'Anna direttamente dallo Spirito Santo. La disputa vedeva contrapposti da una parte i Francescani e le ramificazioni dell'Ordine benedettino (tra cui gli stessi Vallombrosani) e dall'altra i Domenicani. Per san Tommaso d'Aquino la Vergine, nata come qualsiasi essere umano, venne poi \"santificata\" nel grembo della madre dalla scelta divina, per arrivare \"sine macula\" al momento dell'annunciazione. Per gli oltranzisti quali sant'Anselmo e san Bonaventura il concepimento di Maria era invece avvenuto senza il seme di Gioacchino, dal quale non aveva ereditato quindi il peccato originale. Alla fine prevalse questa seconda versione, che venne dichiarata dogma nel 1854, sebbene gi\u00e0 dal Concilio di Trento si fosse fatta una precisa scelta iconografica in questo senso. \nGli affreschi di Lorenzo Monaco ebbero come fonte l'apocrifo Protovangelo di Giacomo sull'infanzia della Vergine, dove si evince il pensiero propugnato dai Vallombrosani, cio\u00e8 la negazione della generazione naturale di Maria da Gioacchino ed Anna, sottolineata da una serie di elementi ultraterreni che rendono inequivocabile il messaggio.\nLe scene.\nCiascuna parete ha due scene, una nella lunetta e una nel registro mediano, mentre il registro inferiore \u00e8 occupato, come di consueto, da cornici e finte specchiature di marmo. La lettura delle scena inizia dalla parete sinistra, dall'alto in basso, per poi continuare nel registro mediano della parete centrale, proseguire nella parete destra dal basso all'alto e concludersi sulla lunetta della parete centrale. La parete centrale ha due scene nel registro mediano attorno alla pala centrale dell'\"Annunciazione\".\nIl ciclo inizia quindi nella lunetta della parete sinistra, dove sono raffigurati in un'unica scena gli episodi dell'\"Espulsione di Gioacchino da Tempio\" e l'\"Annuncio a Gioacchino\". In questa scena l'anziano e sterile Gioacchino \u00e8 scacciato dal Tempio che rifiuta la sua offerta, secondo l'usanza ebraica, ma un angelo, mentre \u00e8 nel deserto col suo gregge, gli annuncia la nascita di una figlia. \nSegue sotto l'\"Incontro fra Gioacchino e Anna alla Porta Aurea\", ambientato alle porte di una fiabesca Gerusalemme caratterizzata da altissime torri, campanili ed edifici vari dai delicati colori rosati. Anna, che ha avuto lo stesso annuncio di Gioacchino \u00e8 gi\u00e0 incinta e un angelo sopra le loro teste certifica la matrice divina dell'accaduto. Nella parte sinistra si vede un ruscelletto, con due bambini, che sfocia in un mare tempestoso, dove una nave pare in difficolt\u00e0 nei pressi di un'isoletta con un'alta torre: l'acqua del ruscelletto dove si abbeverano gli innocenti \u00e8 simbolo di Maria quale fonte di vita, il mare \u00e8 un richiamo all'attributo mariano di \"Stella maris\" e l'isoletta sarebbe la metafora dell'irraggiungibile verginit\u00e0. La nave potrebbe essere un riferimento colto alla leggenda di Elsino Abate di Ramsay (Panofski). \nLe storie continuano sul registro mediano della parete di fondo, con la \"Nativit\u00e0 della Vergine\", che segue lo schema avviato dalla \"Nativit\u00e0\" di Pietro Lorenzetti con il bagno dell'infante (in parallelismo con le scene della nativit\u00e0 di Ges\u00f9 che viene cos\u00ec posta sullo stesso piano, secondo la dottrina immacolatista), e la \"Presentazione della Vergine al Tempio\", dove Maria trascorse l'infanzia come un sorta di suora, a sottolineare la sua assoluta castit\u00e0. Quest'ultima scena contiene riferimenti numerologici nei gradini (tre pi\u00f9 sette, come le Virt\u00f9 teologali e tutte le virt\u00f9 assieme) e negli archi del Tempio di Salomone (tre come la Trinit\u00e0).\nSegue la scena mediana sulla parete destra con lo \"Sposalizio della Vergine\", forse l'unica interamente autografa del ciclo, che colp\u00ec i commentatori antichi quali Antonio Billi, l'anonimo Gaddiano e Vasari. I pretendenti rifiutati da Maria incedono da destra verso sinistra come nell'\"Adorazione dei Magi\" agli Uffizi. Tra i pretendenti uno, in secondo piano dietro l'arcata, guarda torvo verso lo spettatore: alcuni lo indicano come un possibile autoritratto di Lorenzo Monaco, anche se tale usanza fior\u00ec solo in seguito e il personaggio effigiato non \u00e8 certo coerente con l'et\u00e0 del pittore all'epoca. \nLa scena successiva \u00e8 incarnata dalla tavola dell'Annunciazione, dove si mescolano vari influssi, tra cui anche una formella di Lorenzo Ghiberti per la porta nord del Battistero. Nella predella si trovano alcune scene che completano le \"Storie\": \"Visitazione\", \"Nativit\u00e0 e annuncio ai pastori\", \"Adorazione dei Magi\" e \"Fuga in Egitto\".\nSeguono nel ciclo di affreschi alcuni eventi miracolosi legati alla vita della Vergine: la \"Dormitio\", cio\u00e8 la morte (lunetta destra) con l'\"animula\" come una bambina recata in cielo da Ges\u00f9, l'\"Assunzione\" (lunetta esterna alla cappella) e il \"Miracolo della Neve\" (lunetta centrale).\nNella volta a crociera i quattro spicchi ospitano altrettanti \"Profeti\" legati all'incarnazione del Verbo: David, Isaia, Malachia e Michea, quest'ultimo dal volto estremamente espressivo. Nell'imbotte si trovano i santi Giovanni Battista, Giovanni evangelista, Bartolomeo e Paolo, tra i quali \u00e8 apprezzabile soprattutto il Battista, che ricorda le statue di Orsanmichele di Ghiberti e di Niccol\u00f2 di Pietro Lamberti nella posa e le nicchie, come quella tripartita della \"Madonna della Rosa\", nell'ambientazione."}
{"id": "2634325", "revid": "767487", "url": "https://it.wikipedia.org/wiki?curid=2634325", "title": "Dipartimento di Hucal", "text": "Hucal \u00e8 un dipartimento argentino, situato nella parte sud-orientale della provincia di La Pampa, con capoluogo Bernasconi.\nEsso confina a nord con i dipartimenti di Guatrach\u00e9 e Utrac\u00e1n, ad est con la provincia di Buenos Aires, a sud con il dipartimento di Caleu Caleu, e ad ovest con il dipartimento di Lihuel Calel.\nSecondo il censimento del 2001, su un territorio di 6.047\u00a0km\u00b2, la popolazione ammontava a 7.838 abitanti, con una diminuzione demografica dell'1,26% rispetto al censimento del 1991.\nIl dipartimento comprende parte dei comuni di Bernasconi, Abramo, General San Mart\u00edn e Jacinto Ar\u00e1uz (incluse le citt\u00e0 sedi municipali); e parte delle \"comisiones de fomento\" di Unanu\u00e9 e Per\u00fa, la cui sedi municipali per\u00f2 si trovano in un altro dipartimento."}
{"id": "2634327", "revid": "2014155", "url": "https://it.wikipedia.org/wiki?curid=2634327", "title": "Tongzhi", "text": "Biografia.\nUnico figlio sopravvissuto dell'Imperatore Xianfeng e dell'Imperatrice vedova Cixi, tent\u00f2 durante il suo regno di riformare l'impero. Salito al trono alla giovane et\u00e0 di cinque anni, dopo la morte del padre, la madre, l'Imperatrice vedova Cixi, l'Imperatrice vedova Ci'an e il Principe Gong, divennero suoi reggenti dopo aver deposto il precedente reggente Sushun.\nTongzhi spos\u00f2 seppur ancora giovanissimo, Xiao-Zhe, appartenente al clan mongolo degli Alute.\nL'Imperatore mor\u00ec a causa di una grave forma di vaiolo, chiamato variola vera, all'et\u00e0 di 18 anni. Venne sepolto nelle tombe della dinastia Qing, nella provincia dell'Hebei. Sulla sua morte, per molto tempo, sono aleggiate diverse maldicenze, una delle quali l'imperatore sarebbe morto per una malattia sessualmente trasmissibile, la sifilide, causata dai rapporti che teneva al di fuori della Citt\u00e0 Proibita con alcune prostitute.\nDopo la sua morte, le due imperatrici vedove riassunsero la reggenza dell'impero dopo aver incoronato imperatore, il figlio del principe Yixuan, Guangxu. Pochi mesi dopo la morte dell'imperatore, anche l'imperatrice Xiao-Zhe, mor\u00ec. Secondo alcune voci, essa si suicid\u00f2 dopo essere entrata in forte dissidio con l'imperatrice vedova Cixi."}
{"id": "2634331", "revid": "1543377", "url": "https://it.wikipedia.org/wiki?curid=2634331", "title": "Antonov A-40", "text": "L'Antonov A-40 Krylya Tanka (, ovvero \"carro armato alato\") costituiva un tentativo sovietico di consentire ad un carro armato di planare sul campo di battaglia dopo essere stato trainato in volo da un aeroplano, in modo da appoggiare le forze partigiane o paracadutiste. Un prototipo venne costruito e testato nel 1942, ma il progetto si rivel\u00f2 inattuabile e fu cancellato. Questo velivolo \u00e8 conosciuto anche con i nomi di A-40T o KT.\nStoria del progetto.\nInvece di caricare carri armati leggeri all'interno di alianti, come avevano fatto altri Paesi, le forze paracadutiste sovietiche adottarono la soluzione di legare dei piccoli carri (nello specifico, si trattava di T-27) sotto aerei da bombardamento pesanti, e di farli atterrare su appositi campi di aviazione. Durante gli anni trenta, vennero condotti esperimenti per paracadutare i carri o, pi\u00f9 semplicemente, farli cadere in acqua. Nel 1940, durante l'occupazione della Bessarabia, alcuni carri armati leggeri erano stati sganciati da pochi metri di quota da bombardieri Tupolev ANT-6. Tuttavia, il problema maggiore riguardava il fatto che l'equipaggio doveva essere paracadutato separatamente dal blindato, e questo fatto avrebbe potuto creare grosse difficolt\u00e0.\nGrazie agli alianti, gli equipaggi sarebbero stati in grado di essere sganciati insieme ai loro veicoli, minimizzando quindi il tempo di esposizione al fuoco nemico sul campo di battaglia. Quindi, i vertici dell'Aviazione Sovietica ordinarono ad Oleg Konstantinovi\u010d Antonov di progettare un aliante in grado di trasportare carri armati.\nTuttavia, Antonov fu pi\u00f9 ambizioso: infatti, inizi\u00f2 a lavorare al progetto di un aliante in grado di sganciare un T-60. In particolare, questo sistema era costituito da un aliante biplano, di costruzione lignea e con coda doppia, che trasportava il piccolo veicolo. Quest'ultimo sarebbe stato in grado di atterrare sul campo di battaglia, sganciare le ali ed essere pronto al combattimento in pochi minuti.\nNel 1942, un T-60 venne trasformato in aliante. Questo avrebbe dovuto essere trasportato da un Petlyakov Pe-8 o un Tupolev TB-3. Il carro armato fu alleggerito per l'impiego aeronautico: in particolare, furono rimossi armamento, munizioni, fari e gran parte del carburante.\nModificato in questo modo, l'A-40 venne portato in volo da un TB-3 il 2 settembre 1942. Si tratt\u00f2 dell'unico volo, anche perch\u00e9 l'aereo fu costretto a sganciare l'aliante (che offriva una resistenza eccessiva) per evitare di schiantarsi. Il volo dell'A-40, pilotato dal famoso pilota di alianti sperimentali Sergej Anochin, si svolse senza inconvenienti. Il T-60 atterr\u00f2 in un campo nei pressi dell'aerodromo, e dopo aver sganciato le ali e la coda, il guidatore torn\u00f2 alla base. Tuttavia, l'insufficiente potenza dell'aereo utilizzato per il traino alla velocit\u00e0 richiesta di caus\u00f2 l'abbandono del progetto.\nL'Unione Sovietica, comunque, continu\u00f2 a sviluppare dei metodi per aerotrasportare in modo efficace dei veicoli corazzati. In particolare, nella met\u00e0 degli anni settanta, furono in grado di paracadutare un BMD-1 con equipaggio a bordo."}
{"id": "2634336", "revid": "765341", "url": "https://it.wikipedia.org/wiki?curid=2634336", "title": "Richard Bateman", "text": "Membro del consiglio direttivo della Linnean Society of London, fa attualmente parte dello staff scientifico dei Royal Botanic Gardens di Kew."}
{"id": "2634337", "revid": "767487", "url": "https://it.wikipedia.org/wiki?curid=2634337", "title": "Dipartimento di Lihuel Calel", "text": "Lihuel Calel \u00e8 un dipartimento argentino, situato nella parte meridionale della provincia di La Pampa, con capoluogo Cuchillo-C\u00f3.\nEsso confina a nord il dipartimento di Utrac\u00e1n, ad est con quelli di Hucal e Caleu Caleu, a sud con la provincia di R\u00edo Negro, e ad ovest con il dipartimento di Curac\u00f3.\nSecondo il censimento del 2001, su un territorio di 12.460\u00a0km\u00b2, la popolazione ammontava a 547 abitanti, con una diminuzione demografica del 7,60% rispetto al censimento del 1991.\nIl dipartimento comprende parte dei comuni di General Acha, La Adela e Puelches, le cui sedi municipali per\u00f2 si trovano in altri dipartimenti. Fa invece interamente parte del dipartimento la \"comisi\u00f3n de fomento\" di Cuchillo-C\u00f3; infine sul dipartimento insiste anche parte della \"comisi\u00f3n de fomento\" di Gobernador Duval, la cui sede municipale per\u00f2 si trova in un altro dipartimento."}
{"id": "2634339", "revid": "228587", "url": "https://it.wikipedia.org/wiki?curid=2634339", "title": "XMind", "text": "XMind, \u00e8 un software open source per il brainstorming e la gestione delle mappe mentali o concettuali sviluppato da XMind Ltd. Questo strumento \u00e8 utile per acquisire idee, organizzarle sotto forma di grafici di natura diversa, condividerle con altre persone e svilupparle in modo collaborativo. XMind supporta le mappe mentali, le mappe concettuali, i diagrammi a lisca di pesce (diagrammi di Ishikawa), diagrammi ad albero, organigrammi, tabelle logiche e fogli di calcolo. Viene utilizzato spesso per la gestione della conoscenza, i verbali di riunione, la gestione delle attivit\u00e0 e il cosiddetto Getting Things Done (GTD). XMind \u00e8 inoltre compatibile con FreeMind e Freeplane.\nXMind viene rilasciato sotto una duplice licenza open source:\nla Eclipse Public License v1.0 (EPL) e la GNU Lesser General Public License v3 (LGPL).\nLa versione Pro di XMIND pu\u00f2 esportare le mappe mentali in formato Microsoft Word, PowerPoint, PDF e come documenti Mindjet MindManager.\nIn XMind, una mappa mentale o un grafico a spina di pesce vengono creati semplicemente premendo \"Tab\", mentre premendo \"Invio\" si possono creare nuovi argomenti (topic) principali e secondari. Ad una mappa mentale (o ad un diagramma a lisca di pesce) possono essere aggiunti poi ulteriori aspetti come confini, relazioni, marcatori, etichette, note, appunti audio, allegati, collegamenti ipertestuali e grafici.\nPer poter scaricare il software \u00e8 necessario prima registrarsi con OpenID sul sito xmind.net.\nXMIND 2008 ha vinto il premio \"Best Commercial RCP Application\" durante l'evento EclipseCon 2008.\nXMind 3 ha vinto il premio \"The Best Project for Academia\" al SourceForge.net Community Choice Awards.\nCon la versione web esiste la possibilit\u00e0 di eseguire XMind direttamente dentro il browser, previa registrazione \nUn'applicazione Eclipse.\nLa shell di XMind 3.0 \u00e8 basata sulla Eclipse Rich Client Platform 3.4, mentre il suo editor si basa sull'Eclipse Graphical Editing Framework. La sua esecuzione richiede la presenza sulla macchina di Java Runtime Environment 5.0 o successivo.\nFormato dei file.\nXMind 3.0 salva il contenuto in un formato di file XMIND Workbook . Viene utilizzato il suffisso .Xmind , mentre XMIND 2008 utilizzava il suffisso.Xmap.\nUna cartella di lavoro XMIND pu\u00f2 contenere pi\u00f9 di un foglio, come in un programma di fogli di calcolo. Ogni foglio pu\u00f2 contenere pi\u00f9 argomenti, tra cui un tema centrale, pi\u00f9 temi principali e molteplici argomenti mobili. Ogni foglio contiene una mappa mentale o un grafico a lisca di pesce.\nIl formato di file.xmind che implementa le cartelle di lavoro XMind consiste in un archivio compresso ZIP contenente un documento XML per il contenuto, un documento XML per gli stili, un file di immagine PNG per le miniature e alcune directory per gli allegati. Il formato del file \u00e8 aperto e basato su alcuni principi di OpenDocument"}
{"id": "2634341", "revid": "1573940", "url": "https://it.wikipedia.org/wiki?curid=2634341", "title": "Ashita ga aru sa", "text": "Ashita ga aru sa (\u660e\u65e5\u304c\u3042\u308b\u3055 \"C'\u00e8 sempre domani\") \u00e8 una popolare canzone giapponese eseguita da Ky\u016b Sakamoto su musiche di Hachidai Nakamura e testi di Yukio Aoshima.\nLa canzone racconta la storia di un ragazzo che ogni giorno incontra la ragazza che gli piace ma \u00e8 troppo timido per confessarle il suo amore, quindi si ripete che per farlo \"c'\u00e8 sempre domani\". Il brano \u00e8 stato pubblicato in Giappone nel 1963 vendendo oltre otto milioni di copie.\nLa canzone vanta inoltre numerose reinterpretazioni, tra cui quella degli Ulfuls (\u30a6\u30eb\u30d5\u30eb\u30ba) del 2001 che l'ha riportata in auge in Giappone quando \u00e8 stata scelta come colonna sonora di una nota pubblicit\u00e0.\nDurante i Mondiali di calcio del 2002 \u00e8 stata pi\u00f9 volte proposta durante la trasmissione radiofonica Catersport su Radio 2."}
{"id": "2634342", "revid": "92723", "url": "https://it.wikipedia.org/wiki?curid=2634342", "title": "Campionato europeo di scherma 1995", "text": "L'VIII edizione del campionato europeo di scherma si \u00e8 svolta nel 1995 a Keszthely, in Ungheria. "}
{"id": "2634350", "revid": "122672483", "url": "https://it.wikipedia.org/wiki?curid=2634350", "title": "Flen", "text": "Flen \u00e8 una citt\u00e0 della Svezia capoluogo dell'omonimo comune, conta abitanti e si trova nella contea di S\u00f6dermanland.\nStoria.\nLa citt\u00e0 di Flen si \u00e8 evoluta nel tempo come un importante nodo ferroviario e ottenne il titolo di citt\u00e0 (\"stad\") con Decreto Reale nel 1949, nel 1971 divenne poi capoluogo del pi\u00f9 vasto comune a cui diede il nome.\nLa citt\u00e0 \u00e8 anche citata in diverse canzoni : \"Violen fr\u00e5n Flen\" scritta da Ulf Peder Olrog negli anni quaranta, \"Du ringde fr\u00e5n Flen\" canzone popolare del 1992 di Gr\u00f6nwalls e \"Flen/Paris\" dei Kent nell'EP \"The hj\u00e4rta &amp; smarta EP\" del 2005."}
{"id": "2634354", "revid": "1226", "url": "https://it.wikipedia.org/wiki?curid=2634354", "title": "Charles-Etienne Brasseur", "text": ""}
{"id": "2634355", "revid": "1226", "url": "https://it.wikipedia.org/wiki?curid=2634355", "title": "Brasseur de Bourbourg", "text": ""}
{"id": "2634359", "revid": "1226", "url": "https://it.wikipedia.org/wiki?curid=2634359", "title": "Charles-Etienne Brasseur de Bourbourg", "text": ""}
{"id": "2634362", "revid": "287204", "url": "https://it.wikipedia.org/wiki?curid=2634362", "title": "Charles Etienne Brasseur de Bourbourg", "text": ""}
{"id": "2634364", "revid": "435459", "url": "https://it.wikipedia.org/wiki?curid=2634364", "title": "Aerodromo d\u2019Italia", "text": ""}
{"id": "2634369", "revid": "1543377", "url": "https://it.wikipedia.org/wiki?curid=2634369", "title": "La principessa cadavere", "text": " \u00e8 un manga scritto e illustrato da Yoshiichi Akahito. La prima pubblicazione \u00e8 avvenuta nella rivista \"Monthly Sh\u014dnen Gangan\" a partire dal 12 aprile 2005. Dal manga sono state adattate due serie televisive, la prima di 13 episodi la seconda di 12 e gli studi di animazione coinvolti sono stati sia la Gainax che la Feel.\nTrama.\nLa storia si basa sulla presenza di esseri noti con il nome di \"Shikabane\", ovvero persone che sono morte con un grande attaccamento alla vita, con un desiderio forte che non \u00e8 stato esaudito, sia esso il proteggere il proprio figlio o continuare a giocare. Essi assumono le sembianze che desiderano, e una volta tornate alla vita hanno due possibilit\u00e0: scegliere la strada del paradiso dando la caccia agli altri Shikabane oppure continuare a farsi consumare dai propri desideri. Nel caso scegliessero la strada verso il paradiso dovranno prima allearsi con un monaco che accetta tali esseri come protettori e con loro uccidere 108 Shikabane, tali esseri prendono il nome di \"Shikabane Hime\". Fra loro Hoshimura Makina \u00e8 colei che cercher\u00e0 di vendicarsi del gruppo che aveva ucciso lei e la sua famiglia tempo addietro scoprendo alla fine i vari segreti dell'organizzazione con la quale lavora.\nPersonaggi.\nAntagonisti.\nI Shikusei.\nI Shikusei (o Shichisei) sono il gruppo di Shikabane che non hanno alcun desiderio, sfuggendo alla regola comune che si ritornava in vita solo per un desiderio non soddisfatto, si dice che essi rappresentino la natura. Il gruppo \u00e8 composto da sette membri:\nManga.\nIl manga \u00e8 stato scritto da Yoshiichi Akahito e fu serializzato sulla rivista mensile \"Monthly Sh\u014dnen Gangan\" edita da Gangan Comics, dal 12 aprile 2005 al settembre 2014. Dal 22 agosto 2005 al 22 novembre 2014, Square Enix ha raccolto i capitoli del manga in ventitr\u00e9 volumi tank\u014dbon.\nIn Italia il manga \u00e8 stato pubblicato da Panini Comics sotto l'etichetta Planet Manga dall'8 novembre 2014 al 10 ottobre 2019.\nAnime.\nUn adattamento anime dal titolo venne prodotto da Feel e Gainax e fu trasmesso su AT-X dal 2 ottobre 2008 per un totale di 13 episodi. Le puntate andarono in onda anche sulle reti: BS11, Chiba TV, KBS Kyoto, Sun TV, Tokyo MX, TV Aichi, TV Kanagawa e TV Saitama.\nUna seconda stagione, intitolata , and\u00f2 in onda dal 1\u00ba gennaio al 26 marzo 2009. L'episodio 26, ultimo della serie, venne pubblicato direttamente in DVD il 5 agosto 2009."}
{"id": "2634372", "revid": "110157", "url": "https://it.wikipedia.org/wiki?curid=2634372", "title": "Thomas Mason (azienda)", "text": "La Thomas Mason \u00e8 una azienda fondata nel 1796 a Nelson (Regno Unito) dall'imprenditore tessile Thomas Mason.\nStoria.\nIl marchio divenne nel XIX secolo un punto di riferimento dell'Inghilterra vittoriana per quanto riguarda la moda maschile. Durante la Prima guerra mondiale, l'azienda svilupp\u00f2 un particolare tipo di tute in cotone resistente all'acqua, impiegate poi dai piloti della Royal Air Force.\nNel 1936, diventa fornitrice esclusiva di Turnbull and Asser, il camiciaio della Famiglia Reale britannica.\nNel 1992, il marchio viene rilevato dall'azienda tessile italiana Cotonificio Albini."}
{"id": "2634373", "revid": "324090", "url": "https://it.wikipedia.org/wiki?curid=2634373", "title": "Contratto di locazione", "text": ""}
{"id": "2634377", "revid": "92723", "url": "https://it.wikipedia.org/wiki?curid=2634377", "title": "Campionato europeo di scherma 1994", "text": "La VII edizione del campionato europeo di scherma si \u00e8 svolta nel 1994 a Cracovia, in Polonia. "}
{"id": "2634379", "revid": "287204", "url": "https://it.wikipedia.org/wiki?curid=2634379", "title": "Vecchio shekel israeliano", "text": "Il vecchio shekel \u00e8 stato la valuta di Israele tra il 24 febbraio 1980 e il 31 dicembre 1985, quando venne rimpiazzato dal nuovo shekel israeliano con un rapporto di 1\u00a0000:1 il 1\u00ba gennaio 1986. Il vecchio shekel ebbe vita breve a causa dell'elevata inflazione registrata in Israele in quel periodo. Il vecchio shekel era suddiviso in 100 agor\u00e0 ( \u05d0\u05d2\u05d5\u05e8\u05d5\u05ea \u05d7\u05d3\u05e9\u05d5\u05ea). Il simbolo del vecchio shekel era .\nStoria.\nNel 1980 il vecchio shekel sostitu\u00ec la lira israeliana al tasso di cambio di 1 vecchio shekel = 10 sterline. Dopo un periodo di elevata inflazione, il vecchio shekel fu sostituito dal nuovo shekel mediante un processo iniziato nel settembre 1985 con il rapporto di 1 nuovo shekel = 1\u00a0000 vecchi shekel.\nMonete.\nNel 1980 furono introdotte monete in tagli da 1, 5 e 10 agora e \u00bd shekel. Le monete da 1 shekel furono introdotte nel 1981, seguite da quella da 5 e 10 shekel nel 1982.\nBanconote.\nNel 1980 furono introdotte banconote in tagli da 1, 5, 10, 50 e 100 shekel."}
{"id": "2634381", "revid": "123658931", "url": "https://it.wikipedia.org/wiki?curid=2634381", "title": "Inshallah", "text": "Nell'Islam, l'espressione in \u0161\u0101\u02be All\u0101h [in arabo \u0625\u0650\u0646\u0652 \u0634\u064e\u0627\u0621\u064e \u0671\u0644\u0644\u064e\u0651\u0670\u0647\u064f], ovvero 'Se Dio vuole', manifesta la speranza di un credente affinch\u00e9 un evento possa accadere in avvenire. Dal connotato palesemente religioso, questa pu\u00f2 significare anche 'sia fatta la volont\u00e0 di Dio'.\nL'espressione \u00e8 usata da molte popolazioni arabe, e anche dai musulmani di lingua inglese, francese, tedesca, turca o italiana.\nNel Corano.\nSeppure a un mero livello letterale questa non ha connotazioni islamiche, di fatto la locuzione deriva del Corano, il quale alla s\u016bra \"Al-Kahf\" ('La caverna') recita:\nTipica dell'Islam, dunque, riassume in s\u00e9 stessa la fede musulmana quale 'totale sottomissione dell'uomo a Dio': l'affidarsi alla sua volont\u00e0 in ogni momento e circostanza della vita manifesta, in modo esemplare, l'atteggiamento del fedele di Allah.\nEspressioni simili in arabo.\nAltre espressioni derivano da 'inshallah':\nIn altre lingue.\nA seguito della dominazione araba nella penisola iberica (VIII-XV secolo), molti sono stati i prestiti linguistici dall'arabo alle lingue locali. Cos\u00ec, l'espressione \"in \u0161\u0101\u02be All\u0101h\" \u00e8 diventata \"ojal\u00e1\" in spagnolo e \"oxal\u00e1\" in portoghese, con il medesimo significato di 'voglia, volesse Dio che'. In italiano, invece, ha dato vita all'espressione giovanile \"scialla\", con il significato di 'stai calmo'."}
{"id": "2634382", "revid": "1543377", "url": "https://it.wikipedia.org/wiki?curid=2634382", "title": "Dipartimento di Limay Mahuida", "text": "Limay Mahuida \u00e8 un dipartimento argentino, situato nella parte centro-occidentale della provincia di La Pampa, con capoluogo Limay Mahuida.\nEsso confina a nord il dipartimento di Chalileo, ad est con quelli di Loventu\u00e9 e Utrac\u00e1n, a sud con il dipartimento di Curac\u00f3, e ad ovest con quello di Puel\u00e9n.\nSecondo il censimento del 2001, su un territorio di 9.985\u00a0km\u00b2, la popolazione ammontava a 475 abitanti, con una diminuzione demografica del 18,94% rispetto al censimento del 1991.\nIl dipartimento comprende per intero le \" comisiones de fomento\" di La Reforma e Limay Mahu\u00edda."}
{"id": "2634385", "revid": "697352", "url": "https://it.wikipedia.org/wiki?curid=2634385", "title": "Episodi di Heroes (quarta stagione)", "text": "La quarta stagione di \"Heroes, coincidente con il quinto volume della serie, intitolato Redenzione\" (\"Redemption\" nella versione originale), \u00e8 stata trasmessa negli USA dalla NBC dal 21 settembre 2009 all'8 febbraio 2010.\nIn Italia, la quarta stagione \u00e8 stata trasmessa dal 22 marzo al 26 luglio 2010 su Steel, canale pay della piattaforma Mediaset Premium, e in chiaro dal 1\u00ba al 22 dicembre 2010 su Italia 1.\nLa versione DVD \u00e8 uscita negli USA il 3 agosto 2010 e in Europa il 4 ottobre dello stesso anno. In Italia \u00e8 uscita il 23 febbraio 2011.\nL'antagonista principale della stagione \u00e8 Samuel Sullivan.\nOrientamento.\nTrama.\nClaire comincia a frequentare il college e conosce la sua compagna di stanza Annie; Ando e Hiro, a Tokyo, hanno messo in piedi un progetto che si chiama \"eroe a noleggio\" e ricevono la prima telefonata di lavoro dopo le lamentele di Kimiko, mentre Peter ha ripreso a fare il paramedico a New York. Angela chiama Noah comunicandogli che molti uomini di Danko sono morti per mano di Tracy; questa, subito dopo, tenta di annegarlo, ma Danko lo salva e gli propone di ucciderla insieme. Claire conosce un'altra ragazza, Gretchen, che la riconosce per l'omicidio al liceo di Odessa mentre Hiro, dopo aver usato i suoi poteri per il nuovo lavoro, sembra incapace di ritornare alla normalit\u00e0. Angela si incontra con Sylar, che \u00e8 sempre convinto di essere Nathan, e subito dopo chiama Matt, dicendogli che la personalit\u00e0 del killer sembra riemergere. Questi riscopre alcuni dei suoi poteri mentre Noah va a trovare Claire al college. Lydia, una ragazza che lavora nella fiera dei fratelli Sullivan, li mette in guardia da Danko: Samuel Sullivan invia allora il sottoposto Edgar a ucciderlo. Noah si incontra con Tracy tentando inutilmente di farle cambiare idea per provare a fare altrettanto con Danko, al quale poi fa rimuovere i ricordi dall'Haitiano. Tracy arriva a casa di Danko e quando scopre che questi ha perso la memoria fa per andarsene; in quel momento arriva per\u00f2 Edgar che uccide il soldato, poich\u00e9 voleva riavere un certo oggetto, e che poi fugge dopo aver tentato inutilmente di uccidere Tracy. Ando riesce a far riprendere Hiro: questi gli comunica che i suoi sbalzi di potere sono il sintomo di una malattia mortale, per poi tornare involontariamente a quattordici anni prima nel luna park dove si sactt\u00f2 una foto con Ando e Kimiko.\nSalta, spingi, cadi.\nTrama.\nLydia avverte Samuel della pericolosit\u00e0 di Hiro e l'uomo chiede all'anziano Arnold di mandarlo al momento in cui il giapponese giunse nel luna park quattordici anni prima. Claire scopre la morte della coinquilina Annie mentre Matt ha un'allucinazione in cui Sylar gli ordina di farlo tornare come prima. Tracy chiama Noah e gli mostra il cadavere di Danko mentre Hiro, nel passato, viene avvicinato da Samuel, che gli fa modificare il passato cos\u00ec che nel presente Ando e Kimiko si amino. Noah e Tracy scoprono che l'oggetto che Edgar voleva \u00e8 una chiave, che si trovava nel corpo di Danko; l'uomo si reca quindi da Peter e, dopo avergli mostrato la chiave, che dovrebbe aprire una cassetta di sicurezza di una banca, lo convince a collaborare. Gretchen spinge Claire a investigare sulla morte di Annie mentre Noah e Peter scoprono che nella cassetta c'\u00e8 una bussola molto simile a quelle di Samuel: subito dopo arriva Edgar, ma Peter, dopo aver copiato i suoi poteri, lo mette in fuga. I due scoprono che la bussola reagisce al contatto con Peter, ma questi si rifiuta di lasciare la sua vita ritrovata e si separano. Matt ha un'altra visione su Sylar mentre Hiro, dopo aver confessato ad Ando quello che ha fatto, decide di rimediare agli errori che ha commesso nel passato. Le visioni di Matt peggiorano mentre Peter, durante un turno di lavoro, soccorre Noah, che gli dice che gli \u00e8 stata rubata la bussola. Tracy fa visita a Noah in ospedale mentre Matt cede alle tentazioni della visione su Sylar usando il suo potere per tenere lontano il fattorino, che l'uomo sospetta abbia una relazione con Janice. Gretchen vede Claire usare i suoi poteri per capire com'\u00e8 morta Annie mentre Samuel, dopo che Edgar gli consegna la bussola, fa usare il suo potere a Lydia, che gli mostra Claire, Peter e Sylar. \nInchiostro.\nTrama.\nSamuel trova Peter e lo accusa di averlo curato male mentre lo soccorreva dopo un incidente; nel frattempo Sylar riesce ad usare pi\u00f9 volte la sua abilit\u00e0 contro lo stesso Matt, allo scopo di indurlo a farlo ritornare nel suo originale corpo. Claire, dopo essere stata scoperta da Gretchen, le rivela tutto sui suoi poteri e la invita a dividere con lei la stanza al college, riuscendo anche a convincere il padre della buona fede della ragazza. Emma, una ragazza sorda che lavora nello stesso ospedale di Peter, si accorge di poter vedere i suoni mentre Samuel, dopo aver provocato un grave incidente e aver convinto Peter a riscattersi, gli applica lo stesso tatuaggio che ha lui.\nAccettazione.\nTrama.\nHiro decide di continuare ad ogni costo a tentare di rimediare agli errori del passato, accettando di fare da testimone alle nozze tra la sorella e Ando, che si terranno di l\u00ec ad un anno. Tracy torna a lavorare con il governatore Malden mentre Peter fa visita a Noah; l'uomo si rifiuta di rientrare nella lotta attiva e poco dopo i due vengono raggiunti da Claire. Nathan raggiunge Peter e gli mostra i poteri che ha iniziato a manifestare mentre Claire tenta di aiutare il padre a trovare un lavoro. Hiro capisce che deve comunicare alla sorella la sua malattia e dopo averlo fatto sparisce mentre Tracy, dopo aver parlato con Noah, si licenzia. Lydia mostra a Samuel un tatuaggio su Noah mentre Nathan viene ucciso da un sicario di Milly, l'amica di Angela cui il senatore aveva confessato di aver causato la morte della figlia; pochi secondi dopo essere stato sepolto, tuttavia, Sylar riemerge.\nCecit\u00e0 isterica.\nTrama.\nSylar, mentre vaga in stato confusionale, viene arrestato mentre Peter, dopo aver salvato Emma da un incidente stradale, copia il suo potere. Claire scopre che Gretchen \u00e8 un po' troppo interessata alla sua storia personale mentre Peter ed Emma fanno conoscenza. Dopo essere stato identificato, Sylar usa involontariamente i suoi poteri per fuggire mentre Claire e Gretchen vengono invitate al ricevimento serale della confraternita che frequentava la madre della cheerleader e, in seguito ad un incidente che si verifica durante la serata, Gretchen bacia Claire confessandole di essersi infatuata di lei. Rebecca, capo della confraternita con il potere dell'invisibilit\u00e0 e vera autrice di tutti gli eventi sinistri capitati nel campus, torna da Samuel per riferire le notizie su Claire, una dei possibili sostituti del fratello dell'uomo Joseph (deceduto all'inizio della serie), mentre Sylar, raggiunta la psichiatra della polizia, continua la sua fuga. Hiro arriva da Peter mentre Emma scopre che il suo potere pu\u00f2 causare dei danni all'ambiente esterno; Sylar, infine, giunge al luna park di Samuel. \nTabula rasa.\nTrama.\nPeter copia il potere di Hiro per salvarlo dalla sua malattia per poi dire ad Emma di confrontarsi col giapponese per capire meglio i suoi poteri. Peter arriva a casa di Noah trovandovi anche Claire in cerca di un guaritore per Hiro mentre Sylar \u00e8 tormentato dai ricordi di Nathan. Sylar, grazie ad uno dei circensi, Damien, recupera i suoi ricordi, dai quali \u00e8 terrorizzato, mentre Hiro cerca di convincere Emma che il suo potere non \u00e8 una maledizione. Noah e Peter trovano in Georgia un ragazzo, Jeremy, che fu sotto osservazione dell'Impresa per i suoi poteri da guaritore; Peter ne copia, con qualche vicissitudine, il potere mentre Noah poi si occupa di lui. Sylar viene convinto da Samuel ad occuparsi di Lubbock: il killer si limita ad intimidirlo, ma subito dopo Edgar lo uccide. Hiro, dopo aver convinto Emma che il suo potere fa parte di lei, scompare per ricercare Charlie mentre Sylar diventa ufficialmente parte della famiglia di Samuel, che intende risvegliare il lato pi\u00f9 sanguinario del killer per servirsene. Peter torna all'ospedale e Emma lo informa che Hiro se n'\u00e8 andato: il giapponese \u00e8 infatti tornato tre anni nel passato, alla locanda in cui lavorava Charlie. \nStrani attrattori.\nTrama.\nNoah chiede aiuto a Tracy per far scarcerare Jeremy mentre Claire e Gretchen vengono condotte da Rebecca, assieme ad altre ragazze, in un mattatoio in disuso per l'iniziazione nella confraternita. Matt ha dei problemi sempre pi\u00f9 gravi nel gestire la parte di Sylar intrappolata nella sua mente mentre Tracy viene avvicinata da Samuel. Matt rivela tutto a Janice e la convince ad andarsene con il figlio per poi scoprire che l'alcol disturba Sylar mentre Noah e Tracy riescono a far uscire Jeremy, che subito dopo essere uscito uccide involontariamente un uomo e si riconsegna spontaneamente alla polizia. Matt sembra sconfiggere Sylar mentre Claire riesce ad allontanare Rebecca, che usando il suo potere tenta pi\u00f9 volte di ferire le ragazze. Tracy e Noah trovano il corpo di Jeremy, ucciso dal vicesceriffo, e la donna decide di tornare da Samuel mentre Sylar assume definitivamente il pieno controllo del corpo di Matt. Samuel, infine, distrugge grazie ai suoi poteri la centrale di polizia.\nC'era una volta in Texas.\nTrama.\nHiro, tornato tre anni nel passato al locale dove lavora Charlie, incrocia Sylar e successivamente viene avvicinato da Samuel, tornato nel passato grazie all'anziano membro del suo circo, mentre Noah, sempre nel locale, si confronta con Lauren, un'agente dell'Impresa con la quale intrattiene un'intima amicizia. Hiro salva Charlie da Sylar grazie al suo potere per poi spedire il s\u00e9 stesso dell'epoca sei mesi nel passato per preservare il continuum spaziotemporale. Lauren e Noah, dopo essersi baciati, decidono di collaborare in vista dell'Homecoming per salvare Claire mentre Hiro convince Sylar a salvare Charlie dall'aneurisma che sta per ucciderla in cambio delle informazioni sul futuro. Noah dice a Lauren di amare la sua famiglia e le chiede di nuovo aiuto, che la donna gli concede facendosi poi cancellare la memoria, mentre Samuel riesce a costringere Hiro ad aiutarlo intrappolando Charlie in un altro tempo: la prima cosa che il circense gli chiede \u00e8 quella di fermare l'errore che commise otto settimane prima, cio\u00e8 uccidere Mohinder. \nCombattimento a vuoto.\nTrama.\nPeter usa il potere di Jeremy per salvare vite, cosa che per\u00f2 lo indebolisce molto, mentre Matt fa finire Sylar su una \"no fly list\" e Nathan vola via dal circo. Noah e l'Haitiano arrivano al college di Claire per aiutarla con Rebecca mentre Sylar uccide un uomo cos\u00ec da far ricadere la colpa su Matt, che scopre di avere un notevole controllo sul killer. Gretchen, terrorizzata dalla situazione, lascia la stanza nonostante le richieste di Claire, che subito dopo viene raggiunta da Samuel. Noah incontra Rebecca, in cerca di vendetta nei confronti dell'uomo perch\u00e9 questi uccise il padre della ragazza quando lavorava per l'Impresa; la ragazza subito dopo fugge e Noah raggiunge la figlia e Samuel, che viene salvato dalla ragazza invisibile. Matt spiega a Sylar cosa gli ha fatto facendo poi in modo che la polizia lo uccida sacrificandosi pur di fermare il killer mentre Emma, dopo aver aiutato Peter all'ospedale, decide di riprendere gli studi in medicina interrotti dopo la morte del nipote. Samuel, tornato al circo con Rebecca, viene informato che Sylar \u00e8 scappato: questi, infatti, assunto di nuovo l'aspetto di Nathan, arriva a casa di Peter in cerca di aiuto. \nGuardiano di mio fratello.\nTrama.\nSamuel invia Hiro otto settimane nel passato cos\u00ec da recuperare da Mohinder il filmato sui fatti di Coyote Sands. Nathan e Peter arrivano all'ufficio del senatore e poco dopo vengono raggiunti da Ren\u00e8, mentre Claire trova nell'appartamento del padre Tracy, che non controlla pi\u00f9 il suo potere. Nove settimane prima Mohinder trova, tra gli oggetti del padre, il nastro inerente alla nascita di Samuel a Coyote Sands, scoprendo che la vicinanza di altri soggetti con poteri lo rafforza. Peter e Nathan, seguendo le indicazioni di Ren\u00e8, scoprono il cadavere del vero Nathan e decidono di andare da Matt: Peter lo cura e il detective gli racconta tutto, non riuscendo per\u00f2 a impedire che Sylar rientri in Nathan lasciando il suo corpo. Otto settimane addietro Mohinder raggiunse il circo trovando Joseph, il fratello di Samuel, che gli spieg\u00f2 di sapere qual \u00e8 il potere del fratello e di essere in grado di fermarlo; un attimo prima di distruggere il filmato, tuttavia, Hiro lo recupera, salvando poi Mohinder da Samuel e imprigionandolo in un manicomio. Tracy, infine, si incontra con Samuel. \nRingraziamento.\nTrama.\nNoah incontra Lauren e la invita alla cena del Ringraziamento mentre Peter e Nathan chiedono alla madre delle spiegazioni su quanto rivelato loro da Ren\u00e8 e Matt. Edgar e Lydia scoprono che Hiro ha modificato il passato per Samuel ma che Joseph non \u00e8 tornato in vita: la donna lo fa quindi tornare al giorno in cui Joseph mor\u00ec. Angela confessa ai figli la verit\u00e0 mentre Claire, alla cena di Noah, dice di voler lasciare il college. Hiro e Lydia assistono all'omicidio di Joseph per mano di Samuel mentre Sylar si risveglia. Samuel accusa Edgar della morte di Joseph: l'uomo fa per gettarsi sul gestore del circo, ma Hiro lo ferma promettendogli che la pagher\u00e0 ad entrambi. Sylar arriva sul punto di uccidere Angela, ma Nathan si risveglia e fugge. Noah invita Gretchen alla cena e Claire, assieme a lei, finita la serata usa la bussola del padre per andare da Samuel. Questi fa modificare a Damien la memoria di Hiro, che subito dopo sparisce, mentre Peter si lancia alla ricerca del fratello. \nLa quinta fase.\nTrama.\nSamuel, dopo la fuga di Edgar, sceglie un nuovo braccio destro, incaricandolo di recuperare alcuni documenti da casa di Noah, mentre questi, assieme a Lauren, scopre che Claire ha preso la bussola. La ragazza e Gretchen arrivano al luna park di Samuel mentre Peter, dopo aver copiato il potere di Ren\u00e9, ovvero dell'Haitiano, si mette alla ricerca di Nathan. Sylar attacca Peter e i due cominciano a lottare: sfruttando i suoi nuovi poteri, il paramedico riesce ad immobilizzare il killer e a sconfiggerlo in un combattimento corpo a corpo dato che i poteri di Sylar sono bloccati grazie al potere di Peter e quindi a far riemergere il fratello. Noah confessa a Lauren il loro passato quando Eli, il sottoposto di Samuel, arriva a casa loro, portandosi via lo schedario di Noah. Nathan, ormai incapace di opporsi a Sylar, dice addio al fratello per poi gettarsi dalla cima del palazzo, lasciando definitivamente il posto al killer mentre Claire decide di rimanere al luna park finch\u00e9 non ricominceranno le lezioni.\nSu questa pietra.\nTrama.\nClaire scopre l'archivio del padre nella roulotte di Samuel e l'uomo decide di farla sorvegliare da Eli mentre Hiro, a Tokyo, viene arrestato dopo aver salvato una donna. Samuel raggiunge Emma, appena respinta dall'universit\u00e0, mentre Ando scopre come interpretare le frasi di Hiro. Samuel chiede aiuto ad Emma per trovare un altro soggetto con poteri mentre Claire riesce a mettere le mani sullo schedario di Samuel, venendo per\u00f2 scoperta da Eric Doyle, anche lui accolto nel circo. Ando scopre che le frasi di Hiro rimandano al manicomio in cui \u00e8 rinchiuso Mohinder, mentre Samuel, sfruttando il potere di Emma, avvicina Ian Michaels, un uomo dotato del potere di modificare la natura, consegnando poi alla donna una bussola. Claire convince Doyle a lasciarla andare e la ragazza si reca quindi da Lydia, che le dice tutta la verit\u00e0, ma la ragazza viene poi fermata da Eli. Samuel conduce Claire nella valle in cui ha deciso di realizzare la loro nuova casa assieme a Ian; la ragazza viene poi a conoscenza della morte di Nathan. \nLascia che sanguini.\nTrama.\nOttantasei ore prima della morte di Nathan, Peter e Noah si ritrovano per inscenare l'incidente aereo in cui far ritrovare il corpo del senatore. Nel presente Sylar ritorna al circo attaccando Samuel e venendo sconfitto mentre Noah, che non \u00e8 andato alla veglia per volere di Claire, immobilizza a casa sua Edgar e lo interroga assieme a Lauren. Sylar copia il potere di Lydia tramite l'empatia mentre Angela chiede a Claire di aiutare Peter a superare il trauma della morte di Nathan. Claire e Peter sventano un attacco in un ufficio e hanno modo di discutere del comportamento del giovane mentre Noah, su suggerimento di Lauren, convince Edgar a parlare e collaborare contro Samuel usando le buone. Edgar riesce a fuggire, una volta capito che Noah ha intenzione di coinvolgere tutta la famiglia, mentre Sylar, dopo aver usato il potere copiato da Lydia, se ne va. Peter, grazie a Claire, copia il potere di West mentre Sylar, infine, si trova fuori dalla finestra della camera della ragazza, ritratta nel suo tatuaggio.\nAccanto a te.\nTrama.\nNoah e Lauren rintracciano Vanessa Wheeler, la donna amata da Samuel, mentre Lydia, tramite il suo potere, riattiva il tatuaggio di Peter. Noah chiede aiuto a Matt mentre Hiro e Ando riescono a ritrovare Mohinder. Emma, grazie al suo potere, richiama Peter a casa sua e il giovane nota lo stesso disegno del suo tatuaggio sul violoncello donato alla donna da Samuel. Peter ed Emma vengono raggiunti da Angela, che tratta in modo molto brusco la donna, mentre Noah convince Vanessa a portarli da Samuel. Matt e Noah falliscono nel tentare di catturare Samuel mentre Angela rivela a Peter di aver avuto un sogno nel quale Emma uccider\u00e0 molte persone. Ando, Hiro e Mohinder riescono a fuggire mentre Noah e Matt consiglia a Noah di lasciar perdere e di tornare dalla sua famiglia. Peter, copiato il potere della madre, ha il suo stesso sogno su Emma, vedendo anche Sylar: il ragazzo arriva a casa della donna e distrugge lo strumento, al che Emma gli dice di non tornare pi\u00f9. Hiro, grazie ad Ando, ritorna in s\u00e9 e teletrasporta tutti via mentre Vanessa scopre di non essere pi\u00f9 in California. Lauren fa visita a Noah: i due si baciano, quando arrivano Ando, Hiro e Mohinder. \nPromosso/bocciato.\nTrama.\nSylar arriva al campus di Claire mentre Mohinder, dopo aver costruito una bussola per Noah, se ne va; in quel momento Hiro avverte un malore e sviene, sognando poi di essere imputato di aver infranto il codice dell'eroe. Sylar avvicina Claire dopo aver rapito Gretchen per uscire dalla crisi esistenziale che lo affligge, per poi baciarla cos\u00ec da usare il potere di Lydia; la ragazza, poi, riesce a liberarsi. Samuel mostra a Vanessa la casa che ha realizzato per lei ma la donna, pur baciandolo, si rifiuta di rimanere l\u00ec. Sylar si finge Gretchen spingendo Claire a confessare i suoi sentimenti mentre Hiro, dopo aver sognato sua madre, comincia a riprendersi. Samuel, sopraffatto dalla rabbia, distrugge un intero sobborgo mentre Sylar arriva a casa di Matt.\nL'arte dell'inganno.\nTrama.\nSylar arriva a casa di Matt per parlare con lui mentre Claire scopre che Noah ha ripreso a fare ci\u00f2 che faceva prima. Sylar chiede a Matt di togliergli i poteri creando un blocco mentale mentre Peter arriva a casa di sua madre per parlare del sogno. Claire ritorna al luna park per parlare con Lydia, venendo per\u00f2 scoperta da Samuel, al quale dice di arrendersi a Noah. Quando l'uomo saluta la sua famiglia, lui e Claire vengono feriti; successivamente anche Lauren e Lydia vengono ferite e Noah scopre che si tratta di Eli, che poi lo stordisce. Lydia, dopo aver scoperto la verit\u00e0, muore tra le braccia di Samuel mentre Janice dice a Matt che l'unico modo che ha per fermare Sylar \u00e8 ucciderlo: il detective quindi lo intrappola in una illusione per poi murarlo vivo in casa sua. Emma arriva al luna park mentre Peter arriva a casa di Matt: il giovane copia il suo potere e tenta di liberare Sylar. Lauren chiama Tracy mentre Edgar scopre la morte di Lydia e Samuel decide di passare all'attacco.\nIl muro.\nTrama.\nPeter trova Sylar e gli spiega la situazione, chiedendogli aiuto per Emma, ma poi non riesce ad uscire dall'illusione di Matt. Samuel conduce Claire nella casa degli specchi, dove si trova Noah, mostrandole la vita passata dell'uomo. Lauren arriva al luna park, dove viene curata da Emma, alla quale rivela la verit\u00e0, ma in quel momento arriva Samuel. Questi, dopo aver parlato con Claire, intrappola lei e Noah in una roulotte per poi partire alla volta di New York. Peter, dopo aver perdonato Sylar, riesce a farlo evadere per poi venire intercettati da Eli.\nIl mondo nuovo.\nTrama.\nPeter e Sylar salvano Matt da Eli mentre Emma raggiunge Samuel a Central Park; questi la costringe ad usare il suo potere grazie a Doyle, mentre Matt tenta di impedire che Sylar esca da casa sua. Hiro e Ando trovano nell'ospedale Charlie, invecchiata di pi\u00f9 di sessant'anni, mentre Sylar e Peter convincono Matt a dare loro un'ultima chance, ma il detective usa il suo potere sull'ex killer per controllarlo. Claire, per salvare il padre, comincia a scavare e, dall'acqua che filtra, arriva Tracy, che salva entrambi. Claire, Noah, Peter e Sylar arrivano a Central Park, dove Emma ha fatto radunare migliaia di persone: Noah convince Edgar a collaborare mentre Sylar si scontra con Doyle per salvare Emma. Hiro, vista la famiglia che Charlie si \u00e8 fatta dopo essere stata lasciata nel 1944 da Samuel, decide di andare ad aiutare Noah, che ha chiamato Ando per avere aiuto. Emma e Sylar riescono a sconfiggere Doyle mentre Claire tenta di convincere le persone radunate ad andarsene: Edgar, Noah e Eli arrivano sul posto e Samuel viene definitivamente smascherato e abbandonato. Questi libera il suo potere, ma subito dopo arriva Peter, che ne copia il potere e comincia a combattere con lui mentre Hiro, potenziato da Ando, porta via tutti gli altri tranne Noah. Samuel viene portato via dall'Impresa mentre Claire, raggiunta dai giornalisti, mostra loro i suoi poteri come nei suoi videoclip."}
{"id": "2634386", "revid": "209263", "url": "https://it.wikipedia.org/wiki?curid=2634386", "title": "Georges Prosper Remi", "text": ""}
{"id": "2634389", "revid": "599013", "url": "https://it.wikipedia.org/wiki?curid=2634389", "title": "Siclo israeliano", "text": ""}
{"id": "2634392", "revid": "767487", "url": "https://it.wikipedia.org/wiki?curid=2634392", "title": "Haukadalur", "text": " \nHaukadalur \u00e8 il nome condiviso da tre vallate in Islanda.\nHaukadalur, Circolo d'oro.\nQuesta valle \u00e8 situata nel Nord del Laugarvatn, nell'Islanda meridionale alle coordinate .\nQui sono presenti molti geysers, la pi\u00f9 famosa attrattiva dell'isola. I pi\u00f9 grandi geysers di Haukadalur sono Strokkur e Geysir; quest'ultimo d\u00e0 il nome alla caratteristica naturale stessa. \"Strokkur\" \u00e8 molto variabile ed erutta ogni 5 o 10 minuti, mentre il pi\u00f9 grande \"Geysir\" erutta solamente 4 o 5 volte al giorno. Ci sono anche molte piccole sorgenti di acqua calda nelle vicinanze.\nLa cascata Gullfoss \u00e8 situata a circa 10\u00a0km verso Nord in direzione degli altopiani d'Islanda e all'inizio della strada Kjalvegur. Cos\u00ec come \u00deingvellir, anche Haukadalur fa parte del Cerchio d'Oro.\nHaukadalur, Sn\u00e6fellsnes.\nUn'altra valle denominata Haukadalur \u00e8 situata nella regione Nord-occidentale di Sn\u00e6fellsnes. In particolare, la valle \u00e8 a Sud del villaggio B\u00fa\u00f0ardalur alle coordinate . \u00c8 stato il primo luogo di residenza di Erik il Rosso (isl. \"Eir\u00edkur Rau\u00f0i\") che scopr\u00ec la Groenlandia.\nHaukadalur, Vestfir\u00f0ir.\nUna terza valle con questo nome si trova vicino \u00deingeyri, nella regione dei fiordi occidentali (Vestfir\u00f0ir) alle coordinate ."}
{"id": "2634394", "revid": "1543377", "url": "https://it.wikipedia.org/wiki?curid=2634394", "title": "Dipartimento di Loventu\u00e9", "text": "Loventu\u00e9 \u00e8 un dipartimento argentino, situato nella parte centro-nord della provincia di La Pampa, con capoluogo Victorica.\nEsso confina a nord con la provincia di San Luis, ad est con i dipartimenti di Conhelo e Toay, a sud con il dipartimento di Utrac\u00e1n, e ad ovest con quelli di Chalileo e Limay Mahuida.\nSecondo il censimento del 2001, su un territorio di 9.235\u00a0km\u00b2, la popolazione ammontava a 8.649 abitanti, con un aumento demografico del 7,83% rispetto al censimento del 1991.\nIl dipartimento comprende per intero il comune di Tel\u00e9n; parte dei comuni di Carro Quemado e Victorica (incluse la citt\u00e0 sedi municipali); e parte del comune di Luan Toro, la cui sede municipale per\u00f2 si trova in un altro dipartimento. Inoltre fa interamente parte del dipartimento anche la \"comisi\u00f3n de fomento\" di Loventu\u00e9."}
{"id": "2634395", "revid": "599013", "url": "https://it.wikipedia.org/wiki?curid=2634395", "title": "Sinallagma carcerario", "text": "La locuzione sinallagma carcerario indicherebbe un rapporto di reciprocit\u00e0 contrattuale fra due entit\u00e0 legate da un nesso sovraordinato all'istituzione totale.\nStoria.\nLa locuzione \"sinallagma carcerario\" si pu\u00f2 rintracciare in un testo del 1999 e, in data antecedente, in una sentenza della Corte Costituzionale del 1993 in cui si afferma che \"[...] il Tribunale rimettente sostiene che con la norma impugnata non si \u00e8 fatto buon uso del cosiddetto \"sinallagma carcerario\", che consente di modulare la pena detentiva in funzione della personalit\u00e0 del condannato, della sua attuale pericolosit\u00e0 e delle possibilit\u00e0 di reinserimento sociale [...]\".\nCaratteristiche.\nSostanzialmente, tra un soggetto (ad es. detenuto o utente o ospite) e un'autorit\u00e0 preposta (ad es. penitenziario o comunit\u00e0 o OPG o RSA) si pattuisce un vincolo, consistente in uno scambio di disponibilit\u00e0 ad accettare ed impegnarsi in un percorso rieducativo da parte del soggetto, in cambio della concessione di benefici premiali, assistenza, cura e riabilitazione.\nDisciplina normativa italiana.\nCon l'entrata in vigore della legge n. 354 del 26 luglio 1975, di riforma dell'ordinamento penitenziario, viene definito un \"corpus normativo\" che si orienta maggiormente verso una pena di tipo rieducativo.\nInfatti soppiantando l'impostazione del precedente ordinamento, il detenuto non \u00e8 pi\u00f9 visto come un soggetto da punire e custodire in difesa del mondo esterno, bens\u00ec diventa una persona da rispettare e da riabilitare. Viene in questo modo riconosciuta la necessit\u00e0 di individuare e studiare le cause del suo disadattamento e determinare un programma di trattamento penitenziario adeguato al suo recupero e al successivo reinserimento nella societ\u00e0.\nIn questa nuova prospettiva trova ampio spazio la psicologia giuridica e forense: \u201cun settore della psicologia applicata che si occupa di tutte le problematiche psicologiche che insorgono nella pratica giudiziaria e, in particolare, dei casi in cui risulta indispensabile l'accertamento dell'integrit\u00e0 psichica del reo\u201d.\nAl riguardo, ricordiamo una \"lettera circolare\" inviata nel 2005 dal Dipartimento dell'amministrazione penitenziaria a tutte le istituzioni penitenziarie italiane, avente come oggetto \"\"L'area educativa: il documento di sintesi ed il patto trattamentale\" in cui si pianifica un processo relazionale, definibile come \"sinallagma carcerario\", che consiste in uno scambio di disponibilit\u00e0 ad accettare il percorso trattamentale da parte del detenuto, in cambio della concessione di benefici premiali alternativi alla detenzione, da parte dell'istituzione; ad es.: liberazione anticipata, arresti domiciliari, affidamento a \"Servizi sociali\" quali Cooperative sociali, ONLUS, Volontariato.\nIn sostanza, con il \"patto\" \"trattamentale\"\", il detenuto si impegna formalmente, con la sottoscrizione di detto documento alla presenza del Direttore dell'Istituto, a dare la propria collaborazione e a seguire responsabilmente il progetto concordato, avendo compreso il significato delle \"offerte trattamentali\" che gli sono state proposte dagli operatori, relativamente a:"}
{"id": "2634397", "revid": "36426", "url": "https://it.wikipedia.org/wiki?curid=2634397", "title": "Presentazione della Vergine Maria al Tempio", "text": ""}
{"id": "2634402", "revid": "2029444", "url": "https://it.wikipedia.org/wiki?curid=2634402", "title": "Palacio Municipal de los Deportes San Pablo", "text": "Il Palacio Municipal De Deportes San Pablo \u00e8 un'arena coperta di Siviglia, in Spagna.\nCostruita nel 1988, viene utilizzata soprattutto per la pratica del basket e ospita le partite interne del club locale CB Sevilla. L'arena pu\u00f2 ospitare fino a persone.\nAll'esterno del complesso c'\u00e8 una pista di atletica, campo da rugby in erba naturale, tre campi da paddle, una piscina esterna riscaldata di 50 metri , una piscina ricreativa sulla spiaggia, una piscina per immersioni di 20x25 metri con trampolini, una parete per l'arrampicata, una clinica medica, una caffetteria e parcheggi.\nStoria.\nIl complesso venne inaugurato nel 1988. Il palazzetto ha un'estensione di m\u00b2 e una capacit\u00e0 di spettatori. Se si usufruisce anche della gradinata aggiuntiva che \u00e8 possibile installare tra quella naturale e il campo da gioco, i posti a disposizione salgono sino ai circa. Il plesso ha ospitato nel corso degli anni tutte le partite della squadra di basket locale.\nAltre attivit\u00e0: kickboxing, attivit\u00e0 subacquee, rugby subacqueo, salvamento e soccorso, nuoto, acqua-gym e acqua-fitness."}
{"id": "2634406", "revid": "775372", "url": "https://it.wikipedia.org/wiki?curid=2634406", "title": "Congiura di Macchia", "text": "La congiura di Macchia (che prende il nome da Gaetano Gambacorta, principe di Macchia, che vi partecip\u00f2 ma non ne fu l'ideatore) fu una cospirazione con cui nel 1701 la nobilt\u00e0 napoletana tent\u00f2 senza successo di rovesciare il governo vicereale spagnolo, durante la crisi successoria che si verific\u00f2 in seguito alla morte di Carlo II di Spagna con l'estinzione del ramo spagnolo degli Asburgo.\nIl capo dei congiurati fu Tiberio Carafa, principe di Chiusano. Tra gli altri partecipanti alla congiura vi erano Girolamo Malizia Carafa, zio di Tiberio, Carlo di Sangro dei marchesi di San Lucido, Giuseppe Capece dei marchesi di Rofrano, Cesare Michelangelo d'Avalos marchese del Vasto, Francesco Spinelli duca della Castelluccia e Gaetano Francesco Caetani, IX duca di Sermoneta. L'attuazione del piano fu tentata tra la notte del 22 e la giornata del 23 settembre 1701, ma fall\u00ec quando il vicer\u00e9, Luis Francisco de la Cerda y Arag\u00f3n, fu avvisato della congiura. Carlo di Sangro fu catturato e giustiziato, mentre Giuseppe Capece fu ucciso durante la sua fuga. Un ruolo di primo piano nella repressione della rivolta a Napoli ebbe Andrea d'Avalos. Diversi congiurati fuggirono dal Regno di Napoli e trovarono rifugio presso la corte imperiale a Vienna."}
{"id": "2634407", "revid": "1543377", "url": "https://it.wikipedia.org/wiki?curid=2634407", "title": "Dipartimento di Marac\u00f3", "text": "Marac\u00f3 \u00e8 un dipartimento argentino, situato nella parte nord-orientale della provincia di La Pampa, con capoluogo General Pico.\nEsso confina a nord con il dipartimento di Chapaleuf\u00fa, ad est con la provincia di Buenos Aires, a sud con il dipartimento di Quem\u00fa Quem\u00fa, e ad ovest con quelli di Trenel e Conhelo.\nSecondo il censimento del 2001, su un territorio di 2.555\u00a0km\u00b2, la popolazione ammontava a 54.699 abitanti, con un aumento demografico del 23,89% rispetto al censimento del 1991.\nIl dipartimento comprende per intero il comune di Dorila; parte del comune di General Pico (inclusa la citt\u00e0 sede municipale); e parte dei comuni di Metileo, V\u00e9rtiz e Quem\u00fa Quem\u00fa, le cui sedi municipali per\u00f2 si trovano in un altro dipartimento. Inoltre fa interamente parte del dipartimento anche la \"comisi\u00f3n de fomento\" di Agustoni e parte di quella di Speluzzi, inclusa la citt\u00e0 sede municipale."}
{"id": "2634410", "revid": "2057018", "url": "https://it.wikipedia.org/wiki?curid=2634410", "title": "Blue Is the Colour", "text": "Blue is the Colour \u00e8 una canzone inglese associata al Chelsea Football Club, squadra di calcio di Londra. \u00c8 uno dei brani pi\u00f9 noti del calcio inglese.\nIl brano.\nLa canzone, composta da Daniel Boone e Rod McQueen, fu interpretata dai membri della formazione del Chelsea della stagione 1971-72 e pubblicata come singolo il 26 febbraio 1972 assieme al brano \"All Sing Together\". Il brano, il cui titolo fa riferimento al colore della squadra (i cui calciatori e tifosi sono detti \"Blues\"), fu pubblicato in concomitanza con la finale della Football League Cup che il Chelsea avrebbe dovuto disputare contro lo Stoke City e raggiunse la quinta posizione nella Official Singles Chart nel marzo 1972.\nInterpreti.\nI membri della squadra che figurano tra gli interpreti del brano sono:\nAltre versioni.\nI tifosi della S.S. Lazio e dell'Hellas Verona ne hanno riadattato una versione in italiano.\nI tifosi del Verona l'hanno riadattata dicendo: \"Blue is the color, football is the game, Hellas Verona, you'll never walk alone, VE RO NA!\""}
{"id": "2634432", "revid": "110157", "url": "https://it.wikipedia.org/wiki?curid=2634432", "title": "Dipartimento di Puel\u00e9n", "text": "Puel\u00e9n \u00e8 un dipartimento argentino, situato nella parte occidentale della provincia di La Pampa, con capoluogo Veinticinco de Mayo.\nEsso confina a nord con il dipartimento di Chical Co, ad est con quelli di Limay Mahuida e Curac\u00f3, a sud con la provincia di R\u00edo Negro, e ad ovest con quella di C\u00f3rdoba.\nSecondo il censimento del 2001, su un territorio di 13.160\u00a0km\u00b2, la popolazione ammontava a 7.757 abitanti, con un aumento demografico del 13,89% rispetto al censimento del 1991.\nIl dipartimento comprende per intero il comune di Puel\u00e9n e parte del comune di Veinticinco de Mayo (inclusa la citt\u00e0 sede municipale). Inoltre fa parte del dipartimento l\u2019\"ente comunale\" di Casa de Piedra, unico ente locale con questo appellativo in tutta la provincia."}
{"id": "2634433", "revid": "1543377", "url": "https://it.wikipedia.org/wiki?curid=2634433", "title": "Stalemate", "text": "Stalemate \u00e8 un brano musicale del gruppo britannico dei Ben's Brother con la cantautrice statunitense Anastacia, pubblicato il 26 ottobre 2009 nel Regno Unito ed Irlanda come terzo singolo tratto dal secondo album del gruppo, \"Battling Giants\", del 2009. Nella versione album, il brano \u00e8 in duetto con Joss Stone ed \u00e8 contenuto anche nell'album \"Colour Me Free!\" e nella raccolta \"The Best of Joss Stone 2003-2009\" della cantante inglese.\nLa canzone.\nIn un primo momento la canzone \u00e8 stata programmata per far nascere una collaborazione tra la band inglese e Joss Stone, ma alla fine la sua casa discografica (la EMI) le comunic\u00f2 che il suo contratto discografico non le permetteva di intraprendere collaborazioni musicali con artisti esterni alla casa discografica stessa. Per cui, dopo un'accurata ricerca nel mondo della musica per assicurarsi una voce dello stesso calibro della Stone, il pezzo viene proposto alla statunitense Anastacia che si dice subito entusiasta della canzone. La versione con Joss Stone \u00e8 comunque stata pubblicata sul suo quarto album, Colour Me Free!.\nSulla canzone, Anastacia ha detto: \"Me ne sono innamorata nel momento in cui l'ho ascoltata e sono emozionata di poterla registrare e lavorare con Jamie.\" Jamie Hartman ha rivelato come \u00e8 stato lavorare con Anastacia: \"Anastacia \u00e8 una cantante incredibile e una grande performer\u2014\u00e8 stato un grande piacere lavorare con lei e attendo con ansia l'opportunit\u00e0 di cantare con lei dal vivo!\"\nIl video.\nLa clip \u00e8 piuttosto semplice: la location \u00e8 uno stanza londinese dove Jamie canta la prima parte del pezzo. A poco a poco compaiono in scena i restanti membri della band con Anastacia che lo accompagna nella seconda parte per poi terminare in un duetto \"voce a voce\".\nPromozione.\nI Ben's Brother e Anastacia hanno presentato il loro live ufficiale in televisione il 28 ottobre 2009 nella trasmissione \"This Morning\" ed il 2 novembre 2009 all\"'O2 Shepherd's Bush Empire\"."}
{"id": "2634437", "revid": "263589", "url": "https://it.wikipedia.org/wiki?curid=2634437", "title": "Viale Monza", "text": "Viale Monza \u00e8 un'importante strada radiale di Milano. Ha origine in piazzale Loreto e si dirige verso nord/nord-est, attraversando i quartieri milanesi di Turro, Gorla e Precotto, e terminando al confine comunale con Sesto San Giovanni, dove prosegue con il nome di viale Ercole Marelli verso Monza.\nStoria.\nIl lungo viale venne aperto nel 1838 in occasione dell'arrivo a Milano dell'Imperatore Ferdinando I d'Austria per la sua incoronazione come Re del Lombardo-Veneto, avvenuta a settembre di tale anno. Noto come \"Imperial Regio Stradone\", fu progettato dall'ingegner Carlo Caimi come nuova strada di collegamento rettilineo fra il \"Rond\u00f2 di Loreto\" in Milano, da dove iniziava la strada napoleonica verso Crescenzago (l'attuale via Padova), al \"Rond\u00f2 di Sesto San Giovanni\", ove incrociava la vecchia strada per Monza, la quale precedentemente aveva origine in Porta Nuova, costeggiava il primo tratto del Naviglio della Martesana, passava per Greco e proseguiva sul sedime dell'attuale via Breda. \nDal \"Rond\u00f2 di Sesto\" il vialone proseguiva verso la Villa Reale con due rettilinei che erano gi\u00e0 stati aperti nel 1808.\nL'intero tracciato da Milano alla Villa Reale era ornato dalla presenza di eleganti filari di platani e si caratterizzava per essere un lungo cannocchiale prospettico, intervallato da coreografiche piazze circolari come il (\"Rond\u00f2 di Loreto\", il \"Rond\u00f2 di Sesto\" e il \"Rond\u00f2 dei Pini\") a Monza. Al giorno d'oggi le uniche alberature sopravvissute - per quanto ovviamente non originali - sono soltanto quelle all'interno del territorio di Sesto San Giovanni, lungo viale \"Ercole Marelli\" e \"viale Casiraghi\". \nGi\u00e0 nella seconda met\u00e0 dell'Ottocento la direttrice per Monza divenne la principale lungo la quale si concentr\u00f2 lo sviluppo della citt\u00e0 e delle sue industrie. I vecchi borghi rurali che vi si affacciavano si trasformarono ben presto in popolosi quartieri industriali, inglobati nella citt\u00e0 soltanto nel 1919 (Turro) e nel 1923 (i restanti), anno in cui la citt\u00e0 assunse gli attuali confini territoriali. A partire dal 1876 il viale venne percorso dall'\"ippovia\" Milano - Monza, elettrificata agli inizi del XX secolo.\nLa maggiore importanza acquisita dal nuovo viale Fulvio Testi gi\u00e0 negli anni trenta come variante del tracciato per Monza port\u00f2 intorno agli anni cinquanta a una diminuzione d'importanza del viale Monza. Successivamente venne interessato dagli scavi per la realizzazione della linea M1 (rossa), aperta nel 1964.\nCaratteristiche.\nIl viale Monza \u00e8 attraversato all'altezza di Turro da viadotti ferroviari, realizzati negli anni dieci in concomitanza con la realizzazione della nuova Stazione Centrale e del riassetto del nodo ferroviario milanese. All'altezza di Gorla il viale attraversa con un ponte la Martesana; sulla sponda settentrionale si trova il locale di cabaret \"Zelig\".\nEdifici notevoli.\nSul lato destro:\nSul lato sinistro:\nTrasporti.\nIl viale \u00e8 attualmente servito dalla linea 1 della metropolitana e conta otto stazioni: \"Loreto\", \"Pasteur\", \"Rovereto\", \"Turro\", \"Gorla\", \"Precotto\", \"Villa San Giovanni\" e \"Sesto Marelli\".\nCuriosit\u00e0.\nAl civico 23 di viale Monza, verso la fine del settembre 1943, furono ideati e organizzati le prime Brigate Garibaldi e i Gruppi di Azione patriottica (GAP) presso l'abitazione della famiglia Mazzola.\nIl viale Monza \u00e8 stato scenario per diverse edizioni del Giro d'Italia dell'ultima tappa con arrivo a Milano."}
{"id": "2634443", "revid": "124778329", "url": "https://it.wikipedia.org/wiki?curid=2634443", "title": "Nelsinho Baptista", "text": "Carriera.\nClub.\nHa giocato come terzino iniziando nel 1967 con la Ponte Preta, ma visse il suo miglior momento al San Paolo, dove vinse il Campionato Paulista nel 1975 e totalizzando 262 presenze e sei reti. Gioc\u00f2 anche per Santos, con il quale conquist\u00f2 il Campionato Paulista 1978, e Juventus-SP.\nAllenatore.\nHa allenato molti club, tra cui S\u00e3o Bento, Ponte Preta, Internacional (SP), Atl\u00e9tico Paranaense, Am\u00e9rica-SP, Novorizontino, Corinthians, Guarani, Palmeiras, Internacional, Cruzeiro, S\u00e3o Paulo, Portuguesa, Goi\u00e1s e Flamengo. Nel 2005, Nelsinho Baptista si dimise dall'incarico di tecnico del Santos dopo un 7-1 subito dal Corinthians al Pacaembu e un 4-0 dall'Internacional all'Est\u00e1dio Anacleto Campanella. Nel 2006 \u00e8 stato assunto dal S\u00e3o Caetano; nel 2007 allen\u00f2 nuovamente la Ponte Preta e il Corinthians, che al termine del campionato retrocesse in S\u00e9rie B, e successivamente ha guidato lo Sport Recife, alla vittoria del Campionato Pernambucano 2008 e della Coppa del Brasile 2008.\nTra le sue esperienze all'estero ci sono Sporting Barranquilla in Colombia, Al-Hilal in Arabia Saudita, Verdy Kawasaki, Nagoya Grampus Eight in Giappone e Colo-Colo in Cile. Il 28 maggio 2009 ha lasciato lo Sport per problemi nello spogliatoio."}
{"id": "2634445", "revid": "287204", "url": "https://it.wikipedia.org/wiki?curid=2634445", "title": "Primera Divisi\u00f3 2005-2006", "text": "La Primera Divisi\u00f3 2005-2006 fu l'undicesima edizione del campionato andorrano di calcio disputato tra il 25 settembre 2005 e il 30 aprile 2006 e concluso con la vittoria del FC R\u00e0nger's, al suo primo titolo.\nFormula.\nLe squadre partecipanti furono 8 e il campionato venne diviso in due fasi. Nella prima parte della stagione le squadre si incontrarono in un turno di andata e ritorno per un totale di 14 partite. Le prime 4 furono inserite in un girone playoff mentre le rimanenti 4 giocarono in un girone al termine del quale l'ultima fu retrocessa mentre la penultima gioc\u00f2 uno spareggio con la seconda classificata della Segona Divisi\u00f3 per l'ultimo posto disponibile.\nLa vincente fu qualificata alla Coppa UEFA 2006-2007 e la seconda classificata alla Coppa Intertoto 2006.\nSquadre partecipanti.\nTutte le partite furono disputate nello Estadi Comunal d'Aixovall.\nStagione regolare.\nLegenda:\nNote:\nSeconda fase.\nLe squadre mantengono i punti conquistati nella prima fase.\nPlayout.\nLegenda:\nNote:\nSpareggio.\nIl CE Principat, arrivato settimo, incontr\u00f2 l'UE Engordany, seconda classificata della Segona Divisi\u00f3, in un doppio spareggio per determinare l'ultima classificata al campionato di massima divisione della stagione successiva."}
{"id": "2634446", "revid": "117716233", "url": "https://it.wikipedia.org/wiki?curid=2634446", "title": "White Light/White Heat (singolo)", "text": "White Light/White Heat \u00e8 un brano musicale scritto dall'artista statunitense Lou Reed e pubblicato come 45 giri dai Velvet Underground il 30 gennaio 1968.\nPrima traccia e primo singolo estratto dall'omonimo secondo album della band uscito lo stesso anno, il brano \u00e8 stato spesso oggetto di cover, tra cui di David Bowie pubblicata come singolo nel 1983.\nIl brano.\n\"White Light/White Heat\" \u00e8 un rock frenetico caratterizzato dal martellante pianoforte suonato in stile \"barrelhouse\" da John Cale, una partenza relativamente cruda e aggressiva per il secondo album dei Velvet Underground che rappresentava una rottura verso un certo tipo di trasgressioni \"fasulle\" dell'epoca. Il testo descrive le sensazioni di luce e calore unite all'esaltazione dei sensi come conseguenza dell'iniezione di metanfetamine, con l'assolo finale di basso (sempre suonato da John Cale) che imita il pulsante \"rush\" dato dalla loro assunzione.\nIl brano ha rappresentato un classico dal vivo per i Velvet Underground a partire dal 1967 ed \u00e8 presente in numerosi bootleg, oltre che nel doppio album \"\" del 1974 in una versione di oltre 8 minuti. Lou Reed ha continuato ad eseguire \"White Light/White Heat\" da solista, inclusa la performance del 21 dicembre 1973 all'Academy of Music di New York presente in \"Rock N Roll Animal\"\nCover.\nCover di David Bowie.\nI Velvet Underground hanno sempre rappresentato una notevole fonte d'ispirazione per David Bowie e \"White Light/White Heat\", insieme a \"I'm Waiting for the Man\", \u00e8 una delle canzoni che pi\u00f9 hanno influenzato il suo modo di comporre, come rivelano anche le note di copertina di \"Hunky Dory\" del 1971 in riferimento alla traccia \"Queen Bitch\": \"Some V.U. White Light returned with thanks\" (\"Un po' di Luce Bianca dei Velvet Underground restituita con tante grazie\").\nNel 1973 il cantante registr\u00f2 una versione di \"White Light/White Heat\" con l'intenzione di includerla in \"Pin Ups\" ma alla fine l'idea venne scartata. Dieci anni dopo, all'apice del successo grazie a \"Let's Dance\" David Bowie pubblic\u00f2 il brano su 45 giri nella versione estratta dall'album live \"Ziggy Stardust - The Motion Picture\", registrato all'Hammersmith Odeon di Londra il 3 luglio 1973 in occasione del concerto finale dell'Aladdin Sane Tour. Accompagnato da un videoclip promozionale il singolo arriv\u00f2 al 46\u00ba posto nel Regno Unito.\nDal vivo.\n\"White Light/White Heat\" \u00e8 stata un punto fermo delle esibizioni del cantante inglese a partire dal 1971 e raramente \u00e8 stata omessa dalle scalette dei tour. Nel 1972 venne registrata nelle sessioni BBC del 16 e del 23 maggio, la prima inclusa poi in \"Bowie at the Beeb\", e l'8 gennaio 1997 \u00e8 stata eseguita nello special \"ChangesNowBowie\" sempre della BBC.\nIn due occasioni David Bowie ha eseguito il brano insieme a Lou Reed: l'8 luglio 1972 alla Royal Festival Hall di Londra e il 9 gennaio 1997 durante il concerto al Madison Square Garden di New York per il suo 50\u00ba compleanno."}
{"id": "2634449", "revid": "110157", "url": "https://it.wikipedia.org/wiki?curid=2634449", "title": "Dipartimento di Quem\u00fa Quem\u00fa", "text": "Quem\u00fa Quem\u00fa \u00e8 un dipartimento argentino, situato nella parte centro-orientale della provincia di La Pampa, con capoluogo Quem\u00fa Quem\u00fa.\nEsso confina a nord con il dipartimento di Marac\u00f3, ad est con la provincia di Buenos Aires, a sud con il dipartimento di Catril\u00f3, e ad ovest con quelli di Capital e Conhelo.\nSecondo il censimento del 2001, su un territorio di 2.557\u00a0km\u00b2, la popolazione ammontava a 8.756 abitanti, con un aumento demografico del 0,38% rispetto al censimento del 1991.\nIl dipartimento comprende per intero il comune di Miguel Can\u00e9; parte dei comuni di Colonia Bar\u00f3n, Quem\u00fa Quem\u00fa e Villa Mirasol (incluse le citt\u00e0 sedi municipali); e parte dei comuni di Catril\u00f3, Lonquimay, Metileo e Uriburu, le cui sedi municipali per\u00f2 si trovano in un altro dipartimento. Inoltre fa interamente parte del dipartimento anche la \"comisi\u00f3n de fomento\" di Relmo."}
{"id": "2634459", "revid": "287204", "url": "https://it.wikipedia.org/wiki?curid=2634459", "title": "Primera Divisi\u00f3 2006-2007", "text": "La Primera Divisi\u00f3 2006-2007 fu la 12\u00aa edizione del campionato andorrano di calcio disputato tra il 24 settembre 2006 e il 6 maggio 2007 e concluso con la vittoria del FC R\u00e0nger's, al suo secondo titolo.\nFormula.\nLe squadre partecipanti furono 8 e il campionato venne diviso in due fasi. Nella prima parte della stagione le squadre si incontrarono in un turno di andata e ritorno per un totale di 14 partite. Le prime 4 furono inserite in un girone playoff mentre le rimanenti 4 giocarono in un girone al termine del quale l'ultima fu retrocessa mentre la penultima gioc\u00f2 uno spareggio con la seconda classificata della Segona Divisi\u00f3 per l'ultimo posto disponibile.\nLe squadre qualificate alle coppe europee furono tre: la vincente partecip\u00f2 alla UEFA Champions League 2007-2008, la seconda alla Coppa UEFA 2007-2008 mentre la terza classificata alla Coppa Intertoto 2007.\nSquadre partecipanti.\nTutte le partite furono disputate nello Estadi Comunal d'Aixovall.\nStagione regolare.\nLegenda:\nNote:\nSeconda fase.\nLe squadre mantengono i punti conquistati nella prima fase.\nPlayout.\nLegenda:\nNote:\nSpareggio.\nIl FC Encamp, arrivato settimo, incontr\u00f2 l'UE Engordany, seconda classificata della Segona Divisi\u00f3, in un doppio spareggio per determinare l'ultima classificata al campionato di massima divisione della stagione successiva."}
{"id": "2634461", "revid": "173617", "url": "https://it.wikipedia.org/wiki?curid=2634461", "title": "Pro Marco Tullio", "text": "L'Oratio pro Marco Tullio (\"Orazione in difesa di Marco Tullio\"), meglio nota semplicemente come Pro Marco Tullio o Pro Tullio, \u00e8 un discorso giudiziario pronunciato nel 71 a.C. dall'oratore romano Marco Tullio Cicerone. Dopo aver esercitato la questura in Sicilia presso Lilibeo nel 75 a.C., Cicerone, avendo compreso che il successo politico dipendeva dall'attivit\u00e0 nell'Urbe, pronunci\u00f2 numerose orazioni giudiziarie in modo da aumentare la sua fama. Il testo dell'orazione \u00e8 pervenuto ad oggi solo in frammenti.\nContesto.\nIl Marco Tullio, omonimo ma non parente, che Cicerone difese, aveva subito un'aggressione mentre si trovava sul terreno di un suo fondo in Calabria, da parte di alcuni schiavi di propriet\u00e0 di un vicino. La situazione, analoga a quella di cui Cicerone si era occupato tra l'80 e il 79 a.C. con l'orazione \"Pro Vareno\", denunciava lo stato di anarchia in cui si trovavano ampie zone dell'Italia, normalmente soggette al pericolo costituito dalle bande di schiavi che compivano saccheggi e ruberie nelle campagne. Gli stessi padroni incitavano gli schiavi ad agire contro i propri nemici, sperando poi di poter giustificare l'azione come legittima difesa.\nContenuto.\nFu proprio presentando l'aggressione come atto di legittima difesa che l'avvocato della parte avversa, un tale Lucio Quinzio, che aveva rivestito un ruolo di primaria importanza nei processi riguardanti il tentato avvelenamento dell'\"eques\" Cluenzio da parte di un tale Oppianico, cerc\u00f2 di difendere il suo cliente. Con lo stesso Quinzio Cicerone si era inoltre gi\u00e0 scontrato, quando quegli era stato tribuno della plebe, e l'oratore arpinate aveva definito allora il rivale come un demagogo e un volgare agitatore di tumulti."}
{"id": "2634463", "revid": "3810", "url": "https://it.wikipedia.org/wiki?curid=2634463", "title": "Trasmettitore a scintilla", "text": ""}
{"id": "2634465", "revid": "268849", "url": "https://it.wikipedia.org/wiki?curid=2634465", "title": "Paolo Innocenti", "text": ""}
{"id": "2634467", "revid": "287204", "url": "https://it.wikipedia.org/wiki?curid=2634467", "title": "Stockholm Open 2008", "text": "Lo Stockholm Open 2008 \u00e8 stato un torneo di tennis giocato sul cemento indoor. \n\u00c8 stata la 40\u00aa edizione dello Stockholm Open, che fa parte della categoria International Series nell'ambito dell'ATP Tour 2008.\nIl torneo si \u00e8 giocato al Kungliga tennishallen di Stoccolma in Svezia, dal 6 al 12 ottobre 2008.\nCampioni.\nSingolare.\n David Nalbandian ha battuto in finale Robin S\u00f6derling, 6\u20132, 5\u20137, 6\u20133\nDoppio.\n Jonas Bj\u00f6rkman / Kevin Ullyett hanno battuto in finale Johan Brunstr\u00f6m / Michael Ryderstedt, 6\u20131, 6\u20133"}
{"id": "2634469", "revid": "1543377", "url": "https://it.wikipedia.org/wiki?curid=2634469", "title": "C\u00f3rdoba (Nari\u00f1o)", "text": "C\u00f3rdoba \u00e8 un comune della Colombia del dipartimento di Nari\u00f1o.\nIl centro abitato venne fondato nel 1537 con il nome \"Argelia\"."}
{"id": "2634473", "revid": "1543377", "url": "https://it.wikipedia.org/wiki?curid=2634473", "title": "Cuaspud", "text": "Cuaspud \u00e8 un comune della Colombia facente parte del dipartimento di Nari\u00f1o; l'abitato principale \u00e8 Carlosama.\nIl centro abitato venne fondato da Sebasti\u00e1n Garc\u00eda Carlosama nel 1600, mentre l'istituzione del comune \u00e8 del 1911."}
{"id": "2634474", "revid": "1543377", "url": "https://it.wikipedia.org/wiki?curid=2634474", "title": "Cumbal (Colombia)", "text": "Cumbal \u00e8 un comune della Colombia facente parte del dipartimento di Nari\u00f1o.\nIl centro abitato venne fondato nel 1529, mentre l'istituzione del comune \u00e8 del 20 luglio 1925."}
{"id": "2634476", "revid": "1543377", "url": "https://it.wikipedia.org/wiki?curid=2634476", "title": "Cumbitara", "text": "Cumbitara \u00e8 un comune della Colombia facente parte del dipartimento di Nari\u00f1o.\nIl centro abitato venne fondato da Custodio, Lorenzo e Lazaro Canamejoy e da Mateo, Angelita e Mar\u00eda Botina nel 1897, mentre l'istituzione del comune \u00e8 del 21 novembre 1968."}
{"id": "2634477", "revid": "1543377", "url": "https://it.wikipedia.org/wiki?curid=2634477", "title": "El Charco", "text": "El Charco \u00e8 un comune della Colombia facente parte del dipartimento di Nari\u00f1o.\nIl centro abitato venne fondato da Fidel D'Croz Satizabal nel 1886, mentre l'istituzione del comune \u00e8 del 1967."}
{"id": "2634480", "revid": "33277", "url": "https://it.wikipedia.org/wiki?curid=2634480", "title": "Presentazione di Maria al tempio", "text": ""}
{"id": "2634482", "revid": "1543377", "url": "https://it.wikipedia.org/wiki?curid=2634482", "title": "El Rosario (Colombia)", "text": "El Rosario \u00e8 un comune della Colombia facente parte del dipartimento di Nari\u00f1o.\nIl centro abitato venne fondato da Concepcion, Vicente e Jos\u00e9 Ojeda com Mateo Ceron nel 1815, mentre l'istituzione del comune \u00e8 del 1904."}
{"id": "2634483", "revid": "1543377", "url": "https://it.wikipedia.org/wiki?curid=2634483", "title": "El Pe\u00f1ol (Nari\u00f1o)", "text": "El Pe\u00f1ol \u00e8 un comune della Colombia facente parte del dipartimento di Nari\u00f1o.\nL'istituzione del comune \u00e8 del 7 dicembre 1998."}
{"id": "2634487", "revid": "173617", "url": "https://it.wikipedia.org/wiki?curid=2634487", "title": "Pro Scamandro", "text": "L'Oratio pro Scamandro (\"Orazione in difesa di Scamandro\"), meglio nota semplicemente come Pro Scamandro, \u00e8 un discorso giudiziario pronunciato nel 74 a.C. dall' Marco Tullio Cicerone. Dopo aver esercitato la questura in Sicilia presso Lilibeo nel 75 a.C., Cicerone, avendo compreso che il successo politico dipendeva dall'attivit\u00e0 nell'Urbe, pronunci\u00f2 numerose orazioni giudiziarie in modo da aumentare la sua fama. Il testo dell'orazione \u00e8 andato perduto.\nLo Scamandro difeso da Cicerone era un liberto di Alatri implicato nella vicenda del tentato avvelenamento dell'\"eques\" Cluenzio da parte di un tale Oppianico; nonostante l'intervento dell'oratore arpinate, la colpevolezza di Scamandro fu chiaramente dimostrata, e il liberto fu condannato."}
{"id": "2634489", "revid": "38120", "url": "https://it.wikipedia.org/wiki?curid=2634489", "title": "Vegas", "text": ""}
{"id": "2634491", "revid": "1543377", "url": "https://it.wikipedia.org/wiki?curid=2634491", "title": "El Tabl\u00f3n de G\u00f3mez", "text": "El Tabl\u00f3n de G\u00f3mez, o semplicemente El Tabl\u00f3n, \u00e8 un comune della Colombia facente parte del dipartimento di Nari\u00f1o.\nIl centro abitato venne fondato da Lorenzo Gom\u00e9z."}
{"id": "2634493", "revid": "1573940", "url": "https://it.wikipedia.org/wiki?curid=2634493", "title": "Abbazia di San Salvatore minore", "text": "Storia.\nLa fondazione del monastero si deve a Domenico di Sora, che nell'XI secolo inizi\u00f2 nel circondario di Scandriglia la sua attivit\u00e0 monastica tra la volgarizzazione del Vangelo e la pratica dell'eremitaggio, dopo aver vissuto diverso tempo nell'eremo o monastero di \"Petra Demone\", un antico luogo di culto pagano dedicato a Giove Ammone.\nFondazione.\nIl monastero fondato da Domenico fu commissionato da tale marchese Uberto, che nel santo fulginate vide un'ottima guida religiosa per nuovi conversi oltre che un ottimo amministratore dei patrimoni feudali che il nobile avrebbe concesso all'abbazia. Domenico si dedic\u00f2 al suo primo monastero solo per breve tempo, perch\u00e9 presto nomin\u00f2 un certo Costanzo come abbate. Inizi\u00f2 qui anche l'attivit\u00e0 di riforma monastica del santo: qualche secolo prima dell'avvento del francescanesimo, proprio dall'Umbria, inizi\u00f2 un processo di riforma monastica italiana, parallela a quella che avveniva in Francia a Cluny, e per certi versi antesignana della riforma cistercense. Le fondazioni di Domenico, a partire da quella di Scandriglia, si caratterizzarono infatti come alternativa al modello benedettino: l'economia dell'abbazia non sarebbe stata indirizzata alla costituzione di patrimoni feudali e al rafforzamento dello \"status\" giuridico delle varie cariche monastiche nei confronti del contesto politico circostante, ma avrebbe costituito un incremento alle attivit\u00e0 civili e laiche, come bonifiche, dissodamenti e la razionalizzazione del patrimonio boschivo e forestale.\nLotte feudali.\nIl monastero fu costituito a pianta regolare, con le officine nei piani bassi e i ritiri dei monaci nei piani superiori. La grandezza del monastero \u00e8 testimoniata dai due cortili attorno a cui si strutturavano gli edifici e la chiesa. L'opera di Domenico per\u00f2 non trov\u00f2 nel Lazio il terreno ideale per diffondersi anche oltre i confini appenninici e presto fu reintegrata nel sistema feudale benedettino (Immonen). Nel 1083 anche San Salvatore minore di Scandriglia fu ceduta ai benedettini di Farfa, dal conte Todino, e furono considerati propriet\u00e0 diretta della Chiesa da un diploma di Enrico IV. Ci\u00f2 di conseguenza caus\u00f2 diversi problemi tra il clero locale e i vescovi di Sabina, di cui si interess\u00f2 lo stesso papa Gregorio IX, nel 1235. Le dispute si prolungarono fino al secolo successivo e nel 1311 l'abbate Gregorio, di origini locali, fu a capo di un'insurrezione contro Farfa tanto agguerrita che i suoi seguaci si spinsero fino alla lotta armata causando incendi e saccheggi. Cos\u00ec i farfesi persero infine i diritti su San Salvatore minore, e l'abbazia fu affidata per breve tempo al padre di Gregorio abbate e a tale Gregorio Toletto romano. Qualche anno dopo per\u00f2 l'abbate Gregorio fu scomunicato e il patrimonio di Scandriglia torn\u00f2 sotto l'amministrazione farfese.\nAbbandono.\nCol decadimento generale del monachesimo l'amministrazione di Scandriglia, contro il volere stesso dei locali monaci, fu commissionata dal Papa ai Bucimazza e quindi ai Savelli, famiglie legate al Pontefice tramite parentele con importanti cardinali romani. I monaci da parte loro per\u00f2 chiamarono in loro difesa Stefano Colonna e Rinaldo Orsini, che riusciron ad ottenere infine il controllo sul territorio e gli Orsini ne guadagnarono la concessione nel 1393. I Bucimazza tornarono comunque a riapproprarsi del monastero finch\u00e9 nel 1497 fu chiuso e trasformato in un vero e proprio feudo. Segu\u00ec quindi alterne vincende e nel 1876 fu incluso nel Regio Demanio."}
{"id": "2634494", "revid": "1546219", "url": "https://it.wikipedia.org/wiki?curid=2634494", "title": "Campionato europeo di scherma 1993", "text": "La VI edizione del campionato europeo di scherma si \u00e8 svolta nel 1993 a Linz, in Austria. "}
{"id": "2634495", "revid": "1543377", "url": "https://it.wikipedia.org/wiki?curid=2634495", "title": "El Tambo (Nari\u00f1o)", "text": "El Tambo \u00e8 un comune della Colombia facente parte del dipartimento di Nari\u00f1o.\nIl centro abitato venne fondato da Juli\u00e1n Chingua nel 1573, mentre l'istituzione del comune \u00e8 del 22 gennaio 1870."}
{"id": "2634497", "revid": "111794278", "url": "https://it.wikipedia.org/wiki?curid=2634497", "title": "Paperino e i gamberi in salm\u00ec", "text": "Paperino e i gamberi in salm\u00ec \u00e8 una storia Disney scritta e disegnata dal celebre cartoonist Romano Scarpa e pubblicata su \"Topolino\" n. 132, nel 1956. \nTrama.\nPaperino viene chiamato dallo zio Gedeone (famoso direttore del giornale \"Il grillo parlante\") per aiutarlo a cercare ulteriori notizie su un sospettato che si definisce un cuoco ronchisiano e per far ci\u00f2 Paperino dovr\u00e0 andare ad indagare a Cincinnati, ma si addormenta e rimane sull'aereo che ritorna a Paperopoli. Paperino tenta di scappare dall'aereo, ma subito dopo lascia perdere per iniziare ad osservare il cuoco ronchisiano, il quale era tra i passeggeri. All'arrivo a Paperopoli, continua ad inseguire il cuoco notando che inizialmente era gobbo, ma adesso non pi\u00f9 (in realt\u00e0 aveva un paracadute dietro la schiena). Quando per\u00f2 il cuoco entra in una pasticceria, viene rapito da uomini armati incaricati dal loro misterioso capo di eseguire l'ordine. Paperino registra di nascosto la macchina dei rapitori, ma questo non porter\u00e0 indizi. Paperino, costretto dallo zio Gedeone, inizia a chiedere a tutti se conoscono il cuoco senza per\u00f2 buoni risultati. Alla fine i rapitori chiedono una tonnellata di gamberi in salm\u00ec in cambio dell'ostaggio. Paperino va ad investigare sul luogo dell'appuntamento con i rapinatori ignaro che Qui, Quo e Qua lo inseguono per aiutarlo malgrado i suoi rifiuti. All'alba i paperi trovano una lettera sul camion che portava i gamberi con su scritto che i gamberi erano disgustosi e perci\u00f2 non lasceranno libero il cuoco. Gedeone va in crisi per aver deluso i suoi numerosi lettori ed \u00e8 costretto a cedere \"Il grillo parlante\" al fratello rivale in editoria Paperon de' Paperoni. Qui, Quo e Qua non si arrendono e, tramite il filmato di Paperino e un giornale gastronomico di Paperina, riescono a portare il caso al termine scoprendo che in realt\u00e0 il rapimento era stato organizzato da Paperone e il cuoco ne era complice per evitare che il suo gatto fosse rapito dalle autorit\u00e0 ronchisiane in caso di sua fuga. Fra i due fratelli nasce una disputa, ma alla fine faranno pace con una cena a casa di Paperone. Gedeone decide di premiare con una medaglia Qui, Quo e Qua per il loro eroico salvataggio del \"grillo parlante\", ma, notando la loro fanciullezza, decide di premiare invece Paperino scatenando la rabbia dei tre piccoli nipoti.\nAnalisi.\nFu la prima storia completamente scritta e disegnata da Scarpa e divenne celebre per la prima apparizione del fratello di Zio Paperone, Gedeone de Paperoni, direttore del quotidiano di Paperopoli \"Il Grillo Parlante\", che nella storia assumer\u00e0 il nipote Paperino come giornalista e gli affider\u00e0 un importante missione riguardante il mistero dei gamberi in salm\u00ec.\nL'idea per questa storia nacque gi\u00e0 nel 1953, quando Scarpa, informato dal suo collega Giovan Battista Carpi che la Arnoldo Mondadori Editore stava cercando fumettisti italiani per realizzare storie a fumetti Disney italiane, decise di presentarsi alla redazione di Topolino con alcune tavole di una storia ideata da lui, \"Paperino agente investigativo\", in cui doveva apparire per la prima volta Gedeone, che era ispirato guarda caso proprio all'allora direttore di Topolino, Mario Gentilini. \"Paperino agente investigativo\" \u00e8 una versione embrionale di \"I gamberi in salm\u00ec\" e di essa sono sopravvissute solo sei tavole di storyboard pubblicate per la prima volta nel 2015.\nQuesta prima versione dei gamberi in salm\u00ec si ispirava esplicitamente al film di Billy Wilder \"L'asso nella manica\" (\"Ace in the hole\", 1951) in cui una tragedia viene sfruttata da un cinico giornalista (Douglas) per fare carriera nel giornalismo. In questa prima versione Scarpa citava questo film, ridenominandolo Lazo nella manica. Paperino nella prima stesura fantasticava immaginando di emulare le imprese del Douglas del film. Quando Gentilini vision\u00f2 le tavole della storia, non ancora completata, invece di accettare subito la storia proposta gli chiese di disegnare Biancaneve e i sette nani. Ammirando la sua bravura nel disegnare Biancaneve e i sette nani, Gentilini decise di assumerlo e gli affid\u00f2 il compito di disegnare la storia \"Biancaneve e Verde Fiamma\", sceneggiata dal \"professore\" Guido Martina.\nScarpa in seguito modific\u00f2 titolo e in parte trama realizzando cos\u00ec \"Paperino e i gamberi in salm\u00ec\", la sua prima storia a fumetti disneyana in cui realizz\u00f2 sia testi che disegni: per questo motivo vicino al titolo della storia scrisse una scritta minuscola, \"RS1\", che sta per \"Romano Scarpa 1\". La storia, pubblicata nel 1956, presenta il tipico ritmo di una storia a strisce, con una gag o un colpo di scena in media ogni tre o quattro vignette. Proprio al fine di farla sembrare una storia a strisce rimontata, Scarpa inser\u00ec in diverse vignette la firma \"Walt Disney\" dopo averne ottenuto l'autorizzazione. Come in altre storie di Scarpa, l'ambientazione \u00e8 tipicamente statunitense, a differenza di altre storie italiane del periodo, realizzate da altri autori, in cui si tendeva a inserire elementi italiani in contrasto con la nazionalit\u00e0 statunitense dei personaggi.\nA conferma dell'alto livello della storia, la storia \u00e8 stata pubblicata in \"Topolino Story 1956\", raccolta delle migliori storie pubblicate su Topolino nel 1956 uscito come allegato al Corriere della Sera."}
{"id": "2634505", "revid": "1543377", "url": "https://it.wikipedia.org/wiki?curid=2634505", "title": "Francisco Pizarro (Colombia)", "text": "Francisco Pizarro \u00e8 un comune della Colombia facente parte del dipartimento di Nari\u00f1o.\nL'abitato venne fondato da Bartolom\u00e9 Ruiz nel 1526."}
{"id": "2634509", "revid": "1566286", "url": "https://it.wikipedia.org/wiki?curid=2634509", "title": "Michael Par\u00e9", "text": "Biografia.\n\u00c8 figlio di Francis Par\u00e9, un negoziante franco-canadese che muore di leucemia quando lui ha solo cinque anni, e di Joan Par\u00e9, una casalinga di origine irlandese. Ha tre fratelli e sei sorelle. Dopo esser stato notato da un agente di moda che gli fa immediatamente firmare un contratto, abbandona il mestiere di cuoco per il quale aveva frequentato l'istituto culinario americano. Contemporaneamente all'attivit\u00e0 di modello studia inoltre recitazione. Ha partecipato a molti film di seconda categoria sia per il cinema che per la televisione. Alterna il suo lavoro di attore con quello di cantante. Dal 2000 collabora con il regista tedesco Uwe Boll.\nVita privata.\nSi \u00e8 sposato tre volte: nel 1980 con la produttrice cinematografica Lisa Katselas, da cui per\u00f2 ha divorziato nel 1982; dal 1986 al 1988 con l'attrice Marisa Roebuck, e infine dal 1992 l'ex modella Marjolein Booy, che gli ha dato un figlio."}
{"id": "2634510", "revid": "1543377", "url": "https://it.wikipedia.org/wiki?curid=2634510", "title": "Funes (Colombia)", "text": "Funes \u00e8 un comune della Colombia facente parte del dipartimento di Nari\u00f1o.\nIl centro abitato venne fondato da Lucas Funes e Miguel de Tellez nel 1616."}
{"id": "2634511", "revid": "173617", "url": "https://it.wikipedia.org/wiki?curid=2634511", "title": "Pro Vareno", "text": "L'Oratio pro Vareno (\"Orazione in difesa di Vareno\"), meglio nota semplicemente come Pro Vareno, \u00e8 un discorso giudiziario pronunciato tra l'80 e il 79 a.C. dall'oratore romano Marco Tullio Cicerone. L'orazione, il cui testo \u00e8 pervenuto ad oggi solo in scarsi frammenti, \u00e8 il quarto discorso giudiziario pronunciato da Cicerone di cui si abbia notizia.\nNon si conoscono i dettagli della vicenda in occasione della quale Cicerone pronunci\u00f2 la \"Pro Vareno\"; \u00e8 per\u00f2 certo che si trattasse di un processo affine a quello in cui Cicerone avrebbe pi\u00f9 tardi pronunciato la \"Pro Marco Tullio\", con l'obbiettivo di perorare la causa di un esponente delle classi abbienti municipali italiche che era stato vittima di un'aggressione da parte di una banda di schiavi."}
{"id": "2634514", "revid": "287204", "url": "https://it.wikipedia.org/wiki?curid=2634514", "title": "Anger", "text": ""}
{"id": "2634517", "revid": "547034", "url": "https://it.wikipedia.org/wiki?curid=2634517", "title": "Campionato europeo di scherma 1992", "text": "La V edizione del campionato europeo di scherma si \u00e8 svolta nel 1992 a Lisbona, in Portogallo. "}
{"id": "2634518", "revid": "149727", "url": "https://it.wikipedia.org/wiki?curid=2634518", "title": "Schricke", "text": ""}
{"id": "2634525", "revid": "15756", "url": "https://it.wikipedia.org/wiki?curid=2634525", "title": "Cotonificio Albini", "text": "Cotonificio Albini S.p.A. \u00e8 un'azienda italiana con sede ad Albino (provincia di Bergamo) che opera dal 1876 nel settore tessile, producendo tessuti per camiceria di alta gamma.\nStoria.\nL'azienda Cotonificio Albini viene fondata nel 1876 da Zaffiro Borgomanero a Desenzano al Serio, con l'obiettivo di produrre tessuti per camiceria. Dopo otto anni di attivit\u00e0 riceve il primo riconoscimento che attesta la qualit\u00e0 dei tessuti prodotti, con la medaglia di bronzo nel corso dell'Esposizione Generale Italiana a Torino. L'azienda viene ereditata da Giovanni Albini, tra i fondatori dell'Unione Industriali di Bergamo, che prosegue nell'opera di incremento dell'attivit\u00e0: nel 1890 si contano 107 telai e 90 operai.\nLa tessitura di Desenzano, divenuta nel 1919 Societ\u00e0 Dr. Silvio Albini &amp; C., si rafforza grazie a nuove forme di organizzazione e all'introduzione dei telai semi-automatici. Nel dopoguerra la produzione di tessuti cresce ulteriormente e aumenta anche la richiesta di manodopera.\nDal 1968 l'aziende \u00e8 gestita dalla quarta generazione con Giancarlo, Marino, Piero e Gianni Albini. Negli anni ottanta, con l'avvento di Silvio Albini (quinta generazione), coadiuvato dai fratelli Stefano e Andrea e dal cugino Fabio, viene data una forte spinta all'internazionalizzazione. Nel 1992 vengono acquisiti due marchi inglesi, \"Thomas Mason\" e \"David &amp; John Anderson\", congiuntamente al loro archivio storico composto da oltre 600 volumi di inestimabile valore.\nIl processo di espansione \u00e8 continuato con nuovi siti produttivi e l'ingresso del marchio \"Albiate 1830\", acquistato nel 2000 dalla famiglia Caprotti.\nNel gennaio 2018 scompare a 61 anni per un malore Silvio Albini. Prende il suo posto il fratello Stefano e per la prima volta un manager, Leonardo Mangili, entra nel consiglio d'amministrazione dell'azienda.\nAssetto produttivo.\nL'assetto produttivo del Gruppo si basa su sette stabilimenti: cinque in Italia (due ad Albino tra cui la sede, uno a Brebbia, Gandino e Mottola) e due all'estero (Repubblica Ceca ed Egitto).\nCotonificio Albini.\nProduce una linea di tessuti per camiceria di alta gamma. .\nThomas Mason.\nThomas Mason \u00e8 stato fondato nel 1796 nel Lancashire in Inghilterra da Thomas Mason. Dal 1992 il marchio \u00e8 di propriet\u00e0 dell'azienda tessile Cotonificio Albini, che ne ha acquisito anche l'archivio storico.\nDavid &amp; John Anderson.\nDavid &amp; John Anderson \u00e8 un marchio inglese fondato nel 1822 produttore di tessuti per camiceria, citato anche all'interno dell'opera \"Il rosso e il nero\" di Stendhal, ha sempre mantenuto la produzione ai massimi livelli qualitativi del mercato.\nLe capacit\u00e0 tecniche sono costantemente progredite negli anni portando David &amp; John Anderson a produrre filati nei titoli 170/2, 200/2 e 240/2.\nNel 1992 \u00e8 stato ceduto dal Gruppo Courtauld al Cotonificio Albini, l'archivio di disegni e tessuti \u00e8 custodito ad Albino.\nAlbiate 1830.\nLa manifattura di Albiate \u00e8 stata fondata nel 1830 dalla famiglia Caprotti ed \u00e8 stata acquisita nel 2000 dal Cotonificio Albini. Il tessuto caratteristico della produzione di Albiate \u00e8 il denim.\nDati economici.\nNel 2017 i ricavi hanno toccato i 149,5 milioni di euro. Nel 2018 il fatturato ha raggiunto i 152 milioni di euro (+2%), il miglior esercizio degli ultimi tre anni. Utile di 2,75 milioni, Ebitda da 9,1 a 13,7 milioni."}
{"id": "2634527", "revid": "110157", "url": "https://it.wikipedia.org/wiki?curid=2634527", "title": "Guachucal", "text": "Guachucal \u00e8 un comune della Colombia facente parte del dipartimento di Nari\u00f1o.\nIl centro abitato venne fondato da Pedro de A\u00f1azco nel 1535."}
{"id": "2634529", "revid": "2014155", "url": "https://it.wikipedia.org/wiki?curid=2634529", "title": "Taichang", "text": "Una giovinezza caotica.\n\"Zhu Changluo\" , nacque nel decimo anno di regno del padre, l'Imperatore Wanli. Sua madre Wang (\u738b\u6c0f), era membro della servit\u00f9 della madre dell'imperatore, l'imperatrice vedova Li. Appena saputo della sua gravidanza, fu nominata \"Consorte Gong di secondo grado\", non essendo una delle preferite dell'imperatore regnante. Di conseguenza, dopo la sua nascita, il giovanissimo Zhu Changluo, fu completamente ignorato dal padre, nonostante in base alle legge di successione Ming, fosse il presunto erede al trono.\nZhu Changluo, pass\u00f2 gran parte della sua vita nel palazzo imperiale dove lott\u00f2 costantemente per il proprio diritto ad essere riconosciuto erede al trono imperiale. Il padre tuttavia prefer\u00ec nominare come suo erede, \"Zhu Changxun\", figlio della sua consorte preferita Lady \"Zheng\". Questa decisione caus\u00f2 una durissima opposizione da parte dei suoi ministri confuciani. La diatriba prosegu\u00ec per diversi anni causando molteplici disordini all'interno dell'amministrazione imperiale, fino a quando nel 1601, l'imperatore decise di porre fine a tutto ci\u00f2 nominando Zhu Changluo come erede al trono. Nonostante questo formale riconoscimento, le voci di intrighi imperiali che volevano la deposizione dell'imperatore e dell'erede al trono, e l'ascesa al potere dell'ex erede Zhu Changxun, continuarono per diversi anni.\nIl brevissimo regno di Taichang.\nIl 18 agosto del 1620, l'imperatore Wanli mor\u00ec e Zhu Changluo, ascese al trono dieci giorni dopo con il nome di Tai-Chang che sta a significare \"Magnificente prosperit\u00e0\".\nI primi giorni del suo brevissimo regno, iniziarono nel migliore dei modi, come anche la storia ufficiale della Dinastia Ming, ricorda. Furono immediatamente revocate numerose tasse che avevano fino a quel momento gravato pesantemente sulla popolazione, diversi importanti incarichi burocratici rimasti vacanti lungo tutto il regno di Wanli ripresero a funzionare, e l'esercito, disposto lungo i confini pi\u00f9 problematici dell'impero, ricevette dopo tanto tempo le paghe. Dieci giorni dopo la sua incoronazione, l'imperatore Taichang si ammal\u00f2. Le condizioni fisiche dell'imperatore furono cos\u00ec gravi che le celebrazioni per il suo compleanno vennero cancellate.\nIl malore consisteva in una gravissima forma di diarrea, causata dall'assunzione di una massiccia dose di lassativi che gli erano stati raccomandati da un ufficiale eunuco, \"Cui Wensheng\" (\u5d14\u6587\u6607). Peggiorate le condizioni di salute, il 25 settembre, l'imperatore decise di prendere come rimedio una pillola rossa, prodotta da un ufficiale di corte di nome \"Li Kezhuo\"(\u674e\u53ef\u707c), il quale era un dilettante farmacista. Dopo aver assunto la pillola, l'imperatore si riprese, gli torn\u00f2 l'appetito e onor\u00f2 il suo cortigiano. Tuttavia, quello stesso pomeriggio, il sovrano prese una seconda pillola e il giorno dopo fu trovato morto.\nLa morte dell'imperatore che godeva apparentemente di una buona salute, fu la seconda nell'arco di un mese dopo quella del padre, l'imperatore Wanli. la morte di Taichang caus\u00f2 un'ondata di shock all'interno dell'impero e \"Li Kezhuo\", l'ufficiale che fabbric\u00f2 le pillole che uccisero l'imperatore, fu al centro di una gravissima controversia che dur\u00f2 fino al 1625, quando il farmacista venne esiliato ai confini dell'impero su ordine del potente eunuco \"Wei Zhongxian\" che fu il reale detentore del potere durante il regno dell'imperatore Tianqi, figlio di Taichang."}
{"id": "2634530", "revid": "110157", "url": "https://it.wikipedia.org/wiki?curid=2634530", "title": "B\u00fcrgersaalkirche", "text": "La B\u00fcrgersaalkirche (tradotto letteralmente in italiano: \"Chiesa della Sala del popolo\") \u00e8 un luogo di culto cattolico dedicato all'Annunciazione, che sorge nel centro storico di Monaco, in Germania, nell'area pedonale della \"Neuhauser Stra\u00dfe\".\nStoria.\nEra in origine una \"B\u00fcrgersaal\" cio\u00e8 \"sala dei cittadini\" usata per la preghiera, dove si radunavano i membri della \"congregazione maschile di Maria Annunciat\" di Monaco. \nVenne costruita nel 1709-10 da Giovanni Antonio Viscardi e usata come chiesa dal 1778.\nLa consacrazione dell'altare principale avvenne il 13 maggio 1778. Da quel momento la sala fu chiamata chiesa della sala del cittadino.\nLa cripta della chiesa, che originariamente ospitava una tipografia del vicino collegio di San Michele, dal 1948 ospita le spoglie del beato padre gesuita Rupert Mayer che negli anni trenta os\u00f2, dal pulpito della chiesa \"Michaelskirche\", predicare contro il potere nazista.\nIn funzione della presenza della tomba di Rupert Mayer la chiesa \u00e8 continuamente meta di pellegrini che pregano sulla sua tomba. \u00c8 usanza popolare toccare il busto di metallo del Padre Rupert Mayer. \nDietro l'altare della cripta \u00e8 ubicato un museo dedicato a padre Rupert Mayer ed alla spiritualit\u00e0 barocca bavarese.\nIn questa chiesa vennero a pregare il Papa Giovanni Paolo II ed il Papa Benedetto XVI.\nDescrizione.\nArte e architettura.\nLa facciata, caratterizzata dal colore corallo dell'intonaco, \u00e8 suddivisa in due ordini sovrapposti da un cornicione. Nel registro inferiore, vi sono i tre portali, dei quali quello centrale \u00e8 il pi\u00f9 grande, intervallati da coppie di paraste tuscaniche; sopra il portale maggiore, vi \u00e8 una statua raffigurante la \"Madonna in trono con Ges\u00f9 bambino\". Nell'ordine superiore, invece, intervallati da coppie di paraste ioniche, vi sono tre grandi finestroni.\nAll'interno, la B\u00fcrgersaalkirche, \u00e8 costituita da due chiese sovrapposte.\nLa chiesa superiore, a grande navata unica coperta con volta a padiglione ribassata, corrisponde all'originaria sale di preghiera. La chiesa superiore \u00e8 illuminata da grandi finestre poste lungo i due lati lunghi. L'interno rivestito da delicati stucchi rococ\u00f2 di Pietro Francesco Appiani, perse gli affreschi originali con le distruzioni della seconda guerra mondiale. Sulla parete di fondo, si trova l'altare maggiore, decorato da quattro busti di santi argentei, opera dell'orefice e scultore Ignaz G\u00fcnther. La pala dell'altare \u00e8 opera di Andreas Faistenberger ed \u00e8 costituita da un gruppo scultoreo in argento raffigurante l'\"Annunciazione\".\nIn controfacciata vi sono le statue dipinte dell'\"'Angelo Custode\" di G\u00fcnther (1763), e della \"Madonna col Bambino\" di Hans Degler (1615).\nLa chiesa inferiore, a differenza di quella superiore, \u00e8 divisa in tre navate da robusti pilastri quadrangolari che ne sorreggono anche le volte a vela. Lungo le pareti delle navate laterali, entro grandi nicchie vi sono i grandi gruppi scultorei in legno dipinto raffiguranti le stazioni della \"Via Crucis\", realizzati nella fine del XIX secolo.\nOrgani a canne.\nSull'ampia cantoria posta a ridosso della controfacciata della chiesa superiore si trova l'organo a canne Orgelbau Vleugels \"opus 290\". Costruito nel 1994, \u00e8 a trasmissione mista: meccanica per le tastiere e la pedaliera, elettrica per i registri; questi ultimi sono 50. La consolle ha di tre tastiere ed una pedaliera.\nLa chiesa possiede anche un organo positivo a cassapanca costruito nel 2000 da Johannes F\u00fchrer, dotato di 8 registri su unico manuale."}
{"id": "2634536", "revid": "484362", "url": "https://it.wikipedia.org/wiki?curid=2634536", "title": "Cima Stubele", "text": "La Cima Stubele \u00e8 una montagna delle Alpi alta 2671\u00a0m s.l.m., del gruppo delle Maddalene, nelle Alpi Retiche meridionali.\nDescrizione.\nSituata al confine fra la provincia di Trento e di Bolzano, rappresenta la terza vetta per altitudine del gruppo delle Maddalene preceduta da cima Tuatti (2.701\u00a0m) e Punta di Quaira (2.752\u00a0m).\nDal punto di vista orografico risulta essere un importante nodo per le valli di Clapa, Lavazz\u00e8 e Monte d'Ora che raggiungono le sue pendici.\nDalla croce di vetta si gode di un panorama a tutto tondo che spazia dalla Val di Non (in particolare sul Monte Ozol e Monte Roen), alla Val d'Ultimo con le innumerevoli cime del gruppo Ortles-Cevedale che fanno da sfondo, dalla Marmolada al gruppo Adamello Brenta.\nVia di salita.\nLa via pi\u00f9 utilizzata parte da Mocenigo (Rumo) nella parte nord-ovest della Valle di Non.\nDa Mocenigo si procede fino alla localit\u00e0 Fontane dove inizia la strada forestale che conduce alla Malga Lavazz\u00e8 (1639\u00a0m). Pochi metri pi\u00f9 avanti si svolta a destra inerpicandosi lungo un ripido sentiero, inizialmente boschivo, che conduce alla Malga Masa Murada (2046\u00a0m).Di qui si guadagna quota spostandosi in direzione ovest lungo il sentiero 134, che costeggia il lago Poinella per poi raggiungere il passo della Siromba (2407\u00a0m), da qui si prosegue lungo la cresta, caratterizzata ancora dal segnavia n\u00ba 134, fino alla vetta.\nQuesto itinerario non presenta particolari difficolt\u00e0 alpinistiche, l'elemento che lo rende impegnativo \u00e8 certamente il dislivello (circa 1600\u00a0m), sconsigliando quindi l'approccio a persone poco allenate."}
{"id": "2634537", "revid": "124174793", "url": "https://it.wikipedia.org/wiki?curid=2634537", "title": "Societ\u00e0 Sportiva Dilettantistica Calcio Citt\u00e0 di Castello", "text": "La Football Club Castello Calcio Societ\u00e0 Sportiva Dilettantistica S.r.l., meglio conosciuta come F.C. Castello Calcio, \u00e8 una societ\u00e0 calcistica italiana con sede a Citt\u00e0 di Castello, in provincia di Perugia. Nata come Unione Sportiva Tiferno il 3 settembre 1919, ebbe come primo presidente Venanzio Gabriotti. Il club vanta la partecipazione in passato a quattro campionati in Serie C e due in C2. Disputa le partite interne allo stadio comunale \"Corrado Bernicchi\". Per la stagione 2019-20 il Castello milita in Promozione.\nStoria.\nTra gli anni trenta e quaranta disput\u00f2 complessivamente tre stagioni in Serie C. Ha partecipato inoltre alla Coppa Italia nelle edizioni 1938-1939, 1939-1940 e 1940-1941.\nDopo la sospensione dei campionati per la Seconda guerra mondiale, rinacque come \"Associazione Calcio Citt\u00e0 di Castello\".\nCon la nuova denominazione ha partecipato in diverse occasioni alla Serie D, mentre ha raggiunto la Serie C sia negli anni '60 (per una singola stagione) che a cavallo tra gli anni '70 e '80 (per due anni nell'allora Serie C2).\nNel 2017 viene fondata una nuova societ\u00e0 con la denominazione Castello Calcio srl nata dall\u2019unione tra Junior Tiferno e Scuola Calcio Federico Giunti. Sempre nel 2017 il Castello Calcio srl cambia nome in F.C. Castello Calcio ssd srl e si iscrive al campionato di Seconda Categoria Umbria.\nNella stagione 2019-20 partecipa al Campionato di Promozione Umbria.\nColori e simboli.\nI colori sociali sono bianco e rosso.\nStrutture.\nStadio.\nLa S.S.D. Calcio Citt\u00e0 di Castello gioca le partite casalinghe allo stadio cittadino intitolato dal 2001 a Corrado Bernicchi, calciatore ed allenatore tifernate degli anni quaranta e cinquanta."}
{"id": "2634540", "revid": "124758987", "url": "https://it.wikipedia.org/wiki?curid=2634540", "title": "Eustache Le Sueur", "text": "Biografia.\nEustache Le Sueur \u00e8 uno dei pittori pi\u00f9 rappresentativi del XVII secolo francese, anticipatore del classicismo.\nDi umile origini, allievo a Parigi del pittore Simon Vouet, le sue prime opere risentono dello stile dei dipinti del maestro; nel 1642 realizz\u00f2 otto composizioni, ispirate all\"'Hypnerotomachia Poliphili\", commissionate a Vouet dalla Manifattura dei Gobelins per la realizzazione di alcuni arazzi.\nTra le sue maggiori opere, si ricordano il \"San Paolo a Efeso\" per la chiesa di Saint-Gervais a Parigi, la \"Storia di Tobia\" e il ciclo pittorico della \"Vita di san Bruno\" (Parigi, Museo del Louvre), che gli diede notoriet\u00e0. Queste opere si caratterizzarono per la drammaticit\u00e0 dei protagonisti, per i volumi, gli spazi e i colori tenui.\nIn alcuni suoi lavori, come il \"Cabinet de l'Amour\" (Museo del Louvre), Le Sueur evidenzi\u00f2 l'influenza di Raffaello, conosciuto grazie ad incisioni e stampe.\nAssieme alla fama ricevette commissioni regali, come l\"Allegoria della monarchia\", per la camera del re, l\"Autorit\u00e0 del Re\", per il salotto della regina."}
{"id": "2634546", "revid": "438958", "url": "https://it.wikipedia.org/wiki?curid=2634546", "title": "Gruppo Albini", "text": ""}
{"id": "2634547", "revid": "729019", "url": "https://it.wikipedia.org/wiki?curid=2634547", "title": "Automotofunicolare di Catanzaro", "text": "La cosiddetta automotofunicolare di Catanzaro era una linea tranviaria urbana caratterizzata dalla peculiare presenza di una tratta con trazione funicolare, e che collegava la principale stazione ferroviaria della citt\u00e0 calabra con la sua periferia settentrionale\nLa linea, entrata in servizio nel 1910, fu oggetto di prolungamento nel 1914 e rimase in esercizio fino al secondo dopoguerra, per poi essere definitivamente soppressa nel 1954. La sola tratta a funicolare fu ricostruita e riattivata nel 1998.\nStoria.\nCon l'apertura della linea ferroviaria Catanzaro Marina-Sant'Eufemia, avvenuta il 31 luglio 1899, la citt\u00e0 di Catanzaro venne dotata di una stazione in localit\u00e0 Sala, decentrata rispetto al centro cittadino, ponendo dunque il problema di un collegamento rapido con quest'ultimo.\nLa stazione di Sala si trovava a circa 200 m di dislivello dalla citt\u00e0, ma la distanza dal centro abitato (oltre 3 km) e le poche strade di comunicazione lasciavano il problema pi\u00f9 che mai irrisolto, impedendo di conseguenza anche il regolare svolgimento del trasporto merci. Sia il Comune che la Provincia di Catanzaro tentavano in qualsiasi modo di avvicinare la strada ferrata al centro della citt\u00e0, auspicando e proponendo diverse alternative, riguardanti funicolari, filovie, e costose ferrovie a cremagliera. Purtroppo, nessuno dei numerosi progetti presentati venne mai preso in considerazione, in quanto giudicati non idonei allo scopo e soprattutto troppo costosi.\nIl 25 luglio 1906 il Comune incaric\u00f2 una societ\u00e0 torinese di progettare e realizzare una tramvia elettrica urbana, a scartamento ordinario e ad aderenza mista con l'inclusione di un tratto a trazione funicolare fra la stazione ferroviaria di Sala e la borgata di Pontegrande, con immediata attuazione della tratta Catanzaro Sala - P.zza Indipendenza (l\u2019attuale P.zza Matteotti).\nIl 27 maggio 1907, venne fondata la \u201cSociet\u00e0 Tramvia Automotofunicolare di Catanzaro\u201d (STAC), con sede legale e direzione di esercizio a Torino e delegazione a Catanzaro.\nil 28 agosto 1907, il Consiglio Superiore dei Lavori Pubblici approv\u00f2 definitivamente il progetto della tramvia che, dalla stazione ferroviaria di Catanzaro Sala si sarebbe sviluppata lungo la valle del fiume Musofalo per poi raggiungere rispettivamente P.zza Roma, Corso Vittorio Emanuele (oggi Corso Mazzini), P.zza Grimaldi (zona antistante il Mignon), e P.zza Indipendenza. Il 10 agosto 1910 fu attivata la prima tratta lunga 2,260\u00a0km.\nNel 1911 la STAC chiese l'autorizzazione a prolungare la tranvia da Piazza Indipendenza alla localit\u00e0 Pontegrande, frazione posta 5,733 km a nord della citt\u00e0. Tale prolungamento fu autorizzato con Regio Decreto n\u00ba 1029 dell'11 agosto 1913. Il 30 aprile 1914 fu inaugurato il prolungamento, la tratta si sviluppava quasi interamente allo scoperto, per complessivi 5,733 km.\nDal 1933 la linea sub\u00ec la concorrenza della nuova tratta ferroviaria Catanzaro Sala - Catanzaro Citt\u00e0, posta sulla linea Cosenza - Catanzaro Lido delle Ferrovie Calabro Lucane.\nIl 13 giugno 1949, all'indomani della seconda guerra mondiale, il servizio urbano tra P.zza Roma e Pontegrande venne soppresso e sostituito da un servizio di corse automobilistiche, gestite dal Servizio Municipale Autobus.\nIl 26 ottobre 1954, in seguito al cattivo funzionamento di una fune, si verific\u00f2 un incidente lungo il percorso della funicolare. Per fortuna, grazie soprattutto al valido sistema di frenatura, non si registrarono danni alle persone. L\u2019episodio caus\u00f2 tuttavia la chiusura dell\u2019impianto dopo 44 anni di servizio: l\u2019automotofunicolare Catanzaro Sala \u2013 Piazza Roma cess\u00f2 ogni attivit\u00e0 e fu sostituita da un servizio di autobus, gestito anch'esso dalla SMA.\nNel 1982 il Comune decise di recuperare la tratta in funicolare della tranvia; il nuovo impianto di propriet\u00e0 comunale fu inaugurato il 4 ottobre 1998. Gestito dalle Ferrovie della Calabria fino a luglio 2015, dal 17 maggio 2016 la gestione \u00e8 stata affidata all'AMC spa di Catanzaro.\nCaratteristiche.\nPer superare il dislivello esistente fra la stazione, posta nella valle del torrente Fiumarella, e la citt\u00e0, posta su un altopiano, fu realizzata una tratta a funicolare parzialmente in galleria, della lunghezza di 689 metri. In tale tratta, che aveva una percorrenza di 13 minuti, le elettromotrici tranviarie erano spinte da appositi carri freno vincolati alla fune; un sistema simile era utilizzato sulla tranvia di Monreale, ed \u00e8 ancora in uso sulla tranvia Trieste - Opicina.\nL\u2019armamento era costituito da Rotaie Phoenix da 26 kg/m, in barre da 12 m, nei tratti in sede stradale; nei tratti in sede propria, da Rotaie Vignoles, da 23,4 kg/m, in barre da 10 m e poggiate su traverse in legno. Il tratto funicolare, invece, realizzato a semplice binario e con raddoppio intermedio di incrocio, era dotato di rotaie speciali per freno a ganasce, fornite dalla ditta \u201cCeretti &amp; Tanfani\u201d, da 26 kg/m, in barre da 10 m, posate su appositi cavalletti chiodati, su traverse in ferro, e incastrate in una trave longitudinale in cemento. Le curve pi\u00f9 strette, che avevano raggio minimo di 15 m, erano dotate di controrotaia; la pendenza massima era del 76%\u00b0 nei tratti ad aderenza naturale e del 274,5%\u00b0 nel tratto a funicolare; la velocit\u00e0 massima di servizio prescritta era rispettivamente di 12 e 7 km/h. Lo scartamento adottato era quello standard per le tranvie del tempo, pari a 1445\u00a0mm. La fune d\u2019acciaio, che consentiva la circolazione delle vetture nel tratto funicolare, aveva una sezione di 40 mm\u00b2, era costruita secondo il sistema Albert e fornita dalla ditta \u201cSt. Egydier Eisenund Stahl Industrie Gesellschaft\u201d di Vienna.\nEquipaggiamento elettrico.\nIl materiale riguardante l\u2019equipaggiamento elettrico era stato fornito dalla societ\u00e0 \u201cAEG Thomson Houston\u201d.\nLa tramvia, fatta eccezione nel tratto funicolare, dove la trazione era a contrappeso d\u2019acqua, era alimentata da corrente continua a 550 Vcc sul filo di contatto. Le sottostazioni elettriche erano due: una con trasformatori rotanti, l\u2019altra con raddrizzatori a mercurio. La linea di alimentazione, era posta all\u2019altezza di 5,50 m dal piano del ferro, nel tratto in sede propria invece era a sospensione trasversale, con doppio isolamento su palificazione metallica costituita da pali in ferro a \u201cdoppio T\u201d; in citt\u00e0, invece, veniva sorretta sospeso a mensole e rosette con doppio isolamento ed aveva la caratteristica di alimentare, mediante appositi riduttori di tensione rotativi, alcune utenze private. La sezione nel filo di contatto (in rame elettrolitico) misurava 80 mm\u00b2 (100 nel tratto funicolare). Per la tratta a funicolare era invece utilizzato il sistema a contrappeso d'acqua, diffuso ai tempi anche in altri impianti analoghi.\nPercorso.\nIl capolinea meridionale era posto in corrispondenza della stazione FS di Catanzaro Sala, a sua volta adiacente all'omonimo impianto allora gestito dalle Ferrovie Calabro Lucane. Qui era ubicato altres\u00ec il deposito-officina STAC.\nIl 10 agosto 1910 fu attivata la prima tratta lunga 2,260\u00a0km, era suddivisa in 3 tronchi:\n1\u00b0 tronco.\nIl 1\u00b0 tronco andava dalla stazione ferroviaria di Catanzaro, con una tratta ad aderenza naturale lunga 534\u00a0m che si sviluppava lungo il torrente Musofalo, alla fermata di Pie' Sala, attuale \"Contrada Pi\u00e9 Funicolare\", dove con uno scambio si immetteva sul tratto a trazione funicolare dove era in attesa uno dei carri freno.\n2\u00b0 tronco.\nDalla fermata di Pi\u00e9 Sala, partiva la trazione funicolare fino a raggiungere Piazza Roma, il tratto era lungo 689 m. Una volta giunta a Piazza Roma, il carro veniva sganciato e l'elettromotrice riprendeva la marcia con trazione autonoma.\n3\u00b0 tronco.\nNuovamente ad aderenza naturale, da Piazza Roma percorreva corso Vittorio Emanuele (l'attuale Corso Mazzini), e piazza Grimaldi, raggiungendo Piazza Indipendenza. La tratta misurava 1090 m\".\" Il capolinea era ubicato in un edificio ad un piano con due fornici centrali dedicati all'accesso alle elettromotrici e due laterali, uno dedicato al traffico passeggeri e uno alla movimentazione delle merci. Tale fabbricato, seppur in condizioni di degrado, risulta ancora esistente.\nTale tratta, che fu la prima ad essere inaugurata, misurava complessivamente 2,26\u00a0km. Il prolungamento per Pontegrande misurava 5,733\u00a0km e si sviluppava prevalentemente su sede stradale, bench\u00e9 esistesse un tratto in sede propria lungo 1,2\u00a0km.\nMateriale rotabile.\nPer l'esercizio della Catanzaro Sala-Piazza Indipendenza la STAC acquist\u00f2 cinque elettromotrici a carrelli di costruzione Carminati &amp; Toselli con equipaggiamenti elettrici AEG Thomson Houston che impiegavano due motori da 52\u00a0kW ciascuno; costruite fra il 1905 e il 1909, tali rotabili erano immatricolati come 1-5; i primi tre, destinati al trasporto passeggeri, disponevano di 55 posti a sedere, di cui 20 di prima classe, e di uno scomparto bagagli, mentre le restanti elettromotrici erano destinate al servizio merci. La velocit\u00e0 massima di tali veicoli era di 11\u00a0km/h.\nNel 1914, per far fronte alle esigenze dettate dall'attivazione del prolungamento su Pontegrande, vennero acquistate tre ulteriori elettromotrici dal medesimo costruttore, caratterizzate per\u00f2 dalla presenza di due soli assi che le rendevano adatte a percorrere la nuova impegnativa estensione urbana. Numerate 6-8, le stesse adottavano motori analoghi alle \"sorelle\" maggiori, ma in virt\u00f9 della minor massa potevano raggiungere i 24\u00a0km/h.\nI carri freno realizzati per l'esercizio della tratta a funicolare venivano accoppiati alle elettromotrici per mezzo di una semplice piastra respingente; per raggiungere la necessaria forza di trazione gli stessi potevano essere riempiti con 5\u00a0m\u00b3 d'acqua. Un terzo carro, costruito anch'esso da Ceretti &amp; Tanfani come i precedenti, venne acquistato nel 1934 con funzione di riserva; lo stesso era reversibile, ossia non vincolato come gli altri due a impegnare sempre il medesimo binario d'incrocio, grazie alla possibilit\u00e0 di essere girato su un'apposita piattaforma."}
{"id": "2634548", "revid": "1543377", "url": "https://it.wikipedia.org/wiki?curid=2634548", "title": "Balboa (Cauca)", "text": "Balboa \u00e8 un comune della Colombia facente parte del dipartimento di Cauca.\nIl centro abitato venne fondato da Sixto Gir\u00f3n, Rub\u00e9n S\u00e1nchez e Manual Joaqu\u00edn nel 1912, mentre l'istituzione del comune \u00e8 del 20 ottobre 1967."}
{"id": "2634549", "revid": "149727", "url": "https://it.wikipedia.org/wiki?curid=2634549", "title": "Tranvia di Catanzaro", "text": ""}
{"id": "2634551", "revid": "1442080", "url": "https://it.wikipedia.org/wiki?curid=2634551", "title": "Sayed Mohammed Jaffer", "text": ""}
{"id": "2634553", "revid": "647919", "url": "https://it.wikipedia.org/wiki?curid=2634553", "title": "Societ\u00e0 Tranvia Automotofunicolare di Catanzaro", "text": ""}
{"id": "2634555", "revid": "149727", "url": "https://it.wikipedia.org/wiki?curid=2634555", "title": "Tranvia automotofunicolare di Catanzaro", "text": ""}
{"id": "2634557", "revid": "1226", "url": "https://it.wikipedia.org/wiki?curid=2634557", "title": "Codice Troano", "text": ""}
{"id": "2634558", "revid": "1226", "url": "https://it.wikipedia.org/wiki?curid=2634558", "title": "Codice Cortesianus", "text": ""}
{"id": "2634567", "revid": "1226", "url": "https://it.wikipedia.org/wiki?curid=2634567", "title": "Codice Tro-Cortesianus", "text": ""}
{"id": "2634569", "revid": "767487", "url": "https://it.wikipedia.org/wiki?curid=2634569", "title": "Bol\u00edvar (Cauca)", "text": "Bol\u00edvar \u00e8 un comune della Colombia facente parte del dipartimento di Cauca.\nIl centro abitato venne fondato da Domingo Belisario G\u00f3mez nel 1784."}
{"id": "2634570", "revid": "547034", "url": "https://it.wikipedia.org/wiki?curid=2634570", "title": "Campionato europeo di scherma 1991", "text": "La IV edizione del campionato europeo di scherma si \u00e8 svolta nel 1991 a Vienna, in Austria."}
{"id": "2634571", "revid": "793215", "url": "https://it.wikipedia.org/wiki?curid=2634571", "title": "Telegramma H\u00f6fle", "text": "Il telegramma H\u00f6fle \u00e8 un importante documento riguardante la Shoah venuto alla luce nel 2000 tra il materiale declassificato relativo alla Seconda guerra mondiale degli archivi del \"Public Record Office\" di Kew, in Inghilterra.\nStoria.\nIl documento consiste nell'intercettazione e nella decrittografazione di due messaggi radio inviati dall'\"SS-Sturmbannf\u00fchrer\" Hermann H\u00f6fle l'11 gennaio 1943 e diretti agli \"SS-Obersturmbannf\u00fchrer\" Adolf Eichmann a Berlino e Franz Heim a Cracovia.\nNei messaggi sono riportati il numero dei deportati in arrivo nelle precedenti due settimane e gli arrivi totali, aggiornati al 31 dicembre 1942, nei campi di sterminio dell'Operazione Reinhard (Be\u0142\u017cec, Sobib\u00f3r, Treblinka) e quello di concentramento di Majdanek.\nL'importanza del telegramma H\u00f6fle risiede nel fatto di essere uno dei pochi documenti nazisti che riportano una cifra precisa di vittime nel contesto della \u00absoluzione finale della questione ebraica\u00bb. Al 31 dicembre 1942 il totale riportato \u00e8 superiore a 1.250.000 vittime; da notare che il totale, per quello che riguarda i campi dell'Operazione Reinhard, \u00e8 da considerarsi solo parziale visto che i campi furono operativi fino all'agosto 1943.\nTrascrizione.\nPer maggiore chiarezza i dati sono stati organizzati nella seguente tabella:\nI messaggi intercettati, spediti a distanza di cinque minuti uno dall'altro, vennero probabilmente inviati utilizzando il codice Enigma allora in uso presso le forze armate tedesche. Il passaggio \u00abT 71355\u00bb (relativo al numero totale degli arrivi presso il campo di Treblinka) \u00e8 comunemente interpretato come \u00abT 713555\u00bb per due motivi:\nLa cifra citata sul documento intercettato dagli inglesi rappresenta quasi sicuramente un errore di trascrizione. Gli inglesi probabilmente non si resero conto di quanto avevano intercettato e quindi l'errore sarebbe stato difficilmente rilevabile all'epoca. Da notare che l'intercettazione non \u00e8 totalmente accurata e parzialmente incompleta.\nImportanza del documento.\nSecondo la NSA degli Stati Uniti e gli storici dell'Olocausto, \"sembra che gli analisti britannici che avevano decifrato il messaggio si siano persi il significato di questo particolare messaggio in quel momento. Senza dubbio ci\u00f2 \u00e8 accaduto perch\u00e9 il messaggio stesso conteneva solo le lettere identificative per lo sterminio nei campi seguiti dai totali numerici. L'unico indizio sarebbe stato il riferimento all'operazione Reinhard, il cui significato, ossia il piano per eliminare gli ebrei polacchi che prendeva il nome dall'assassinato generale delle SS Reinhard Heydrich, era probabilmente sconosciuto anche all'epoca dei decifratori di codici a Bletchley Park.\"\nIl radiotelegramma di H\u00f6fle \u00e8 una delle due prove probatorie che si avvalgono di cifre ben precise, suggerendo la loro comune origine; l'altro \u00e8 il Rapporto Korherr a Himmler dello statistico professionista Richard Korherr del gennaio 1943. Entrambi citano esattamente lo stesso numero di ebrei \"processati\" durante l'Operazione Reinhard. Oltre a fornire totali identici al 31 dicembre 1942, il telegramma H\u00f6fle indica anche che il campo di Lublino (Majdanek) faceva parte dell'operazione Reinhard di Odilo Globo\u010dnik, un fatto che gli storici in precedenza non avevano pienamente compreso."}
{"id": "2634572", "revid": "287204", "url": "https://it.wikipedia.org/wiki?curid=2634572", "title": "William Beechey", "text": "Nonostante avesse progettato di fare il notaio, l'amore per la pittura lo spinse ad iscriversi nel 1772 alla Royal Academy. I suoi piccoli ritratti gli fecero presto godere di buona reputazione e ottenere commissione dai membri della nobilt\u00e0. Nel 1793 divent\u00f2 membro della Royal Academy.\nDipinse i ritratti dei membri della famiglia reale e di quasi tutte le persone pi\u00f9 in vista dell'epoca."}
{"id": "2634575", "revid": "149727", "url": "https://it.wikipedia.org/wiki?curid=2634575", "title": "Tram di Opicina", "text": ""}
{"id": "2634576", "revid": "253269", "url": "https://it.wikipedia.org/wiki?curid=2634576", "title": "John Howard (attore 1913-1995)", "text": "Biografia.\n\u00c8 noto principalmente per aver recitato nei film \"Orizzonte perduto\" (1937) e \"Scandalo a Filadelfia\" (1940). In quest'ultima commedia interpret\u00f2 il ruolo di George Kittredge, il gentiluomo in procinto di sposare la ricca e viziata Tracy Lord (Katharine Hepburn) e che deve contendere la fidanzata all'ex marito di lei, C.K. Dexter Haven (Cary Grant). Attivo fin dai primi anni trenta, nella seconda met\u00e0 del decennio Howard interpret\u00f2 pi\u00f9 volte il personaggio dell'avventuriero e investigatore privato Bulldog Drummond in una serie di B-movie di successo.\nAll'inizio degli anni cinquanta si dedic\u00f2 prevalentemente alla televisione, diventando protagonista di numerose serie, fra le quali il medical drama \"Dr. Hudson's Secret Journal\" (1955-1957) e \"Adventures of the Sea Hawk\" (1958). L'ultima apparizione di Howard sul grande schermo risale al 1975 con il breve ruolo di Warden J. Johnston nel gangster movie \"Quella sporca ultima notte\"."}
{"id": "2634584", "revid": "92723", "url": "https://it.wikipedia.org/wiki?curid=2634584", "title": "Campionato europeo di scherma 1983", "text": "La III edizione del campionato europeo di scherma si \u00e8 svolta nel 1983 a Lisbona, in Portogallo."}
{"id": "2634587", "revid": "962319", "url": "https://it.wikipedia.org/wiki?curid=2634587", "title": "Sport olimpici", "text": "Gli sport olimpici sono sport disputati nei Giochi olimpici estivi e invernali. I Giochi olimpici estivi del 2020 includono 33 sport, cinque in pi\u00f9 rispetto ai giochi del 2016. I Giochi olimpici invernali del 2022 comprendono 15 discipline. Il numero e il tipo di eventi possono variare leggermente da un'edizione dei Giochi all'altra. Ciascuno sport olimpico \u00e8 rappresentato da una Federazione sportiva internazionale. Il Comitato Olimpico Internazionale (CIO) stabilisce una gerarchia di sport, discipline ed eventi. Seguendo questa gerarchia, gli sport olimpici possono essere divisi in diverse discipline, che spesso sono considerate sport distinti, per esempio come il nuoto e la pallanuoto, rappresentati entrambi dalla Federazione internazionale del nuoto, o come il pattinaggio di figura e il pattinaggio di velocit\u00e0, discipline del pattinaggio su ghiaccio, rappresentate dalla International Skating Union. A loro volta, le discipline possono essere suddivise in eventi, per ognuno dei quali vengono assegnate delle medaglie. Uno sport o una disciplina \u00e8 incluso nel programma olimpico se il CIO stabilisce che esso/a \u00e8 praticato/a largamente a livello mondiale, ovvero se il numero di nazioni che competono in un dato sport \u00e8 indice della prevalenza di tale sport. I requisiti del CIO stabiliscono la partecipazione ai Giochi olimpici e sono pi\u00f9 stringenti nell'ambito maschile (siccome sono solitamente presenti in maggior numero) e relativamente agli sport estivi (in quanto pi\u00f9 nazioni sono rappresentate ai Giochi olimpici estivi).\nLe precedenti edizioni dei Giochi Olimpici includevano sport che non sono pi\u00f9 attualmente presenti, come il polo e il tiro alla fune. Questi sport furono rimossi o per mancanza di interesse o per l'assenza di un'appropriata federazione sportiva che ne detenesse il controllo. Il tiro con l'arco e il tennis sono esempi di sport che erano presenti nelle prime edizioni dei Giochi, per poi esserne esclusi per decisione del CIO, salvo poi riuscire a rientrare nel programma olimpico rispettivamente nelle edizioni del 1972 e del 1988. Gli sport dimostrativi sono stati spesso inclusi nel programma dei Giochi olimpici, solitamente per promuovere uno sport locale della nazione ospitante o per generare interesse e supporto per lo sport. Alcuni di questi sport, come il baseball e il curling, furono poi aggiunti al programma ufficiale dei Giochi Olimpici, rispettivamente nei Giochi estivi del 1992 e nei Giochi olimpici invernali del 1998. Il baseball, comunque, fu eliminato dopo l'edizione del 2008.\nDefinizioni.\nIl termine \"sport\" nella terminologia olimpica si riferisce a tutti gli eventi che sono regolati da una federazione sportiva internazionale, una definizione che pu\u00f2 risultare differente dal significato comune della parola \"sport\". Uno sport, per definizione olimpica, pu\u00f2 essere diviso in diverse discipline, che spesso nel linguaggio comune sono viste come diversi sport.\nPer esempio, gli sport acquatici costituiscono uno sport olimpico estivo che include quattro discipline olimpiche: nuoto, nuoto sincronizzato, tuffi e pallanuoto, dal momento che tutte queste discipline sono regolate a livello internazionale dalla Federazione internazionale del nuoto. Il pattinaggio su ghiaccio \u00e8 uno sport olimpico invernale rappresentato dalla International Skating Union e include tre discipline olimpiche: pattinaggio di figura, pattinaggio di velocit\u00e0 (su un tradizionale tracciato lungo) e short track. Lo sport con il maggior numero di discipline olimpiche \u00e8 lo sci con sei: combinata nordica, freestyle, salto con gli sci, sci alpino, sci di fondo e snowboard.\nAltri sport multidisciplinari di rilievo sono la ginnastica (artistica, ritmica e trampolino), il ciclismo (su strada, su pista, mountain bike e BMX), la lotta (libera e greco-romana), la canoa/kayak (in acque libere e slalom), la pallavolo (indoor e beach volley), il bob (che comprende lo skeleton). Sono incluse in questa lista solamente le discipline olimpiche, infatti la ginnastica ha due discipline non olimpiche, mentre il ciclismo e la lotta ne hanno tre ciascuno.\nSi noti anche come la definizione di \"disciplina\" secondo il CIO pu\u00f2 differire da quella usata da una federazione internazionale. Per esempio, il CIO considera la ginnastica artistica come una singola disciplina, ma la Federazione Internazionale di Ginnastica classifica la ginnastica artistica maschile e femminile come due distinte discipline. Similmente, il CIO considera la lotta libera come disciplina singola, mentre la United World Wrestling definisce la \"lotta libera\" come la versione maschile, classificando la lotta libera femminile come \"lotta femminile\".\nIn alcune occasioni, in particolare nel caso dello snowboard, il CIO ha acconsentito ad aggiungere al programma olimpico sport che in precedenza avevano una propria federazione internazionale, a patto che quest'ultima venisse sciolta per affiliarsi a una federazione esistente di uno sport olimpico, senza, dunque, incrementare il numero di sport olimpici.\nUn evento, per definizione del CIO, \u00e8 una competizione che porta all'assegnazione di medaglie. Gli sport acquatici comprendono un totale di 46 eventi olimpici, di cui 34 nella disciplina del nuoto (32 in vasca e due nel nuoto di fondo), otto nei tuffi e due a testa in nuoto sincronizzato e pallanuoto. Il numero di eventi per sport va da un minimo di due (fino al 2008, vi erano sport con un solo evento) a un massimo di 47 per l'atletica leggera, che nonostante l'ampio numero di eventi e la propria diversit\u00e0 non \u00e8 suddivisa in discipline.\nSono un genio\nVariazioni negli sport olimpici.\nLa lista degli sport olimpici \u00e8 variata in maniera considerevole nel corso della storia olimpica ed \u00e8 cresciuta gradualmente fino ai primi anni Duemila, quando il CIO decise di limitare il numero degli sport nei Giochi olimpici estivi a 28.\nGli unici sport sempre presenti nel programma olimpico estivo sono l'atletica leggera, gli sport acquatici (con la sola disciplina del nuoto sempre presente), il ciclismo, la scherma e la ginnastica (con la sola disciplina della ginnastica artistica sempre presente).\nGli unici sport sempre presenti nel programma olimpico invernale sono lo sci (solo combinata nordica), il pattinaggio su ghiaccio (con pattinaggio di figura e pattinaggio di velocit\u00e0) e l'hockey su ghiaccio. Il pattinaggio di figura e l'hockey su ghiaccio erano inoltre presenti nel programma dei Giochi olimpici estivi prima che i Giochi olimpici invernali venissero introdotti nel 1924.\nPer la maggior parte del XX secolo, sport dimostrativi furono inclusi in molte edizioni dei Giochi, solitamente per promuovere uno sport non olimpico popolare nella nazione ospitante o per generare interesse e supporto per lo sport.\nLe competizioni e le cerimonie per questi sport erano identiche a quelli degli sport olimpici ufficiali, tranne per il fatto che le medaglie non venivano conteggiate nel medagliere ufficiale.\nAlcuni sport dimostrativi, come baseball e curling, furono in seguito aggiunti al programma olimpico ufficiale.\nQuesta situazione cambi\u00f2 nel 1989, quando il Comitato Olimpico Internazionale decise di eliminare gli sport dimostrativi dai Giochi olimpici successivi alle edizioni del 1992. Un'eccezione fu fatta nell'edizione di Pechino 2008, quando il comitato organizzatore ricevette il permesso di organizzare un torneo di wushu.\nUno sport o una disciplina \u00e8 incluso nel programma olimpico se il CIO stabilisce che esso/a \u00e8 praticato/a largamente a livello mondiale, ovvero se il numero di nazioni che competono in un dato sport \u00e8 indice della prevalenza di tale sport. I requisiti del CIO per gli sport invernali sono ben inferiori a quelli richiesti per gli sport estivi dal momento che meno nazioni competono nei Giochi invernali. Il CIO ha requisiti meno stringenti anche per gli sport femminili per le stesse ragioni.\nLe donne sono ancora escluse da diverse discipline; d'altra parte, esistono discipline per sole donne, come la ginnastica ritmica e il nuoto sincronizzato.\nGli sport che dipendono principalmente da propulsione meccanica, come gli sport motoristici, poich\u00e9 non sono basati sulle sole capacit\u00e0 fisiche degli atleti, non sono considerati dal CIO per il riconoscimento, anche se vi erano eventi per imbarcazioni a motore nelle prime edizioni dei Giochi olimpici, prima che questa regola venisse emanata dal CIO. Parte della storia della F\u00e9d\u00e9ration a\u00e9ronautique internationale, l'ente regolatore internazionale degli sport dell'aria, ha avuto origine dal meeting del CIO a Bruxelles, il 10 giugno 1905.\nQuesti criteri sono solo una delle barriere perch\u00e9 uno sport venga preso in considerazione come sport olimpico. Per essere ammesso al programma olimpico, la Sessione del CIO deve approvare la sua inclusione. Ci sono diversi sport che possiedono i requisiti richiesti ma non sono riconosciuti come sport olimpici, principalmente perch\u00e9 il CIO ha deciso di porre un limite al numero di sport, nonch\u00e9 al numero di eventi e di atleti, nei Giochi olimpici estivi, affinch\u00e9 non superino il limite di 28 sport, 300 eventi e atleti dei Giochi di Sydney 2000 (il limite di atleti \u00e8 comunque, tuttora, fino ai Giochi del 2016, superato).\nTali limiti non sono previsti per i Giochi olimpici invernali e il numero di eventi e atleti continua ad aumentare, ma nessuno sport \u00e8 stato aggiunto dal 1998, quando fece la sua comparsa il curling.\nLe precedenti edizioni dei Giochi Olimpici includevano sport che non sono pi\u00f9 attualmente presenti, come il polo e il tiro alla fune. Nei primi tempi delle Olimpiadi moderne, gli organizzatori potevano decidere quali sport o discipline includere nel programma, finch\u00e9 nel 1924 il CIO ne prese il controllo. Di conseguenza, diversi sport furono presenti nel programma per brevi periodi prima del 1924. Questi sport non pi\u00f9 olimpici furono rimossi per mancanza di interesse, o assenza di una federazione internazionale, o perch\u00e9 divennero esclusivamente professionistici in un'epoca in cui i Giochi olimpici erano riservati strettamente ai dilettanti, come nel caso del tennis.\nAlcuni sport dismessi, come il tiro con l'arco e il tennis, furono poi riammessi al programma olimpico (nel 1972 e nel 1984, rispettivamente). Il Curling, che era uno sport ufficiale ai I Giochi olimpici invernali nel 1924, per essere poi escluso, fu reintegrato nel programma olimpico a partire da Nagano 1998.\nLa Carta Olimpica decreta che gli sport olimpici per ogni edizione dei Giochi olimpici debbano essere decisi in una Sessione del CIO entro sette anni prima dei Giochi.\nVariazioni dal 2000.\nGli unici sport a essere eliminati dal programma olimpico dopo il 1936 sono il baseball e il softball, entrambi esclusi durante la Sessione del CIO a Singapore l'11 luglio 2005, una decisione che fu confermata il 9 febbraio 2006. Questi sport furono inclusi per l'ultima volta nel programma dei Giochi di Pechino 2008, anche se ufficialmente restano riconosciuti come sport olimpici nella Carta Olimpica. Quindi, il numero di sport a Londra 2012 \u00e8 sceso da 28 a 26.\nDopo l'aggiunta della boxe femminile nel 2012 e dal salto con gli sci femminile nel 2014, non ci sono pi\u00f9 sport per soli uomini nei Giochi.\nDue sport in passato esclusi dai Giochi, il golf e il rugby, sono rientrati nei Giochi del 2016. Il 13 agosto 2009, il Board esecutivo del CIO propose che il golf e il rugby a 7 fossero aggiunti al programma nel 2016. Il 9 ottobre 2009, durante la 121\u00aa Sessione del CIO a Copenaghen, il CIO approv\u00f2 di riconoscere entrambi gli sport come sport olimpici e di includerli nel programma dei Giochi di Rio 2016. Il risultato fu di 81\u20138 in favore di includere il rugby a 7 e di 63\u201327 per reintrodurre il golf, riportando il numero di sport a 28.\nNel febbraio 2013, il CIO consider\u00f2 di eliminare uno sport dai Giochi di Tokyo 2020 per fare spazio a un nuovo sport. Furono considerati a rischio il pentathlon moderno e il taekwondo, invece il CIO raccomand\u00f2 di escludere la lotta. L'8 settembre 2013, il CIO, per\u00f2, aggiunse la lotta al programma dei Giochi del 2020 e del 2024. Il 3 agosto 2016, il CIO vot\u00f2 per aggiungere baseball/softball (nel frattempo riunitisi in una sola federazione internazionale proprio allo scopo di rientrare come unico sport olimpico con pi\u00f9 discipline), karate, arrampicata sportiva, surf e skateboard ai Giochi estivi del 2020.\nGiochi olimpici estivi.\nAi Giochi della I Olimpiade, nove sport furono disputati. Da allora il numero di sport \u00e8 incrementato fino ai 28 in programma nel periodo 2000-2008. Ai Giochi di Londra 2012, il numero di sport \u00e8 sceso a 26 a seguito della decisione del CIO nel 2005 di rimuovere baseball e softball dal programma olimpico. Questi sport mantengono il loro status di sport olimpici con la possibilit\u00e0 di rientrare nel programma olimpico nelle future edizioni dei giochi. Con l'introduzione del golf e del rugby a 7 nel programma olimpico, il numero di sport ai Giochi di Rio 2016 \u00e8 tornato a 28.\nAffinch\u00e9 uno sport sia preso in considerazione per essere incluso nella lista degli sport olimpici estivi, deve essere praticato diffusamente in almeno 75 nazioni di almeno 4 continenti.\nProgramma estivo attuale e passato.\nLe seguenti discipline compongono il programma dei Giochi olimpici estivi attuale e passato e sono elencate secondo l'ordine alfabetico adottato dal CIO. I numeri in ogni casella indicano il numero di eventi per ciascuna disciplina in ciascuna edizione dei Giochi, una (D) indica che lo sport fu presente come sport dimostrativo.\nOtto dei 32 sport olimpici sono suddivisi in pi\u00f9 discipline. Le discipline di uno stesso sport sono raggruppate con lo stesso colore:\n Sport acquatici \u2013\n Canoa/kayak \u2013\n Pallacanestro \u2013\n Ciclismo \u2013\n Ginnastica \u2013\n Pallavolo \u2013\n Equitazione \u2013\n Lotta \u2013\n Baseball e Softball \u2013\n Karate\nGiochi olimpici invernali.\nTre dei 7 sport olimpici invernali sono suddivisi in pi\u00f9 discipline. Le discipline di uno stesso sport sono raggruppate con lo stesso colore:\n Pattinaggio su ghiaccio \u2013\n Sci \u2013\n Bob e Skeleton\nLa pattuglia militare era un evento ufficiale dello sci nel 1924, ma il CIO attualmente lo considera un evento di biathlon in quell'edizione dei Giochi, e non come uno sport separato.\nSport dimostrativi.\nDi seguito sono elencati gli sport dimostrativi ai Giochi olimpici invernali che non sono mai stati inclusi nel programma olimpico ufficiale.\nSport nel programma dei Giochi mondiali.\nQuesti sport, sempre riconosciuti dal CIO, sono fucina di idee per il \"Comitato olimpico\" per l'inserimento tra gli sport olimpici. Ultimi tra questi si ricordano il taekwondo, il triathlon e il rugby a 7. Una volta entrati nel programma dei Giochi olimpici, ovviamente tali sport escono da quello dei Giochi mondiali.\nLa ginnastica ritmica \u00e8 presente sia alle Olimpiadi che ai Giochi mondiali.\nLa seguente lista \u00e8 aggiornata agli ultimi Giochi di Breslavia 2017."}
{"id": "2634588", "revid": "1005847", "url": "https://it.wikipedia.org/wiki?curid=2634588", "title": "Buenos Aires (disambigua)", "text": ""}
{"id": "2634590", "revid": "254401", "url": "https://it.wikipedia.org/wiki?curid=2634590", "title": "Benvenuto Pesce", "text": ""}
{"id": "2634596", "revid": "610351", "url": "https://it.wikipedia.org/wiki?curid=2634596", "title": "Ancora una notte insieme Tour", "text": "Ancora una notte insieme \u00e8 il tour musicale dei Pooh, svolto nell'estate 2009, e che ha preso il nome dall'omonimo album pubblicato dalla band l'8 maggio dello stesso anno.\nLa rassegna \u00e8 partita il 18 luglio dalla Reggia di Caserta e ha toccato le arene, i teatri e i luoghi pi\u00f9 suggestivi di tutta Italia nei mesi di luglio e agosto, prima di tornare dentro ai mitici palasport nel mese di settembre e concludersi nella serata finale di Assago, il 30 settembre al Mediolanum Forum (ex Fila Forum e Datch Forum).\nIl tour segna l'uscita dal gruppo del batterista Stefano D'Orazio, e dar\u00e0 ai milioni di fan dei Pooh l'occasione di salutare uno dei loro beniamini per l'ultima volta. Il doppio cd \"Ancora una notte insieme\" \u00e8 uscito infatti con l'intento di dire ciao a uno dei fab four italiani, che hanno inserito nella loro ultima opera solo pezzi della storia dei Pooh cantati a 4 voci. Da \"Uomini soli\" a \"Amici per sempre\", da \"Il cielo \u00e8 blu sopra le nuvole\" a \"Se balla da sola\" e \"Tropico del Nord\", oltre all'inedito \"Ancora una notte insieme\". Il doppio cd, in vendita da maggio, ha gi\u00e0 toccato quota 70.000 copie, ottenendo il disco di platino.\nLa seconda data del tour ad Assago \u00e8 stata aggiunta dopo che i biglietti per la serata del 30 settembre erano esauriti gi\u00e0 da svariati mesi. Si \u00e8 reso cos\u00ec necessario, per dare a tutti l'opportunit\u00e0 di partecipare a questa grande festa, di aggiungere l'ennesima data di questo incredibile tour."}
{"id": "2634600", "revid": "1305772", "url": "https://it.wikipedia.org/wiki?curid=2634600", "title": "John Howard", "text": ""}
{"id": "2634601", "revid": "179777", "url": "https://it.wikipedia.org/wiki?curid=2634601", "title": "Oratio pro Vareno", "text": ""}
{"id": "2634602", "revid": "179777", "url": "https://it.wikipedia.org/wiki?curid=2634602", "title": "Oratio pro Scamandro", "text": ""}
{"id": "2634603", "revid": "287204", "url": "https://it.wikipedia.org/wiki?curid=2634603", "title": "Egon Von Furstenberg", "text": ""}
{"id": "2634604", "revid": "179777", "url": "https://it.wikipedia.org/wiki?curid=2634604", "title": "Pro Tullio", "text": ""}
{"id": "2634605", "revid": "179777", "url": "https://it.wikipedia.org/wiki?curid=2634605", "title": "Oratio pro Tullio", "text": ""}
{"id": "2634606", "revid": "179777", "url": "https://it.wikipedia.org/wiki?curid=2634606", "title": "Oratio pro Marco Tullio", "text": ""}
{"id": "2634607", "revid": "110157", "url": "https://it.wikipedia.org/wiki?curid=2634607", "title": "Buenos Aires (Colombia)", "text": "Buenos Aires \u00e8 un comune della Colombia facente parte del dipartimento di Cauca.\nIl centro abitato venne fondato da Francisco Javier Villamar\u00edn nel 1823."}
{"id": "2634608", "revid": "110157", "url": "https://it.wikipedia.org/wiki?curid=2634608", "title": "Trimetilpsoralene", "text": "Il trimetilpsoralene, o trioxsalene, \u00e8 una sostanza organica naturale appartenente alla famiglia delle furanocumarine, prodotta come difesa da alcune piante, principalmente dalla \"Psoralea corylifolia\"."}
{"id": "2634610", "revid": "767487", "url": "https://it.wikipedia.org/wiki?curid=2634610", "title": "Remco van der Schaaf", "text": ""}
{"id": "2634612", "revid": "729019", "url": "https://it.wikipedia.org/wiki?curid=2634612", "title": "Westfriedhof (metropolitana di Monaco di Baviera)", "text": "Westfriedhof \u00e8 una stazione della metropolitana di Monaco di Baviera sulla Linea U1. Fu inaugurata il 24 maggio 1998, e rimase capolinea fino all'estensione verso il Georg-Brauchle-Ring e alla stazione omonima, completato nel 2003.\nNel 2001 furono installate 11 lampade del diametro di 3,80 metri che illuminano la stazione nei colori blu, rosso e giallo. L'artista di tale illuminazione \u00e8 Ingo Maurer.\nLe pareti della stazione non sono state levigate e ricordano una grotta."}
{"id": "2634621", "revid": "1543377", "url": "https://it.wikipedia.org/wiki?curid=2634621", "title": "Cajib\u00edo", "text": "Cajib\u00edo \u00e8 un comune della Colombia facente parte del dipartimento di Cauca.\nIl centro abitato venne fondato da Carlos Velasco e Alvaro Paz nel 1560."}
{"id": "2634624", "revid": "287204", "url": "https://it.wikipedia.org/wiki?curid=2634624", "title": "Cajibio", "text": ""}
{"id": "2634625", "revid": "120668574", "url": "https://it.wikipedia.org/wiki?curid=2634625", "title": "Carl Weyprecht", "text": "Biografia.\nEroe della battaglia di Lissa del 20 luglio 1866, dove fu insignito dell'Ordine della Corona Ferrea di III classe per meriti conseguiti sul campo.\nNel 1866/1867 si port\u00f2 in Messico con la nave a ruota \"Elizabeth\", per una missione di supporto all'arciduca Ferdinando Massimiliano, divenuto imperatore del Messico.\nNel 1871 organizz\u00f2, assieme a Julius Payer, una spedizione polare ricognitiva tra Spitzbergen e Novaja Zemlja.\nNel 1872-1874 comand\u00f2 la spedizione austro-ungarica al polo nord (con Julius Payer comandante delle esplorazioni su terra ed Elling Carlsen come ramponiere), che porter\u00e0 alla scoperta della Terra di Francesco Giuseppe. Fu la prima spedizione all'Artide a comprendere marinai dell'Adriatico (triestini, istriani, fiumani e dalmati), e con lingua ufficiale l'italiano. Per quest'impresa fu insignito, dall'imperatore Francesco Giuseppe, del prestigioso Ordine di Leopoldo.\nWeyprecht \u00e8 conosciuto soprattutto per le sue esplorazioni polari, e per l'ideazione dell'Anno Polare Internazionale del 1882-1883, considerato l'atto di nascita della ricerca scientifica internazionale (progetti scientifici realizzati in collaborazione fra gli stati).\nL'idea di una ricerca scientifica internazionale, varata nel 1882-1883, ebbe un seguito con le esplorazioni sincronizzate in Antartide del 1901-1903, l'Anno Polare Internazionale 1932-1933, l'Anno Geofisico Internazionale del 1957-1958 e, infine, con i concomitanti e collegati Anno Polare Internazionale, Anno Eliofisico Internazionale, Anno Internazionale del Pianeta Terra e Anno Geofisico Elettronico Internazionale, svoltisi nel periodo del 2007-2009. \nPersa, entrando nella Marina Militare austriaca, la cittadinanza dell'Assia e divenuto apolide, il 18 febbraio 1872 ottenne la cittadinanza austriaca con pertinenza (nel Diritto austriaco la cittadinanza locale o \"Heimatsrecht\") alla citt\u00e0 di Trieste, e come tale organizz\u00f2 sia la spedizione del 1872-1874, sia l'Anno Polare del 1882-1883.\nMor\u00ec di tubercolosi, conseguenza della spedizione polare del 1872-1874, nel 1881.\nOnorificenze.\nCroce di Cavaliere dell'Ordine di Leopoldo\nCroce dell'Ordine Messicano di Guadalupe\nReale Ordine Prussiano dell'Aquila Rossa\nCroce del Reale Ordine italiano dei S.S. Maurizio e Lazzaro\nLegion d'Onore\nMedaglia d'Oro della Societ\u00e0 Geografica di Londra"}
{"id": "2634631", "revid": "84184", "url": "https://it.wikipedia.org/wiki?curid=2634631", "title": "Nazareno Gabrielli", "text": "Nazareno Gabrielli \u00e8 stata un'azienda italiana di abbigliamento, profumi, accessori e pelletteria. \u00c8 oggi un marchio passato attraverso varie acquisizioni e posseduto dal gruppo Muccillo di Benevento.\nStoria.\nGli inizi.\nIl marchio Nazareno Gabrielli viene coniato nel 1907 a Tolentino dall'omonimo legatore e decoratore come nome del laboratorio artigianale per la decorazione tramite tecnologie sofisticate, come la fotoincisione e la xinografia. Gi\u00e0 nel 1922 l'azienda espande la propria attivit\u00e0 alla realizzazione di capi di abbigliamento e pelletteria, borse e guanti. Nel 1928 l'azienda ottiene l'incarico da parte della Fiat della realizzazione di alcune imbottiture in pelle del primo treno reale costruito in Italia.\nLa massima espansione.\nDal dopoguerra in avanti, Nazareno Gabrielli diventa uno dei marchi pi\u00f9 prestigiosi nel mondo della moda italiana. Nel 1970 fatturava 970 milioni e aveva circa 160 dipendenti. Nel corso del decennio l'azienda decise di entrare nel settore pelletteria, con particolare attenzione vero la clientela femminile, e l'accessorio, con la creazione di una societ\u00e0 ad hoc per la commercializzazione degli oggetti non prodotti ma disegnati, la \"Nazareno Gabrielli Diffusion\".\nCon l'idea di entrare anche nel settore abbigliamento, viene creato il marchio \"Nazareno Gabrielli Moda\". Alla fine del 1981 la Nazareno Gabrielli, attraverso un mutuo di 2,8 miliardi, rileva la First International Company di Rovereto, una fabbrica di jeans con una superficie di 1500 metri coperti e 180 operai: viene trasformata in fabbrica di pret-a-porter, ma dev'essere ceduta nel 1983, facendole produrre abiti come terzista.\nNonostante questo, negli anni ottanta la Nazareno Gabrielli raggiunge la sua massima espansione in tutti i settori: pelletteria, abbigliamento, accessori, agende, con l'apertura di negozi in diverse parti d'Italia.\nAl contempo vengono compiute anche diverse operazioni finanziarie: creazioni di marchi, aziende e fusioni che complicano il quadro delle reali possibilit\u00e0 della ditta. L'ultima di queste \u00e8 la creazione - nel 1988 - della \"Nuova Nazareno Gabrielli Moda\" che contiene i marchi, un ramo d'azienda (il settore commerciale), le collezioni, una licenza per la produzione dei jeans, i mutui contratti con la finanziaria della Provincia di Trento per 6,5 miliardi per l'acquisto della First International Company. Questa nuova societ\u00e0 viene rilevata dalla Nazareno Gabrielli spa per 2 miliardi\nLa crisi.\nNegli anni novanta l'azienda entra in un periodo di crisi, fatturando - alla fine del decennio - 70 miliardi di lire, e senza pi\u00f9 i 30 miliardi circa della licenza di Cartier per la produzione di valigeria e pelletteria. Lo stesso settore abbigliamento - che portava il fatturato a 250 miliardi - \u00e8 in netta recessione e viene progressivamente abbandonato quale prima linea. Anche nella famiglia (la propriet\u00e0 \u00e8 divisa in parti uguali tra Clara, figlia del fondatore, e le sue tre figlie - Isabella sposata con Franco Moschini, Grazia sposata con Davide Passini e Gabriella sposata con Bruno Martarelli - sorgono delle divergenze. Tutto questo costringe la societ\u00e0 detentrice del marchio a ridurre le aree di impegno, limitandosi alla produzione del solo regalo aziendale e alla cartoleria. La stessa collezione di abbigliamento continua ad essere prodotta interamente in licenza. Nel corso del decennio, in un tentativo di risanare i conti, molti negozi vengono chiusi.\nGli anni duemila.\nCi\u00f2 nonostante nel 1999 il perdurare della crisi aziendale costringe l'amministratore delegato Davide Passini a cedere il passo. La maggioranza dell'azienda viene acquisita dalla Compagnia Generale Aprutina, che detiene il 100% di Pineider.\nDue anni dopo, nel 2001, l'azienda - che oramai si occupa solamente del settore accessori - passa nuovamente di mano attraverso una scissione. Da una parte si ha la creazione di una nuova societ\u00e0 accordo tra Nazareno Gabrielli Spa e la Lediberg di Bergamo guidata da Maurizio Castelli; nella nuova societ\u00e0 confluiscono le attivit\u00e0 industriali e commerciali di cartotecnica di quello che era il marchio \"Nazareno Gabrielli Diaries Spa\", che diviene azienda. Dall'altra, il settore pelletteria della storica Nazareno Gabrielli viene riorganizzato nell'azienda Pelletteria 1907 che diviene quindi titolare per tale comparto del marchio Nazareno Gabrielli; quest'ultima cerca di rilanciare il settore della pelletteria nelle vendite al dettaglio.\nPer una crisi di liquidit\u00e0, nel 2006 il gruppo Lediberg della famiglia Castelli cede per\u00f2 il 42% della Nazareno Gabrielli al Fondo Sofipa (Capitalia).\nIl fallimento della Pelletterie 1907.\nNel 2009 il settore della pelletteria chiude definitivamente, con il fallimento della Pelletteria 1907.), Gli amministratori saranno poi accusati di bancarotta per distrazione, comportamento che avrebbe impedito il reale rilancio dell'azienda.\nProsegue la propria esistenza il marchio nel settore accessori con la Diaries di Lediberg, costretta per\u00f2 ad un ulteriore piano di riduzioni del personale nel 2010 con l'utilizzo intensivo della cassa integrazione.\nIl marchio Nazareno Gabrielli.\nL'acquisizione del marchio.\nNel 2011 il marchio Nazareno Gabrielli viene rilevato dalla Nazareno Gabrielli Diaries, proseguendo la produzione e la commercializzazione delle agende, della cartotecnica e degli articoli promozionali, a cui si aggiunge quindi quello della pelletteria della Nazareno Gabrielli. L`azienda \u2014 se si eccettua il settore abbigliamento e \"pret-\u00e0-porter\", abbandonato dalla casa madre negli anni novanta e mai ripreso \u2014 \u00e8 nuovamente unica. Il marchio Nazareno Gabrielli \u00e8 comunque venduto nel 2012 a un imprenditore beneventano, Silvestro Muccillo che ha fondato nel 2000 con la moglie Antonietta Pesce la Muccillo Group, che in seguito sar\u00e0 guidata dalla figlia Milena e raggrupper\u00e0 i marchi Nazareno Gabrielli, Design Marta Marzotto, Emmesse, NG Freetime.\nNel 2015 la Lediberg \u00e8 nuovamente in crisi, trascinando anche la Nazareno Gabrielli. Crisi che viene superata, assestandosi il fatturato. Nel 2014, la Nazareno Gabrielli Diaries Spa viene ceduta, per il 28%, ad un gruppo libanese."}
{"id": "2634632", "revid": "1994096", "url": "https://it.wikipedia.org/wiki?curid=2634632", "title": "Marcela L\u00f3pez Rey", "text": "Carriera.\nDebutta nel 1961 nel film argentino \"Libertad bajo palabra\", per poi lavorare in seguito in numerose pellicole cinematografiche, fra cui \"La cama\" (1968) e \"La montagna sacra\" (1973), ed in produzioni televisive, principalmente telenovelas. In tutta la sua carriera Marcela L\u00f3pez Rey comparir\u00e0 in oltre quaranta produzioni. Dal 2007 e 2008 interpreta il personaggio di Ines, la nonna della protagonista, nella serie televisiva argentina \"Il mondo di Patty\"."}
{"id": "2634640", "revid": "767487", "url": "https://it.wikipedia.org/wiki?curid=2634640", "title": "Caldono", "text": "Caldono \u00e8 un comune della Colombia facente parte del dipartimento di Cauca.\nIl centro abitato venne fondato da Hernando Arias Saavedra nel 1730."}
{"id": "2634641", "revid": "1546219", "url": "https://it.wikipedia.org/wiki?curid=2634641", "title": "Campionato europeo di scherma 1982", "text": "La II edizione del campionato europeo di scherma si \u00e8 svolta nel 1982 a M\u00f6dling, in Austria."}
{"id": "2634642", "revid": "729019", "url": "https://it.wikipedia.org/wiki?curid=2634642", "title": "Georg-Brauchle-Ring", "text": "Georg-Brauchle-Ring \u00e8 una stazione della Metropolitana di Monaco di Baviera lungo la linea U1.\nSi trova sotto il pezzo di tangenziale anulare della citt\u00e0 chiamato Georg-Brauchle-Ring, da cui la stazione prende il nome. \u00c8 stata inaugurata il 18 ottobre 2003.\nL'artista Franz Ackermann ha creato due pareti colorate per la stazione intitolate \"Die gro\u00dfe Reise\" ovvero \"il grande viaggio\": le pareti consistono di 400 pannelli di diversi colori, ciascuna parete pesa 30 tonnellate.\nSu alcuni pannelli immagini di centri urbani di diverse citt\u00e0 in bianco e nero tra cui Berlino, New York, Rio de Janeiro ecc."}
{"id": "2634644", "revid": "729019", "url": "https://it.wikipedia.org/wiki?curid=2634644", "title": "Rete tranviaria di Ferrara", "text": "La rete tranviaria urbana di Ferrara fu in esercizio dal 1903 al 1938.\nStoria.\nLa prima tranvia urbana ferrarese, a trazione animale e con scartamento ordinario, fu inaugurata il 25 ottobre 1903 per iniziativa dell'ingegner Antonio Cristofori, sul percorso piazza della Cattedrale - stazione ferroviaria. Poco dopo furono attivate altre due linee, anch'esse a cavalli, dirette a Borgo San Giorgio e Borgo San Luca. Il Cristofori, nel 1899 ottenne altres\u00ec la concessione per l'esercizio di alcune linee a trazione elettrica, divenne in quegli anni vice capo dell'ufficio tecnico provinciale.\nGi\u00e0 nel 1906 per\u00f2 si decise di passare alla trazione elettrica, aggiungendo alla rete esistente una quarta linea urbana, per Porta Mare, pi\u00f9 una extraurbana per Pontelagoscuro, frazione e porto di Ferrara sul Po), e si progett\u00f2 altres\u00ec di portare la rete allo metrico.\nIl 14 luglio 1909 la Societ\u00e0 Anonima Ferrarese Trazione Forza e Luce (TFL), costituita il 17 agosto 1906 e partecipata dalla SADE, avanz\u00f2 dunque domanda per \"costruire ed esercitare alcune linee tramviarie a trazione elettrica nella citt\u00e0 di Ferrara\", riferita alle linee:\nLa stessa fu accolta con Regio decreto n. 454 del 23 aprile 1911. L'inaugurazione della rete tranviaria, ricostruita a cura della TFL, era nel frattempo avvenuta il 13 luglio 1910.\nDopo alcuni anni di servizio, il capolinea urbano venne spostato in piazza Savonarola, cos\u00ec da liberare il transito lungo l'asse di corso Porta Reno. Un ulteriore modifica di percorso si ebbe negli anni venti, con lo spostamento del binario della linea di Porta Mare da via Montebello alla parallela via Palestro, per servire piazza Ariostea.\nGi\u00e0 nel 1925 la TFL propose al Comune di sperimentare l'agente unico sulla linea di Porta Mare che aveva una scarsa affluenza; in seguito alla crisi economica la rete divenne meno remunerativa e nel 1930 fu rivista la Convenzione del 1907 al fine di riorganizzare e ampliare le linee di trasporto pubblico nel territorio comunale anche con linee di autobus ad accumulatori.\nGli anni successivi videro peggiorare ulteriormente i conti economici della TFL, aggravati dalla scarsa affluenza di passeggeri; nel 1935 fu soppressa la linea per Borgo San Luca ma la situazione ben presto degener\u00f2 portando al fallimento della societ\u00e0 e alla eliminazione definitiva del servizio tranviario, avvenuta il 31 maggio 1938. La linea di Pontelagoscuro sopravvisse fino al 31 marzo 1939 quando avvenne la definitiva soppressione.\nL'amministrazione cittadina decise quindi di sostituire il servizio tranviario con una rete filoviaria, ritenuta pi\u00f9 moderna ed efficiente, che fu inaugurata il 28 ottobre 1938 ed affidata alla Societ\u00e0 Trasporti Urbani (STU), azienda del gruppo Fiat.\nCaratteristiche.\nLa rete a scartamento era armata con rotaie Phoenix da 35,2\u00a0kg/m, a differenza di quella precedente ippotrainata, a scartamento ordinario, che adottava le pi\u00f9 antiche rotaie Demerbe, da 30\u00a0kg/m. I tratti che percorrevano le vie via Cavour e Rivagrande erano armati con doppio binario.\nLa consistenza definitiva, raggiunta a met\u00e0 degli anni trenta, era di 5 linee:\nIl deposito-officina sociale della TFL sorgeva a Borgo San Luca, e comprendeva anche la centrale termoelettrica e la sottostazione di conversione che alimentava la linea alla tensione di 600 V.\nStorico direttore di esercizio della TFL fu l'ingegner Vittorio Allocco, di Verona, gi\u00e0 direttore della Ferrovia Verona-Caprino-Garda e successivamente della ferrovia Arezzo-Stia.\nMateriale rotabile.\nPer l'esercizio della rete urbana la TFL si dot\u00f2 di un parco di 17 elettromotrici 2 assi di costruzione MAN, dotate di equipaggiamenti elettrici CGE con presa di corrente ad archetto a lira, immatricolate come 1\u00f717, cui si aggiungevano 8 rimorchiate del medesimo fornitore; la linea di Pontelagoscuro era servita da 4 vetture analoghe, che differivano dalle prime per la presenza di quattro finestrini lungo le fiancate, in luogo di tre.\nNel dopoguerra si aggiunsero al parco ulteriori 4 rimorchiate di nuova costruzione."}
{"id": "2634646", "revid": "287204", "url": "https://it.wikipedia.org/wiki?curid=2634646", "title": "Al-Jahra", "text": "al-Jahra \u00e8 la seconda citt\u00e0 pi\u00f9 importante del Kuwait.\nGeografia fisica.\nLa citt\u00e0 \u00e8 situata sotto il livello del mare raggiungendo circa i 100 metri d'altitudine. Non \u00e8 affacciata sul mare pur essendovi vicina. Il clima raggiunge alte temperature nei mesi di luglio ed agosto (pu\u00f2 arrivare sino ai 45\u00a0\u00b0C).\nPopolazione.\nLa popolazione \u00e8 in maggioranza di origine kuwaitania. Altre etnie sono di origini sud-asiatiche ed iraniane.\nSociet\u00e0.\nLingue e dialetti.\nL'arabo \u00e8 la lingua pi\u00f9 parlata.\nRisorse.\nIl petrolio, il gas naturale e il sale sono i punti di forza di questa citt\u00e0.\nEconomia.\nTurismo.\nOltre alla capitale, Jahrah \u00e8 una citt\u00e0 non molto visitata a causa del clima caldo."}
{"id": "2634657", "revid": "241195", "url": "https://it.wikipedia.org/wiki?curid=2634657", "title": "Trioxsalene", "text": ""}
{"id": "2634660", "revid": "599013", "url": "https://it.wikipedia.org/wiki?curid=2634660", "title": "Steven Howard Thompson", "text": ""}
{"id": "2634661", "revid": "110157", "url": "https://it.wikipedia.org/wiki?curid=2634661", "title": "Caloto", "text": "Caloto \u00e8 un comune della Colombia facente parte del dipartimento di Cauca.\nIl centro abitato venne fondato da Seb\u00e1stian de Belalcazar nel 1543."}
{"id": "2634663", "revid": "729019", "url": "https://it.wikipedia.org/wiki?curid=2634663", "title": "D\u00fclferstra\u00dfe (metropolitana di Monaco di Baviera)", "text": "D\u00fclferstra\u00dfe \u00e8 una stazione della metropolitana di Monaco di Baviera sulla Linea U2. Porta il nome dell'alpinista Hans D\u00fclfer. Si trova nel quartiere di Monaco Hasenbergl. Fu creata dagli architetti Peter Lanz e J\u00fcrgen Rauch. La decorazione murale \u00e8 di Ricarda Diez La stazione \u00e8 stata inaugurata il 20 novembre 1993. \u00c8 stata il capolinea della U2 dall'inaugurazione sino al 1996."}
{"id": "2634664", "revid": "149485", "url": "https://it.wikipedia.org/wiki?curid=2634664", "title": "Campionato europeo di scherma 1981", "text": "La I edizione del campionato europeo di scherma si \u00e8 svolta nel 1981 a Foggia, in Italia."}
{"id": "2634667", "revid": "547034", "url": "https://it.wikipedia.org/wiki?curid=2634667", "title": "Zona orbicolare", "text": "La zona orbicolare \u00e8 un'area dell'articolazione coxofemorale, cio\u00e8 tra anca e femore. La capsula articolare si continua con delle fibre poste pi\u00f9 profondamente, che formano un'ansa che circonda il collo del femore contribuendo a fissarlo nell'acetabolo dell'osso coxale. Questa \u00e8 la zona orbicolare, che \u00e8 integrata tra i legamenti extracapsulari della articolazione in questione."}
{"id": "2634669", "revid": "922800", "url": "https://it.wikipedia.org/wiki?curid=2634669", "title": "Athletic Club 1991-1992", "text": "La pagina racchiude la rosa dell'Athletic Club nella stagione 1991-92\nRosa.\n \nStaff tecnico.\n\"Come da politica societaria la squadra \u00e8 composta interamente da giocatori nati in una delle sette province di Euskal Herria o cresciuti calcisticamente nel vivaio di societ\u00e0 basche.\""}
{"id": "2634673", "revid": "27648384", "url": "https://it.wikipedia.org/wiki?curid=2634673", "title": "House MD", "text": ""}
{"id": "2634700", "revid": "260760", "url": "https://it.wikipedia.org/wiki?curid=2634700", "title": "La terra dei cachi - Prezioso remix", "text": ""}
{"id": "2634703", "revid": "27648673", "url": "https://it.wikipedia.org/wiki?curid=2634703", "title": "Dario Oliviero", "text": ""}
{"id": "2634712", "revid": "648716", "url": "https://it.wikipedia.org/wiki?curid=2634712", "title": "Altopiani d'Islanda", "text": "Gli altopiani d'Islanda in islandese Mi\u00f0h\u00e1lendi\u00f0 col significato di \u00abAlte terre centrali\u00bb, costituiscono una regione di montagne e altopiani localizzati nella zona centrale dell'isola.\nSono situati a circa 400-500 metri sul livello del mare e includono vaste calotte glaciali come quella del Vatnaj\u00f6kull. \nDescrizione.\nInospitale e desertica, la regione \u00e8 disabitata e pressoch\u00e9 non sfruttata, con l'eccezione di qualche complesso idroelettrico come quelli di K\u00e1rahnj\u00faka o di Vatnsfell. La regione \u00e8 scarsamente vegetata in ragione del clima polare ma anche in ragione della natura lavica del suolo.\nLa zona risulta in larga parte come una superficie desertica di terra scura, grigia o nera, unitamente a lava e ceneri vulcaniche. \nVi si possono per\u00f2 trovare alcune aree che non presentano questa aridit\u00e0; sono situate in prossimit\u00e0 dei fiumi e appaiono come vere e proprie oasi, per esempio \"Her\u00f0ubrei\u00f0arlindir\" vicino a Askja.\nGli altopiani d'Islanda si possono suddividere nelle seguenti categorie: \nLa maggior parte dei numerosi ghiacciai islandesi, come il Vatnaj\u00f6kull, il Langj\u00f6kull e lo Hofsj\u00f6kull si trovano in questa regione.\nAlcune delle zone pi\u00f9 interessanti d'Islanda con attivit\u00e0 vulcanica si trovano negli altopiani, ovvero Landmannalaugar e la regione attorno ad Askja e Her\u00f0ubrei\u00f0.\nViabilit\u00e0.\nGli altopiani possono essere attraversati solamente durante l'estate islandese (da giugno ad agosto). Per il resto dell'anno, le strade che li percorrono vengono chiuse al traffico. Le strade pi\u00f9 conosciute degli altopiani sono Kaldidalur, Kjalvegur e Sprengisandur. La maggior parte delle strade richiedono veicoli con quattro ruote motrici, poich\u00e9 \u00e8 spesso necessario guadare fiumi e torrenti. Tuttavia, la strada denominata Kjalvegur pu\u00f2 essere facilmente percorsa con una normale berlina e questa caratteristica ne fa una delle strade pi\u00f9 famose ed utilizzate degli altopiani.&lt;br&gt;\nLa guida fuori strada (dove per \"strada\" si intende pista in questo contesto) \u00e8 vietata negli altopiani quando la neve \u00e8 assente, per proteggere la vegetazione.\nItinerari.\nL'itinerario turistico pi\u00f9 noto in queste terre desolate \u00e8 quello di Sprengisandur percorso da autobus estivi che partono dalla capitale e fanno capolinea al lago di M\u00fdvatn."}
{"id": "2634713", "revid": "1305772", "url": "https://it.wikipedia.org/wiki?curid=2634713", "title": "Palazzo presidenziale", "text": "Un palazzo presidenziale \u00e8 la residenza ufficiale del presidente di un dato stato."}
{"id": "2634715", "revid": "1543377", "url": "https://it.wikipedia.org/wiki?curid=2634715", "title": "Gobernador Gregores", "text": "Gobernador Gregores \u00e8 un comune (\"municipio\" in spagnolo) dell'Argentina, appartenente alla provincia di Santa Cruz, capoluogo del dipartimento di R\u00edo Chico.\nIl nome del dipartimento deriva dal nome del governatore di Santa Cruz, Juan Manuel Gregores, che govern\u00f2 la provincia dal 1932 al 1945. L'agglomerato urbano, che risale al XIX secolo, ha ricevuto ufficialmente lo \"status\" di \"municipio\" con legge provinciale del 1\u00ba aprile 1871.\nIn base al censimento del 2001, nel territorio comunale dimorano 2.519 abitanti, con un aumento del 36,38% rispetto al censimento precedente (1991)."}
{"id": "2634719", "revid": "767487", "url": "https://it.wikipedia.org/wiki?curid=2634719", "title": "El Pube", "text": "El Pube \u00e8 un CD singolo promozionale di Elio e le Storie Tese, regalato ai membri del \"Fave Club\" (il loro fan club ufficiale) nel 1996.\nLa \"Versione viento\" \u00e8 una versione cantata in lingua spagnola; questa versione sar\u00e0 poi inserita nell'album \"E.L.I.O.\"; la \"Versione svipers\" presenta un arrangiamento diverso da quello originale, mentre la \"Versione El Lube\" fu registrata durante un concerto al \"Palasport Ruffini\" di Torino il 4 giugno 1996."}
{"id": "2634722", "revid": "1310927", "url": "https://it.wikipedia.org/wiki?curid=2634722", "title": "Jes\u00fas Aranguren", "text": "\u00c8 scomparso nel 2011 all'et\u00e0 di 66 anni a seguito di un infarto.\nCarriera.\nGiocatore.\nCresce calcisticamente con l'Athletic Bilbao, societ\u00e0 con cui esordisce nella Primera Divisi\u00f3n spagnola il 18 novembre 1962 in Cordoba-Athletic 1-2. Trascorre tutta la carriera con i baschi, totalizzando in tredici stagioni ben 318 presenze, delle quali 247 in campionato.\nAllenatore.\nComincia la sua carriera sedendosi sulla panchina del Logrones nella stagione 1987-1988, passando allo Sporting Gij\u00f3n in quella successiva.\nDopo una pausa di quasi due anni in seguito all'esonero dalla societ\u00e0 asturiana, nella seconda parte del campionato 1991-1992 subentra a I\u00f1aki S\u00e1ez sulla panchina dell'Athletic Bilbao, che conduce alla salvezza.\nSeguono tre anni di inattivit\u00e0, dopo i quali passa all'Alav\u00e9s e, dopo due stagioni culminate con un esonero, subentra a stagione in corso sulla panchina del Levante.\nLa sua ultima esperienza \u00e8 di nuovo all'Alav\u00e9s nel 2002-2003."}
{"id": "2634723", "revid": "121577887", "url": "https://it.wikipedia.org/wiki?curid=2634723", "title": "OVB Holding", "text": "OVB Holding, societ\u00e0 per azioni di diritto tedesco, \u00e8 un'azienda di servizi di gestione patrimoniale con sede a Colonia ed espansa nei principali mercati europei (Svizzera, Repubblica Ceca, Austria, Slovacchia, Ungheria, Croazia, Grecia, Polonia, Spagna, Francia, Italia, Romania ed Ucraina).\nFondata nel 1970, la societ\u00e0 ha sempre avuto come attivit\u00e0 principale l'intermediazione assicurativa.\nOVB in borsa.\nOVB Holding AG, la finanziaria del gruppo OVB \u00e8 quotata alla borsa di Francoforte nel segmento Prime Standard.\nOVB Holding \u00e8 presente sul listino dal 21 luglio 2006 con un floating del 12,02%, quotata tramite un'Offerta Pubblica di Vendita e Sottoscrizione (OPVS) in cui, sul totale di 2.857.128 azioni, il 39,7% sono di nuova emissione, mentre ben il 60,3% \u00e8 rappresentato da precedenti azionisti che hanno deciso di cedere la loro quota al momento della quotazione.\nOVB in Italia.\nIn Italia OVB \u00e8 presente con il marchio OVB Consulenza Patrimoniale S.r.l. dal 2002 e con sede principale a Verona.\nI servizi offerti riguardano le macro-aree previdenza e investimento a lungo termine (oltre i 30 anni). Tuttavia, OVB Italia offre esclusivamente servizi di consulenza sulle aree suddette e non effettua nessun tipo di investimento in maniera diretta, essendo la societ\u00e0 registrata in forma di semplice S.r.l. e non come S.I.M. (Societ\u00e0 di Intermediazione Mobiliare) o come istituto creditizio (banche ed assicurazioni), per i quali \u00e8 necessaria l'autorizzazione di Banca d'Italia e Consob. \nOVB Italia per i servizi di assicurazione e previdenza si appoggia localmente a diversi partner. Tali attivit\u00e0 vengono eseguite tramite subagenti assicurativi."}
{"id": "2634725", "revid": "599013", "url": "https://it.wikipedia.org/wiki?curid=2634725", "title": "Giorgi Shashiashvili", "text": ""}
{"id": "2634726", "revid": "599013", "url": "https://it.wikipedia.org/wiki?curid=2634726", "title": "St\u00e9phane Ganeff", "text": ""}
{"id": "2634734", "revid": "106428789", "url": "https://it.wikipedia.org/wiki?curid=2634734", "title": "Natchitoches", "text": "Natchitoches \u00e8 una citt\u00e0 statunitense della Louisiana, situata nella parrocchia omonima. Al censimento del 2000 contava abitanti."}
{"id": "2634737", "revid": "125963753", "url": "https://it.wikipedia.org/wiki?curid=2634737", "title": "Mario Occhiuto", "text": "Biografia.\nSi laurea in Architettura dell'Universit\u00e0 degli Studi di Firenze nel 1987. \u00c8 fratello maggiore di Roberto Occhiuto, anch'esso impegnato in politica con Forza Italia e, dal 2021, presidente della regione Calabria.\nFonda e dirige il mOa, Mario Occhiuto architetture, studio di architettura e ingegneria con sede a Cosenza finito nell'inchiesta Roma e Pechino.\n\u00c8 stato componente del Consiglio Superiore per i Beni Culturali e Ambientali presso il Ministero per i Beni e le Attivit\u00e0 Culturali, membro del Comitato Tecnico Scientifico per i Beni Architettonici e Paesaggistici, e membro dell\"'Unit\u00e0 Tecnica Operativa per i Balcani\", istituita presso la Presidenza del Consiglio dei ministri, per la ricostruzione dei paesi dell'area balcanica.\nLa sua attivit\u00e0 spazia dai temi del progetto architettonico e della pianificazione territoriale, fino al dettaglio del progetto di interni e del \"design\". Punti fermi dei suoi lavori sono l'identit\u00e0 culturale, l'innovazione e la sostenibilit\u00e0, quest'ultima intesa come risposta necessaria alle attuali problematiche globali e alla domanda di qualit\u00e0 del progetto contemporaneo.\n\u00c8 stato professore incaricato nella Facolt\u00e0 di Ingegneria presso l'Universit\u00e0 della Calabria ed anche Presidente dell'Ordine degli architetti, pianificatori, paesaggisti e conservatori della provincia di Cosenza dal 2000 al 2011.\nNel 2010 ha ricevuto il \"Premio Nazionale Laurentius\", prestigioso riconoscimento per gli uomini e le donne di origini calabresi che con la loro attivit\u00e0 e il loro impegno hanno recato prestigio alla Calabria e alla sua immagine, ed il premio \"Calabresi nel mondo del lavoro 2010\", consegnato presso l'Expo 2010 di Shanghai dall'Associazione Fimetica. Nel 2008 ha vinto il \"China Trader Award\", istituito da Cathay Pacific Airways, riconoscimento per i professionisti e le aziende italiane che sviluppano relazioni con la Cina e Hong Kong, come italiano che si \u00e8 distinto per la \"sensibilit\u00e0 progettuale ed estetica nell'ambito dell'architettura e della pianificazione urbana\".\nAlcuni dei suoi progetti sono stati esposti presso la Biennale di Venezia (Un giardino italiano a Tianjin) e Pechino (4C building, Padiglioni espositivi presso le U.B.P.A. \u2013 Expo 2010 di Shanghai). Il progetto dei \"Padiglioni espositivi presso le U.B.P.A.\" all'interno dell'Expo 2010 di Shanghai \u00e8 stato selezionato ed esposto presso il Sustainab.Italy, padiglione italiano del London Festival of Architecture 2008.\nHa curato la mostra \"Visioni Italiane\", allestita nel Museo nazionale della Cina nell'ambito del Programma di Cooperazione Ambientale italo-cinese sotto il patrocinio del Ministero Italiano dell'Ambiente e del Ministero dei Beni Culturali, con il contributo della rivista Domus, della Fondazione Triennale di Milano e dell'Associazione per il Disegno Industriale.\n\u00c8 stato curatore, inoltre, delle mostre:\nPartecipa al dibattito contemporaneo attraverso convegni e pubblicazioni sui diversi temi dell'architettura, con particolare interesse verso la sostenibilit\u00e0, lo sviluppo urbano, la valorizzazione del paesaggio e la tutela dei beni culturali.\nTra le pubblicazioni ricordiamo:\"Verso la citt\u00e0 sostenibile. L'Esperienza cinese di Huai Rou\", Electa 2007 (con F. Butera); \"La citt\u00e0 accessibile\", Alinea Ed., Firenze 1991 (con B. Lentini).\nCarriera politica.\nSindaco di Cosenza e Presidente della Provincia di Cosenza.\nDopo essere stato il fondatore del primo club di Forza Italia nel 1993 a Cosenza, in occasione delle elezioni amministrative del 2011 si candida a sindaco della citt\u00e0, sostenuto da una coalizione formata da: UDC, PdL, Popolari Liberali, Alleanza di Centro, La Destra, Nuovo PSI e le liste civiche \"Scopelliti Presidente\", \"Occhiuto Sindaco\", \"Moderati\" e \"Cosenza Sostenibile\". Al primo turno, il 15 maggio, ottiene il 45,61% delle preferenze, accedendo al ballottaggio contro lo sfidante Enzo Paolini; il 31 maggio, con il 53,31% dei voti a suo favore, diventa il primo sindaco di centro-destra di Cosenza dall'introduzione dell'elezione diretta del sindaco nel 1993.\nIl 12 ottobre 2014 viene eletto Presidente della provincia di Cosenza a capo di una lista di centro-destra, battendo il sindaco di Rende Marcello Manna, sostenuto da altri settori dello stesso centro-destra, e il sindaco di Cassano all'Ionio Giovanni Papasso, candidato ufficiale del centro-sinistra. La sua elezione \u00e8 avvenuta in base alla nuova \"Riforma Delrio\" che prevede diritti di elettorato attivo e passivo limitati in capo ai sindaci e consiglieri dei comuni delle rispettive province, in ottemperanza alla trasformazione dell'ente provinciale in ente territoriale di secondo livello.\nDurante il suo primo mandato come sindaco \u00e8 avvenuta la riqualificazione di Piazza Bilotti, trasformata in un museo all'aperto di oltre mille metri quadrati., ed \u00e8 stato inaugurato, il 26 gennaio 2018, il Ponte San Francesco di Paola progettato da Santiago Calatrava.\nNel 2012 \u00e8 stato introdotto il servizio delle circolari veloci con bus a metano che viaggiano su sede protetta per disincentivare l'uso dei mezzi privati conseguendo benefici sia in termini di rapidit\u00e0 che di eco-sostenibilit\u00e0 urbana, vi \u00e8 anche un progetto di mobilit\u00e0 sostenibile che mira a potenziare l'area della Stazione \"Vaglio Lise\" come polo di scambio intermodale per restituire vivibilit\u00e0 e fruibilit\u00e0 alla zona centrale dell'Autostazione, in cui quotidianamente giungono circa 120 pullman extraurbani, e nel 2017 si apriranno i cantieri della metropolitana leggera su ferro per collegare il centro con l'Universit\u00e0 della Calabria.\nSfiducia e rielezione a Sindaco.\nIl 7 febbraio 2016 17 consiglieri comunali di maggioranza lo sfiduciano, costringendolo ad ad abbandonare la carica di sindaco e presidente della provincia di Cosenza.\nRicandidatosi in occasione delle successive elezioni amministrative, viene rieletto sindaco al primo turno con il 58,95% delle preferenze, sostenuto da una coalizione formata da Forza Italia, Fratelli d'Italia - Alleanza Nazionale e 13 liste civiche.\nMancata candidatura alla Presidenza della Regione Calabria e la fine del mandato.\nIl 13 aprile 2019, al Centro agroalimentare della zona industriale di Lamezia Terme, Mario Occhiuto ufficializza la sua candidatura alla presidenza della Regione, ricevendo il sostegno di Forza Italia e di numerose liste civiche.\nL\u201911 ottobre seguente il suo partito lo propone ufficialmente come candidato della coalizione di centro-destra ; il 19 dicembre la coalizione, a causa di un veto posto dalla Lega, cambia linea e propone la candidatura di Jole Santelli, vice sindaco di Occhiuto a Cosenza. Il giorno seguente Occhiuto annuncia di candidarsi comunque, forte del sostegno di tre liste civiche, e accusa la Santelli di averlo tradito ; il 27 dicembre, su sollecitazione di Silvio Berlusconi, decide invece di ritirarsi per non ostacolare la corsa della sua ex vice sindaco, che riuscir\u00e0 a vincere le elezioni e a diventare la prima donna alla guida della regione calabrese, prima della sua prematura scomparsa.\nA seguito della morte della Santelli e della conseguente convocazione di nuove elezioni regionali, fissate per il 3 ed il 4 ottobre 2021, Mario Occhiuto fornisce il proprio sostegno al fratello Roberto, candidato dal centro-destra alla presidenza regionale, che vincer\u00e0 la competizione elettorale, ed al candidato del centro-destra alle elezioni comunali di Cosenza, il suo ex vice sindaco Francesco Caruso, con la lista \"Occhiuto per Caruso\", che, al primo turno, supera Forza Italia e si piazza dietro a Fratelli d'Italia con il 9.66%. Caruso tuttavia perde il ballottaggio contro lo sfidante del centro-sinistra, anch'esso di nome Francesco Caruso, detto Franz; in tale occasione Occhiuto annuncia di lasciare la politica per tornare al suo lavoro.\nVicende giudiziarie.\nNel maggio 2019 viene indagato con l'accusa di bancarotta fraudolenta dalla procura di Cosenza guidata da Mario Spagnuolo: al centro dell'inchiesta la societ\u00e0 Ofin s.r.l. fallita cinque anni prima che si intreccia con la vita aziendale della Feel S.r.l., della Zenobia S.r.l., della Moa S.r.l, della Oltrestudio S.r.l. e dello stesso Mario Occhiuto; sarebbero state distratte a pi\u00f9 riprese somme per un totale di oltre tre milioni di euro. L\u20198 novembre dello stesso anno verr\u00e0 rinviato a giudizio dal GUP mentre sua sorella Annunziata con il rito abbreviato verr\u00e0 condannata a un anno e quattro mesi di reclusione.\nIl 7 maggio 2019, nell'ambito dell'inchiesta della procura di Catanzaro in relazione agli appalti per la metropolitana leggera destinata a collegare Cosenza, Rende e l'Universit\u00e0 della Calabria, a Mario Occhiuto, al governatore Mario Oliverio e al dirigente regionale Zinno viene contestato di aver sottoscritto l'Accordo di Programma per la costruzione della stessa metro a seguito della promessa avanzata da Oliverio e da Zinno di ottenere i finanziamenti e la copertura amministrativa, che secondo Occhiuto erano gi\u00e0 stati concessi ben prima che Oliverio divenisse presidente, per la realizzazione del Museo di Alarico a Cosenza, oggetto di una gara illegittima indetta dal Comune che per\u00f2 sempre secondo il sindaco avrebbe superato il controllo del competente giudice amministrativo. A Oliverio, Nicola Adamo, ex vicepresidente, e Luigi Incarnato, ex assessore regionale ai Lavori Pubblici, viene inoltre contestato di aver indotto numerosi consiglieri comunali di Cosenza a rassegnare le dimissioni, nel febbraio del 2016, per provocare la decadenza di Occhiuto che sarebbe stato poi rieletto. In relazione a questa indagine ad ottobre la procura di Catanzaro chiede il rinvio a giudizio per Occhiuto e gli altri indagati. Nel luglio del 2020 viene proposto il \u201cnon luogo a procedere\u201d nei confronti di Occhiuto mentre per Oliverio e Adamo viene chiesto il rinvio a giudizio, che si concluder\u00e0 con l'assoluzione a gennaio 2021.\nIl 28 gennaio 2022 il GUP del Tribunale di Cosenza, a conclusione del processo con rito abbreviato, lo proscioglie dall\u2019accusa di peculato riguardo la gestione dei rimborsi per spese di rappresentanza del Comune; l\u2019inchiesta era partita a seguito della denuncia presentata dallo stesso Occhiuto nei confronti di Giuseppe Cir\u00f2, capo della segreteria, in relazione proprio ad un presunto utilizzo indebito delle spese di rappresentanza."}
{"id": "2634739", "revid": "123143635", "url": "https://it.wikipedia.org/wiki?curid=2634739", "title": "Idrossido di tetrametilammonio", "text": "L\u2019idrossido di tetrametilammonio (TMAH o TMAOH) \u00e8 un sale di ammonio quaternario.\n\u00c8 usato come surfattante nella preparazione del ferrofluido, per prevenire l'agglomerazione."}
{"id": "2634741", "revid": "76963", "url": "https://it.wikipedia.org/wiki?curid=2634741", "title": "David Yost", "text": "Biografia.\nVita personale.\n\u00c8 nato a Council Bluffs, Iowa, e ha girato per diverse localit\u00e0 negli Stati Uniti, vincendo molte competizioni di ginnastica a livello nazionale. Nel 1987 si \u00e8 diplomato presso la Amador Valley High School di Pleasenton. Nel 1991 si \u00e8 laureato al Graceland College di Lamoni. In seguito si \u00e8 spostato in California con la speranza di diventare un attore e solo tre mesi dopo il suo arrivo ha fatto il provino per un ruolo nella serie \"Power Rangers\", riuscendo di fatto ad ottenere i risultati sperati.\nNell'agosto 2010 fa coming out: in un'intervista all'Anime Fest di Orlando, infatti, rivela la sua omosessualit\u00e0 ed i relativi problemi avuti coi suoi collaboratori nell'ambito della serie dei Power Rangers. Yost ha lavorato per anni in un ambiente ostile, tanto che successivamente ha tentato la strada delle terapie riparative per tentare di cambiare orientamento sessuale. Successivamente diventa un attivista LGBT, lavorando al contempo come produttore e saltuariamente come attore.\nPower Rangers.\nYost recit\u00f2 in pi\u00f9 di duecento episodi di tutte e quattro le stagioni della serie \"Power Rangers\", serie televisiva di grande successo, interpretando il ruolo di Billy Cranston. \u00c8 il personaggio pi\u00f9 longevo di tutta la prima serie, l'unico membro regolare del cast delle prime tre stagioni. Ha partecipato anche al correlato film del 1995 \"Power Rangers - Il film\", interpretando anche qui il ruolo del blue ranger Billy Cranston."}
{"id": "2634743", "revid": "110157", "url": "https://it.wikipedia.org/wiki?curid=2634743", "title": "Nacogdoches", "text": "Nacogdoches \u00e8 una citt\u00e0 statunitense del Texas, situata nella contea omonima. Al censimento del 2000 contava 29.914 abitanti. "}
{"id": "2634744", "revid": "767487", "url": "https://it.wikipedia.org/wiki?curid=2634744", "title": "Noboru Ishiguro", "text": "Il suo nome \u00e8 legato a svariate serie di fantascienza, diventate delle saghe di grande successo nel panorama dell'animazione giapponese, come \"Starblazers,\" \"Macross\" e \"Legend of the Galactic Heroes\". Il suo principale contributo al genere risiede nell'aver introdotto, assieme a Yoshiyuki Tomino, facendo leva su di una grande conoscenza personale in ambito scientifico, una progettazione quantomai verosimile delle parti meccaniche. Negli anni Ottanta ha lavorato alla produzione di O.A.V di Macross e Starblazers nel 1986 ha diretto uno speciale dal titolo \"Robotech, The Untold Story\". Per circa un decennio (1988-1997) si dedica alla regia della mastodontica (ben 110 episodi ed un film) serie OVA \"Legend of the Galactic Heroes,\" tratta dall'omonima serie di romanzi di Yoshiki Tanaka."}
{"id": "2634755", "revid": "1745361", "url": "https://it.wikipedia.org/wiki?curid=2634755", "title": "Iride (divinit\u00e0)", "text": "Iride (in greco antico \u1f3e\u03c1\u03b9\u03c2 \"\u00cdris\"), conosciuta anche come Iri, Taumantia e Taumantiade, \u00e8 un personaggio della mitologia greca.\nDea minore dell'Olimpo, messaggera degli d\u00e8i e personificazione dell'arcobaleno.\nMitologia.\nFiglia di Taumante ed Elettra, \u00e8 una sorella delle tre terribili arpie, Celeno, Ocipete ed Aello.\n\u00c8 citata nell'Iliade, in cui si legge, ad esempio, che \"Zeus padre dall'Ida... incit\u00f2... Iris dall'ali d'oro a portare in fretta un messaggio.\" e l'intera famiglia \u00e8 citata da Esiodo: \"E Taumante spos\u00f2 di Oceano dai gorghi profondi la figlia Elettra. Ed Iris veloce di\u00e8 questa alla luce, con Occhipete e Procella, le Arpie dalle fulgide chiome, che a pari erano a volo coi soffi del vento e gli uccelli, sopra le veloci penne\"\nNel quinto libro dell\"'Eneide\" \u00e8 inviata da Giunone per incitare le troiane, stanche dei travagli del lungo vagare, a dare alle fiamme la flotta di Enea.\nA differenza di Ermes, la \"veloce\" Iris non appartiene al culto ellenico, ma solo al mito, quindi era un personaggio mitologico, non venerato dal popolo.\n\u00c8 vestita di \"iridescenti\" gocce di rugiada ed \u00e8 proprio per la sua luminosit\u00e0 di colore variabile che la membrana dell'occhio si chiama \"iride\".\nCompito.\nIl compito specifico della dea Iride era quello di annunciare agli uomini messaggi funesti, dal momento che era Hermes il dio che portava messaggi propizi da parte degli d\u00e8i. Iride svolge il suo compito di messaggera grazie a grandi ali d'oro con le quali vola rapida a portare gli ordini di Zeus.\nBibliografia.\nFonti utilizzate nella voce:\nBibliografia di approfondimento:"}
{"id": "2634757", "revid": "171091", "url": "https://it.wikipedia.org/wiki?curid=2634757", "title": "Aree naturali protette della Valle d'Aosta", "text": "Le aree naturali protette della Valle d'Aosta sono un patrimonio ambientale di valore per la ricchezza e variet\u00e0 dei suoi ambienti.\nParchi nazionali.\nIl Parco nazionale del Gran Paradiso \u00e8 stata una delle prime aree protette in Italia. Oggigiorno \u00e8 meta turistica e di escursioni per la ricchezza della sua fauna e per la variet\u00e0 della sua flora.\nParchi naturali.\nIl Parco naturale del Mont Avic \u00e8 un parco regionale istituito nel 1989 al fine di salvaguardare le caratteristiche naturali dell'area."}
{"id": "2634762", "revid": "293377", "url": "https://it.wikipedia.org/wiki?curid=2634762", "title": "Rancho Cucamonga", "text": "Rancho Cucamonga \u00e8 una citt\u00e0 suburbana situata ai piedi delle San Gabriel Mountains nella contea di San Bernardino, in California. Si trova a 37 miglia (60 km) a est della Downtown Los Angeles. La citt\u00e0 aveva una popolazione di 165.269 abitanti nel 2010 e una popolazione stimata di 174.305 abitanti nel 2014. La citt\u00e0 vive in media 287 giorni di sole all'anno, contro una media nazionale di 205 giorni. Il suo clima \u00e8 classificato come caldo Mediterraneo, o \"Csa\", secondo la classificazione dei climi di K\u00f6ppen. Lo stemma della citt\u00e0, che si concentra su un grappolo d'uva, allude alla storia agricola della citt\u00e0 e alle intime connessioni con la vinificazione.\nLa posizione favorevole della citt\u00e0 e la sua offerta di servizi pubblici hanno guadagnato numerosi riconoscimenti. In particolare, la rivista \"Money\" ha classificato Rancho Cucamonga al 42\u00ba posto nella lista dei \"migliori posti per vivere\" nel 2006. Inoltre, la rivista \"Insider\" ha creato un quartiere a Rancho Cucamonga che \u00e8 il 13\u00ba quartiere pi\u00f9 ricco della California meridionale. Tutte le quattro scuole pubbliche della citt\u00e0 hanno ottenuto la distinzione \"Silver\" in una classifica delle scuole superiori del 2015 da parte dell'\"U.S. News &amp; World Report\". Inoltre, le scuole superiori Los Osos, Alta Loma e Rancho Cucamonga sono diventate scuole di nastro d'oro certificate dal Dipartimento della pubblica istruzione della California. La vicinanza della citt\u00e0 ai principali snodi dei trasporti, agli aeroporti e alle autostrade ha attratto il business di molte delle pi\u00f9 grandi aziende della nazione tra cui Coca-Cola, Nongshim, Frito-Lay e Amphastar Pharmaceuticals.\nGeografia fisica.\nSecondo lo United States Census Bureau, ha un'area totale di .\nSociet\u00e0.\nEvoluzione demografica.\nSecondo il censimento del 2010, la popolazione era di 165.269 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 62,0% di bianchi, il 9,2% di afroamericani, lo 0,7% di nativi americani, il 10,4% di asiatici, lo 0,3% di oceaniani, il 12,0% di altre etnie, e il 5,4% di due o pi\u00f9 etnie. Ispanici o latinos erano il 34,9% della popolazione."}
{"id": "2634766", "revid": "827882", "url": "https://it.wikipedia.org/wiki?curid=2634766", "title": "Linda Ann Martin", "text": ""}
{"id": "2634774", "revid": "30610", "url": "https://it.wikipedia.org/wiki?curid=2634774", "title": "Principe Fabrizio Salina", "text": "Don Fabrizio Corbera, principe di Salina, duca di Querceta, marchese di Donnafugata, \u00e8 il protagonista del romanzo \"Il Gattopardo\" di Giuseppe Tomasi di Lampedusa e dell'omonima trasposizione cinematografica di Luchino Visconti.\nIl personaggio.\nLa figura di don Fabrizio, in parte autobiografica e in parte ispirata al personaggio storico di Giulio Fabrizio Tomasi, rappresenta la disillusione e l'impotenza di un'intera classe sociale di fronte ai cambiamenti della storia.\nDon Fabrizio \u00e8 la figura di un uomo che seppure dotato di una forza epica e di una statura intellettuale superiore a quella dei suoi pari, non riesce a integrarsi nella societ\u00e0 a lui contemporanea, cui guarda con scetticismo e altera lucidit\u00e0. Emblematico \u00e8 il suo rifiuto ad accettare la carica di senatore del neo-regno sabaudo, non certo perch\u00e9 mosso da lealismo borbonico, ma per una sostanziale incapacit\u00e0 intellettuale, che lo scrittore chiama \"rigidit\u00e0 morale\", ad assumersi la responsabilit\u00e0 politica di un cambiamento di cui, in fondo, non si sente partecipe.\nIl personaggio storico.\nNella storia il personaggio di don Fabrizio \u00e8 ricalcato su quello realmente esistito di Giulio Fabrizio Tomasi, bisnonno dello scrittore italiano.\nIl personaggio tra realt\u00e0 e finzione.\nSarebbe sbagliato credere che la figura di don Fabrizio sia quello di un personaggio reale: di Giulio Fabrizio Tomasi, oltre al nome, alla statura, al colore biondastro dei capelli e alla passione dilettantesca per l'astronomia, ha ben poco.\nLo stesso Tomasi di Lampedusa se ne era accorto, e nella ormai celebre lettera all'amico Enrico Merlo dichiarava che il personaggio del romanzo doveva apparire molto pi\u00f9 intelligente di quanto non lo sia stato nella realt\u00e0. In effetti Giulio Tomasi, bisnonno dello scrittore, come Don Fabrizio, non prese mai parte alla vita politica del suo tempo e con la sua morte, avvenuta senza aver mai fatto testamento, inizia la lunga vicenda giudiziaria fra i suoi eredi (1885-1960 ca) che ha portato al totale disfacimento del patrimonio dei Lampedusa.\nAnche la passione per l'astronomia, che nel romanzo diventa un elemento epico, effettivamente si tradusse nel ripiegamento in un interesse puramente personale e dilettantistico di un aristocratico siciliano di met\u00e0 ottocento. Conosciamo anche il catalogo delle sue osservazioni astronomiche, ma nulla fa intravedere la possibilit\u00e0 di una reale scoperta di corpi celesti.\nInsomma, sulla figura di Giulio Tomasi pesa un giudizio critico sostanzialmente negativo che nemmeno le sue doti in campo matematico-astronomico son riuscite a cancellare: il don Fabrizio de \"Il Gattopardo\" \u00e8 invece un personaggio puramente letterario, che in certe sfumature psicologiche deve assomigliare molto di pi\u00f9 al suo autore che non al modello storico.\nScrive in proposito Pietro Citati: \u00abCon una leggera vanit\u00e0, Lampedusa immaginava di assomigliargli. Non gli assomigliava affatto: Salina era soltanto un sogno o una remota proiezione di eleganza e di grandezza inattingibili. Lampedusa non aveva la sua autorit\u00e0, prepotenza, crudelt\u00e0, orgoglio di classe. Non aveva la pelle bianca, i capelli biondi, n\u00e9 la mitomania. Non conosceva il suo ardore carnale, l'allegra felicit\u00e0 fisica, il dono di afferrare e possedere la vita. Non condivideva il suo spirito mondano, portato anche nelle esperienze spirituali. Solo qualche volta l'antenato avidissimo e il discendente passivo si incontrano e si abbracciano nello stesso sentimento: quando Fabrizio rivela il proprio desiderio di contemplazione, l'\"indifferente bont\u00e0\", e la sconfitta\u00bb.\nQuello che appare un trittico di personaggi, il Giulio Tomasi storico, il don Fabrizio del romanzo e l'autore stesso, \u00e8 in realt\u00e0 un unico quadro la cui chiave di lettura \u00e8 per l'appunto l'autobiografismo.\nTomasi di Lampedusa, come il suo avo, vive un'epoca di transizione: l'uno si rifugia nella scrittura, l'altro nell'astronomia. Entrambi, rifiutano di partecipare alla vita politica del tempo.\nE va qui ricordato che Tomasi rifiut\u00f2 dopo una prima adesione, la carica di presidente regionale della C.R.I., proprio durante l'ultimo periodo bellico. Questa fu la sua unica esperienza politica, insieme alla giovanile partecipazione alla \"grande guerra\".\nEppure lo scrittore Lampedusa, attraverso il suo romanzo, che a distanza di cinquant'anni dalla sua uscita continua ad essere uno dei capolavori della narrativa italiana del secondo novecento, come \u00e8 stato giustamente ribadito da Francesco Orlando, eterna un'epoca e il disfacimento totale di un'intera classe sociale attraverso il suo autobiografismo, che non scade mai nel memorialismo grazie al fatto che i suoi personaggi, come per l'appunto Don Fabrizio, non sono mai abbastanza realistici, senza per questo essere meno \"veri\", per irretire il racconto in uno schema narrativo di stampo verista, simbolista o ancor meno decadentista.\nIl Gattopardo \u00e8 un'opera moderna, senza per questo essere un romanzo epocale: forse in ritardo rispetto a certi modelli europei, cui comunque l'autore si rif\u00e0, Il Gattopardo \u00e8 quanto di pi\u00f9 squisitamente siciliano si possa immaginare. Anche l'anti-italianismo di Lampedusa che si traduceva nel rifiuto del melodramma, diventa un modo per affermare l'identit\u00e0 insulare dell'autore."}
{"id": "2634776", "revid": "125744746", "url": "https://it.wikipedia.org/wiki?curid=2634776", "title": "Idra di Lerna", "text": "L'Idra di Lerna () \u00e8 un mostro leggendario della mitologia greca e romana che appare principalmente nei miti riguardanti Eracle.\nAspetto.\n\u00c8 un mostro velenosissimo in grado di uccidere un uomo con il solo respiro, con il suo sangue o al solo contatto con le sue orme. \u00c8 inoltre dotato di grande intelligenza e di arguzia diabolica.\nViene descritto come un grande serpente marino anfibio dotato di nove teste che ricrescono se vengono tagliate e delle quali la centrale \u00e8 immortale. \nAlcuni autori come Simonide e Diodoro Siculo narrano di un numero di teste pari a cinquanta e oltre, mentre Pausania riferisce di una sola testa e ne ridimensiona la stazza paragonandola a una biscia di mare.\nGenealogia.\nFu allevata da Era ma era figlia di Tifone ed Echidna ed aveva come fratelli Cerbero, Ortro e la Chimera.\nMitologia.\nL'idra terrorizzava la citt\u00e0 di Lerna nell'Argolide e viveva in una palude nei pressi delle sorgenti di Amimone.\nLa seconda fatica di Eracle (Ercole).\nIl compito di ucciderla fu assegnato ad Eracle nel corso della seconda fatica e l'Idra fu stanata con delle frecce infuocate e poi affrontata ma ogni volta che le veniva tagliata una delle teste ne ricrescevano due dal moncherino. Eracle fu cos\u00ec aiutato da Iolao che, dopo ogni taglio di una testa ne cauterizzava il moncherino con il fuoco impedendone la ricrescita. Il mostro fu definitivamente vinto e ucciso da un masso utilizzato da Eracle per schiacciarne la testa immortale.\nL'aiuto del Carcino.\nPer volont\u00e0 di Era durante la battaglia emerse dalla palude il Carcino (un granchio) che, mandato ad affiancare l'Idra, pizzic\u00f2 con le sue chele i piedi di Eracle che per\u00f2 lo schiacci\u00f2 sotto il tallone..\nDopo la sua morte.\nEracle immerse le frecce nel sangue velenoso del mostro appena ucciso, e ottenne cos\u00ec che ogni futura ferita provocata diventasse incurabile.\nL'Idra ed il Carcino furono trasformati in costellazioni da Era. Rispettivamente l'Idra e il Cancro.\nNel medioevo.\nNella zoologia mitologica medioevale, il termine \"idra\" sta ad indicare un generico drago con molte teste. In alcuni bestiari medioevali \u00e8 citato anche l\"hydrus\", un serpente nemico per antonomasia del coccodrillo, dal quale si fa inghiottire per poi lacerarne l'intestino (analogamente a come era detto fare l'icneumone).\nErasmo da Rotterdam nei suoi \"Adagia\" paragona la guerra all'idra di Lerna:\nNell'et\u00e0 moderna.\nI contro-rivoluzionari paragonavano l'idra di Lerna alla rivoluzione francese, che bisognava annientare se si voleva evitare che contaminasse tutta l'Europa."}
{"id": "2634778", "revid": "729019", "url": "https://it.wikipedia.org/wiki?curid=2634778", "title": "Sara Goffi", "text": "Carriera.\n\u00c8 una stileliberista che ha ottenuto i migliori risultati attorno all'anno 2000. Ha vinto una medaglia d'Argento agli europei di Helsinki con Luisa Striani, Cecilia Vianini e Sara Parise.\nPalmar\u00e8s.\nCampionati italiani.\n7 titoli individuali e 18 in staffetta, cos\u00ec ripartiti:\n\"nd = non disputata\""}
{"id": "2634788", "revid": "88740", "url": "https://it.wikipedia.org/wiki?curid=2634788", "title": "Donald Keyhoe", "text": "\u00c8 noto per aver affermato che il governo statunitense dovesse condurre appropriate ricerche sul fenomeno degli UFO, rendendo pubbliche le informazioni di cui sarebbe stato in possesso. Per queste teorie negli anni cinquanta divenne noto come ufologo. Jerome Clark scrisse che, tra l'inizio degli anni cinquanta e fino a met\u00e0 degli anni sessanta, \"Keyhoe poteva ritenersi una vera autorit\u00e0 nel settore dell'ufologia\"\nVita e carriera.\nKeyhoe nacque e crebbe in Ottumwa, Iowa. Nel 1919 divenne Bachelor in scienze presso la United States Naval Academy e fu promosso Tenente di vascello nel Corpo della Marina statunitense. Nel 1922, venne ferito a un braccio durante un incidente aereo nell'isola di Guam. Durante la sua lunga convalescenza inizio a scrivere per passione. Ritorn\u00f2 a svolgere il suo lavoro, ma dovette dimettersi dal corpo dei Marines nel 1923 a causa dei postumi della ferita. Successivamente lavor\u00f2 per il National Geodetic Survey e per il Dipartimento per il Commercio statunitense.\nNel 1927, Keyhoe ottenne l'incarico di seguire la traversata di Charles Lindbergh. Questa esperienza consent\u00ec a Keyhoe la stesura, nel 1928, del suo primo libro: \"Flying With Lindberg\", che ebbe un rapido successo e gli permise di avviare la sua carriera di scrittore di articoli e romanzi, molti dei quali collegati al mondo dell'aviazione e . Keyhoe ritorno alla sua attivit\u00e0 militare durante la Seconda guerra mondiale nell'Aviazione Navale presso la Divisione di Addestramento, congedandosi con il grado di Maggiore.\nScrittore Pulp.\nQuando vennero pubblicati i primi libri sugli UFO, Keyhoe, tra il 1920 ed il 1930, era gi\u00e0 uno scrittore affermato di riviste Pulp. Erano gi\u00e0 state pubblicate quattro brevi storie su \"Weird Tale\", una delle pi\u00f9 prestigiose del genere pulp: \"The Grim Passenger\" (1925) - (Il passeggero cieco), \"The Mystery Under the Sea\", (1926)- (Il mistero sottomarino), \"Through the Vortex\" (1926), (Attraverso il vortice) e \"The Master of Doom\" (1927). (Maestro del Destino). Produsse anche novelle per tre edizioni di un magazine chiamato \"Dr. Yen Sin\" : \"Il Mistero dell'Ombra del Dragone\" (maggio/giugno 1936), \"Il mistero del teschio d'oro\" (luglio/agosto 1936) e il \"Mistero della Mummia Cantante\" (settembre/ottobre 1936).\nKeyhoe scrisse inoltre una serie di avventure legate all'aviazione, per la rivista \"Flying Aces\" (Assi dell'Aviazione) e altre riviste, e creo due supereroi di questo genere. Il primo fu il Capitano Philip Strange, relativo ai racconti \"The Brain Devil\" e \"The Phantom Ace of G.2\". Il capitano Strange era un ufficiale dell'intelligence americana durante la Seconda guerra mondiale che aveva il dono di poteri extrasensoriali e altri poteri mentali.\nTra gli altri personaggi dotati di \"superpoteri\" creati da Keyhoe vi fu Richard Knight, un veterano della Seconda guerra mondiale, cieco, in grado di combattere grazie alle sue capacit\u00e0 di vedere nell'oscurit\u00e0. Molte storie pulp di Keyhoe erano racconti di fantascienza o Fantasy.\nFu anche un giornalista freelance per il The Saturday Evening Post, The Nation e il Reader's Digest.\nLe dichiarazioni sugli UFO.\nA seguito del presunto avvistamento da parte del pilota Kenneth Arnold, di uno strano e velocissimo oggetto volante nell'estate del 1947, l'interesse per i \"dischi volanti\" crebbe enormemente, interesse che contagi\u00f2 anche Keyhoe, che inizialmente mantenne posizioni scettiche sul fenomeno. Per un po' di tempo tratt\u00f2 di avvistamenti UFO per conto della rivista popolare americana \"True\". Nel maggio 1949, dopo una serie di rapporti contraddittori rilasciati dall'U.S. Air Force, l'editore Ken Purdy si rivolse a Keyhoe, che non solo aveva gi\u00e0 scritto per il magazine, ma che aveva anche molte conoscenze al Pentagono, chiedendogli di approfondire l'argomento.\nDurante queste ricerche, Keyhoe si convinse che i \"dischi volanti\" fossero reali, e che il governo statunitense stesse cercando di sopprimere tutta la verit\u00e0. Keyhoe dichiar\u00f2 di aver cambiato idea in seguito alle interviste ad alcuni ufficiali, che gli riferirono di non sapere nulla in relazione al fenomeno, ma contemporaneamente gli avrebbero impedito l'accesso ai documenti relativi agli avvistamenti. L'articolo di Keyhoe \"I Dischi Volanti Sono Reali\", apparso nel gennaio 1950 sulla rivista \"True\" (pubblicata il 26 dicembre 1949 .\nCapitalizzando l'interesse, Keyhoe riprese l'articolo e pubblico il libro, \"I Dischi Volanti Sono Reali\" (1950), che vendette circa mezzo milione di copie in paperback. Nel libro affermava che l'Air Force sapeva che i dischi volanti erano di origine extraterrestre, ma minimizzava l'importanza dei rapporti, per evitare il diffondersi del panico tra la popolazione. Secondo Keyhoe gli UFO, chiunque fossero e da qualsiasi parte provenissero, non sembravano ostili, e starebbero sorvegliano la terra da almeno 200 anni o pi\u00f9.\nScrive Keyhoe: \"Il ritmo di tale sorveglianza aument\u00f2 improvvisamente a partire dal 1947, presumibilmente a seguito delle due esplosioni atomiche del 1945\". Michael D. Swords ha definito il libro come \"una sensazionale ma accurata descrizione sull'argomento\" (Swords, p.\u00a0100). Keyhoe scrisse diversi libri sugli UFO tra cui: \"Dischi Volanti dallo Spazio\" (1953), .\nCarl Gustav Jung afferm\u00f2 che i primi due libri di Keyhoe erano \"basati su materiali e studi ufficiali per evitare speculazioni selvagge, innocenti o pregiudiziali, di altre pubblicazioni UFO\". In disaccordo con la conclusione di Keyhoe, Edward J. Ruppelt, nel suo libro del 1956, scrisse: \"L'Air Force non sta insabbiando informazioni\", e dichiar\u00f2 che \"Il problema \u00e8 stato esaminato in una condizione s\u00ec organizzata, ma confusa\".\nIl libro di Ruppelt dimostra che Ruppelt stesso aveva raccolto alcuni punti di vista di Keyhoe ricavati dai suoi primi scritti; Ruppelt notava che, mentre Keyhoe riportava onestamente i fatti, la sua interpretazione era tutt'altra faccenda. Pensava che lo stesso Keyhoe rendesse sensazionalistico il materiale e lo accus\u00f2 di \"lettura della mente\", di ci\u00f2 che gli ufficiali militari avrebbe potuto pensare. \nL'era del NICAP.\nNel 1956, Keyhoe fu cofondatore del NICAP, il National Investigation Commitee On Aerial Phemomena, e la sua fama diede al gruppo una legittimazione assente in molti altri club di appassionati di dischi volanti. Il NICAP venne fondato da Thomas Townsend Brown, estromesso dalla carica di direttore all'inizio del 1957, per problemi legati alla gestione finanziaria. Keyhoe lo sostitu\u00ec, ma fu solo leggermente pi\u00f9 abile di gestire le finanze del NICAP.\nCome capo del NICAP, Keyhoe . Ottenne attenzione anche dai mass media, e del pubblico in generale (i membri del NICAP raggiunsero un picco di 15.000 aderenti tra l'inizio e la met\u00e0 degli anni sessanta), ma solo una limitata attenzione da parte degli organi governativi. Nel frattempo, la critica al fenomeno presso l'Air Force stava aumentando, anche a causa del Progetto Blue Book, che veniva accusato di condurre le ricerche sugli UFO in modo superficiale.\nA seguito di una vasta pubblicit\u00e0 del fenomeno data da un'ondata di rapporti UFO dell'anno 1966, il NICAP fu tra le organizzazione che chiesero ufficialmente la formazione di un comitato investigativo scientifico e civile, indipendente dall'Air Force; la richiesta venne sostenuta anche dagli scienziati Josef Allen Hynek e James McDonald. Grazie all'appoggio dell'allora deputato Gerald Ford, venne cos\u00ec formato il Condon Committee. \nApparizione in televisione.\nIl 22 gennaio, 1958, Keyhoe apparve dal vivo sul canale televisivo della CBS, nello spettacolo, \"Armstrong Circle Theatre\". Keyhoe afferm\u00f2 che il comitato del Congresso degli Stati Uniti stava valutando una prova che: \"senza dubbio dimostrer\u00e0 che gli UFO sono veicoli sotto controllo intelligente\". Helbert A. Callborg, Direttore ed Editore della CBS disse: \"questo programma \u00e8 stato censurato per ragioni di sicurezza\". L'8 marzo, 1958, Keyhoe apparve sul canale ABC nel programma \"The Mike Wallace Interview\" per parlare di dischi volanti, di contattismo, e dettagliando la censura che aveva subito durante il programma \"Armstrong Circle Theatre\", della quale accusava l'Air Force, ma non la CBS.\nUltimi anni di vita.\nVerso la fine degli anni Sessanta, i membri e l'importanza del NICAP diminuirono drasticamente, a seguito dell'incompetenza e dell'autoritarismo della gestione di Keyhoe. Dal 1969 la sua attenzione si rivolse dai militari alla CIA, quale ipotetico autore di insabbiamenti sugli UFO. Un membro del consiglio di amministrazione del gruppo, il colonnello Joseph Bryan III, costrinse Keyhoe a dare le dimissioni. In seguito vennero chiusi i vari gruppi locali e statali e dal 1973 il NICAP venne completamente chiuso.\nIl 1973 vide l'ultimo testo scritto da Keyhoe sull'argomento ufologico, \"Alieni dallo Spazio\". Oltre a questo libro, Keyhoe mantenne pochi contatti con ufologi e si ritir\u00f2 a vita privata. Dopo la sua estromissione da direttore del NICAP partecip\u00f2 a diverse conferenze. Nel 1981 si un\u00ec al consiglio direttivo del MUFON, ma la sua adesione era soprattutto una questione di immagine, a causa delle sue cattive condizione di salute. Mor\u00ec nel 1988 all'et\u00e0 di 91 anni."}
{"id": "2634789", "revid": "1543377", "url": "https://it.wikipedia.org/wiki?curid=2634789", "title": "Classe Rosales", "text": "La classe Rosales di cacciatorpediniere della Marina Argentina denominata a volte anche Almirante Brown era costituita da unit\u00e0 della Classe Fletcher della US Navy che l'Argentina ha acquisito dagli Stati Uniti. I cacciatorpediniere \"Fletcher\" vennero costruiti durante la seconda guerra mondiale in oltre centocinquanta\nCaratteristiche.\nI \"Fletcher\" avevano uno scafo con ponte di tipo continuo senza castello prodiero, con la sovrastruttura che presentava due fumaioli bassi e compatti.\nL'apparato propulsivo che raggiungeva la potenza di 60.000hp e permetteva alle navi una velocit\u00e0 di circa 35 nodi, era costituito da due gruppi di turbine ad ingranaggi alimentate dal vapore di quattro caldaie, con ogni gruppo di caldaie che sfogava in un fumaiolo separato.\nL'armamento principale era costituito da cannoni Mk 38 da 127/38\u00a0mm in cinque torrette singole, disposte come sui caccia tedeschi e americani che li precedettero due a prua e tre a poppa, una delle quali sul ponte. Questi cannoni erano armi duali, in quanto permettevano anche il tiro antiaereo e disponevano di radar di controllo del tiro, mentre L'armamento antiaereo vero e proprio disponeva di tre cannoni binati da 40mm e quattro mitragliere da 20\u00a0mm che permettevano rispetto alle mitragliere da 12,7mm un effettivo fuoco antiaereo.\nI cannoni Mk 38 in torrette singole totalmente chiuse, vennero utilizzati efficacemente grazie alle spolette di prossimit\u00e0 radar, cos\u00ec come anche grazie ai radar di controllo del tiro, presenti come dotazione standard.\nServizio.\nMolte unit\u00e0 della \"Classe Fletcher\" che ad aver partecipato alla secondo conflitto mondiale presero anche parte alla guerra di Corea ed alcune anche alla guerra del Vietnam, mentre molte unit\u00e0 vennero cedute a partire dagli cinquanta a marine di nazioni amiche.\nL'Armada Argentina acquist\u00f2 dagli Stati Uniti cinque di queste navi in due distinti periodi: le prime tre all'inizio degli anni sessanta, le altre due agli inizi degli anni settanta e vennero dismesse tra la fine degli anni settanta e l'inizio degli anni ottanta.\nDurante il servizio con la bandiera argentina le unit\u00e0 della classe parteciparono a svariate esercitazione multinazionali come la UNITAS.\nAlla fine del 1978 le unit\u00e0 della classe ancora in servizio vennero inviate verso la Terra del fuoco, quando sembrava imminente una guerra con il Cile per il conflitto del Beagle per la sovranit\u00e0 delle isole del canale Beagle e dello spazio marittimo adiacente, che rivestono un notevole valore strategico per il passaggio tra gli oceani Atlantico e Pacifico. Lo scontro venne evitato grazie alla mediazione di Giovanni Paolo II e della Santa Sede.\nLa sola unit\u00e0 che non era stata radiata allo scoppio della Guerra delle Malvine era il cacciatorpediniere Domecq Garcia che si trovava in riserva con dotazione ridotta e venne utilizzato come stazione radar avanzata alla fonda all'imboccatura della base di Puerto Belgrano con munizioni di esercizio, rientrando alla base da quella che era stata la sua ultima navigazione il 24 giugno 1982, dieci giorni dopo la resa dell'Argentina e facendo l'ultimo ammainabandiera il 30 novembre, con il Pabell\u00f2n consegnato insieme alla spada dell'Almirante Domecq Garcia al Museo Naval de la Naci\u00f3n.\nTutte le unit\u00e0 dopo essere state dismesse vennero vendute per demolizione, ad eccezione del cacciatorpediniere \"Domeq Garcia\" usato come bersaglio durante un'esercitazione ed affondato il 16 novembre 1986 dall'azione combinata di un missile Exocet lanciato da una fregata e da siluri lanciato da un sottomarino che colp\u00ec lo scafo nell'opera viva appena sotto la linea di galleggiamento a met\u00e0 nave.\nUnit\u00e0.\nLe unit\u00e0 argentine erano le seguenti:"}
{"id": "2634797", "revid": "110157", "url": "https://it.wikipedia.org/wiki?curid=2634797", "title": "Razzie Awards 1987", "text": "L'8\u00aa edizione dei Razzie Awards si \u00e8 svolta il 10 aprile 1988 al Roosevelt Hotel di Hollywood, per premiare i peggiori film dell'anno 1987. Le candidature erano state annunciate alcuni mesi prima, il giorno prima delle candidature ai Premi Oscar 1988. \"Leonard salver\u00e0 il mondo\" \u00e8 stato il maggiore vincitori del 1987, con tre premi , incluso peggior film.\nIl film pi\u00f9 premiato dell'anno \u00e8 stato \"Leonard salver\u00e0 il mondo\", mentre i pi\u00f9 nominati sono stati \"Lo squalo 4 - La vendetta\" e \"I ragazzi duri non ballano\", candidati a sette premi, seguiti da \"Leonard salver\u00e0 il mondo\" e \"Who's That Girl\" con cinque, e \"Over the Top\", \"Ishtar\", \"Il mistero da 4 milioni di dollari\" e \"The Garbage Pail Kids Movie\" con tre nomination.\nVincitori e candidati.\nVerranno di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi.\nStatistiche vittorie/candidature.\nPremi vinti/candidature:"}
{"id": "2634799", "revid": "228587", "url": "https://it.wikipedia.org/wiki?curid=2634799", "title": "Classe Almirante Brown", "text": "Nella Marina argentina Classe Almirante Brown pu\u00f2 riferirsi a:"}
{"id": "2634800", "revid": "110157", "url": "https://it.wikipedia.org/wiki?curid=2634800", "title": "Room 112", "text": "Room 112 \u00e8 il secondo album del gruppo R&amp;B 112, pubblicato nel 1998 dalla Bad Boy e prodotto da Puff Daddy. I singoli estratti dall'album sono stati i brani \"Love Me\" (con la partecipazione di Lil' Zane), \"Anywhere\" (con Ma$e), \"Love You Like I Did\" e \"Your Letter\"."}
{"id": "2634804", "revid": "123607859", "url": "https://it.wikipedia.org/wiki?curid=2634804", "title": "Palazzo presidenziale (Atene)", "text": "Il palazzo presidenziale di Atene \u00e8 la residenza ufficiale del Presidente della Repubblica Ellenica. Prima era il palazzo reale, fino alla deposizione della monarchia nel 1974.\nStoria.\nLa decisione di costruire l'odierno edificio fu presa nel 1868: in quell'anno nacque il principe Costantino, primogenito del sovrano Giorgio I di Grecia, e lo stato decise che avrebbe eretto un edificio per l'erede al trono quando ne avrebbe avuto bisogno. Venti anni dopo, quando Costantino spos\u00f2 la principessa Sofia di Prussia, lo stato incaric\u00f2 l'architetto Ernst Ziller di progettare il palazzo del principe ereditario. L'edificazione inizi\u00f2 nel 1891 e termin\u00f2 nel 1897.\nNel Natale 1909 un incendio distrusse gran parte del Palazzo Reale (oggi sede del Parlamento Ellenico), con il risultato che il palazzo del principe ereditario divenne temporaneamente residenza della famiglia reale. Dopo l'assassinio di Giorgio I nel 1913 e l'ascesa al trono di Costantino, questo edificio divenne la residenza del sovrano.\nL'impiego di questo palazzo come residenza del sovrano termin\u00f2 nel 1924 con la proclamazione della Repubblica e riprese nel 1935 con la restaurazione monarchica, poich\u00e9 il vecchio Palazzo Reale era stato trasformato nel palazzo del Parlamento. Fino al 1974 ospit\u00f2 il sovrano: da allora \u00e8 la residenza del presidente della repubblica.\nLuogo.\nIl posto in cui il palazzo \u00e8 stato costruito era, fino agli ultimi decenni del XIX secolo, fuori dai confini della citt\u00e0; il limite orientale della citt\u00e0 era il palazzo reale ed oltre quello si estendevano campi e piccole aziende agricole. Le uniche costruzioni che comparivano sulle mappe del periodo erano la residenza della duchessa di Piacenza (nota come \"Ilissia\" ed oggi sede del Museo bizantino e cristiano di Atene) ed il monastero di Petraki, entrambi costruito al di fuori della citt\u00e0.\nLa scarsa importanza della zona in quegli anni pu\u00f2 essere compresa per il fatto che l'orfanotrofio femminile (non pi\u00f9 esistente) venne costruito qui nel 1854. Inoltre la terra lungo il viale Kifissias (oggi viale della Regina Sofia) rimase a lungo inedificata fino a quando lo stato non la compr\u00f2 per costruire le sedi di alcuni ministeri.\nAlla fine degli anni Settanta del XIX secolo lo stato permise la vendita ai privati che presto port\u00f2 alla costruzione di sontuosi palazzi per le famiglie ricche di Atene. Intorno al 1890 inizi\u00f2 la costruzione del palazzo del principe ereditario, poi palazzo reale. Oggi, con la citt\u00e0 di Atene che si estesa per decine e decine di miglia quadrate, il palazzo presidenziale si trova nella destra della citt\u00e0 rispetto al centro, vicino al Giardino nazionale e al Parlamento. Via Erode Attico, lungo cui il palazzo si trova, non solo \u00e8 una delle strade pi\u00f9 belle nella citt\u00e0, ma \u00e8 anche legata alla vita politica e sociale della Grecia, giacch\u00e9 lungo essa si trova il palazzo Maximou dove hanno sede gli uffici del primo ministro. Il palazzo presidenziale con il relativo giardino copre un'area totale di circa 27.000\u00a0m\u00b2 (circa 7 acri). L'entrata ufficiale al palazzo \u00e8 su via Herodou Attikou.\nEdificazione.\nVenne disegnato e costruito dall'architetto Ernst Ziller, che divenne architetto ufficiale di corte sotto Giorgio I e disegn\u00f2 circa 700 edifici in tutta la Grecia, tra privati e pubblici. Si disse che il Re ordin\u00f2 a Ziller di costruire un palazzo non troppo pretenzioso, cos\u00ec da non distinguersi troppo dagli altri edifici lungo la strada. Seguendo queste richieste, Ziller disegn\u00f2 un edificio a tre piani, simmetrico e dalle linee neoclassiche. Il cantiere dur\u00f2 sei anni.\nAggiunte.\nPoich\u00e9 questo era progettato per essere la residenza del principe ereditario, non venne progettata nessuna grande sala da ballo poich\u00e9 si riteneva che le cerimonie ufficiali di maggiore importanza si sarebbero svolte nel palazzo reale, molto pi\u00f9 grande. Cos\u00ec, la sala pi\u00f9 grande era il salone di ricevimento al secondo piano. Tuttavia, quando il palazzo divenne la residenza ufficiale della casa reale, una grande sala da ballo si rese necessaria e nel 1909 Ziller venne incaricato di nuovo di progettare un ampliamento che potesse essere impiegato come sala da ballo e che oggi \u00e8 la sala delle Credenziali. Un altro ampliamento si rese necessario quando la principessa Sofia (figlia di re Paolo I e della regina Federika) si fidanz\u00f2 con Juan Carlos di Spagna. Nel 1962 l'architetto Alexander Baltatzis progett\u00f2 un'aggiunta che si \u00e8 trasformata nella pi\u00f9 grande stanza nel palazzo ed oggi \u00e8 detta la sala d'Ingresso.\nGiardini.\nI giardini del palazzo occupano un'area di circa 25\u00a0000\u00a0m\u00b2 (circa 6 acri) e costituisce un'area verde nel cuore di Atene. A met\u00e0 del XIX secolo questa zona, particolarmente fertile, era di fatto l'orto del palazzo reale.\nDopo la costruzione dell'edificio nel 1897 e di via Herodou Attikou, l'area intorno al palazzo fu abbellita con un grande giardino ornamentale, che probabilmente venne curato dallo staff di Ziller. Fin dall'inizio il giardino venne diviso in due parti di grandi dimensioni a causa del suolo che presentava un pendio. il palazzo sta nella parte superiore.\nIl disegno del giardino davanti alla costruzione era simile a quello di altre strutture neoclassiche del periodo (l'Accademia di Atene, l'Universit\u00e0 e la Biblioteca nazionale greca). Il giardino segue una divisione geometrica abbastanza rigida del tipo del giardino alla francese, con zone simmetriche ad erba e a piante a fioritura stagionali. Il formalismo della composizione che si avvicina a Via Erode Attico \u00e8 mitigato dagli alberi sempreverdi, palme e cipressi.\nFunzioni.\nIl palazzo ha servito come residenza ufficiale del principe ereditario fino al 1913, poi del re fino al 1974 (eccetto il periodo repubblicano) ed infine del presidente della Repubblica. Sin dalla met\u00e0 degli anni settanta il presidente d\u00e0 un banchetto il 24 luglio per commemorare la restaurazione della democracia e le maggiori personalit\u00e0 politiche militari ed accademiche, rappresentative di tutto il paese, vengono invitate assieme a tutti i settori dell'economia e molte organizzazioni internazionali.\nA montare la guardia d'onore al palazzo presidenziale sono gli euzoni."}
{"id": "2634807", "revid": "15756", "url": "https://it.wikipedia.org/wiki?curid=2634807", "title": "Loihi", "text": "Il Loihi (in hawaiano \"L\u014dihi\") \u00e8 un vulcano sottomarino attivo situato a circa 35\u00a0km al largo della costa sudorientale dell'Isola di Hawaii. Giace sul fianco del Mauna Loa, il pi\u00f9 grande vulcano a scudo della Terra. Il Monte Loihi rientra nella categoria dei \"seamounts\", monti sottomarini che si elevano sulla crosta oceanica senza tuttavia raggiungere la superficie a livello del mare.\nSi tratta del vulcano di pi\u00f9 recente formazione all'interno della catena sottomarina Hawaii-Emperor, una serie di vulcani che si estende per oltre 5.800\u00a0km a nordovest del Loihi e dell'Isola di Hawaii. Diversamente dalla maggior parte dei vulcani attivi dell'Oceano Pacifico che compongono i margini attivi della placca sulla Cintura di fuoco del Pacifico, il Loihi e gli altri vulcani della catena sottomarina Hawaii-Emperor sono vulcani posti su punti caldi e che si sono formati a grande distanza dal pi\u00f9 vicino confine tra le placche. I vulcani delle Isole Hawaii sorgono dal punto caldo delle Hawaii, e come vulcano pi\u00f9 giovane della catena, il Loihi \u00e8 il solo vulcano hawaiano allo stadio di sviluppo prescudo nelle profondit\u00e0 sottomarine. Il Loihi cominci\u00f2 a formarsi intorno a 400.000 anni fa e ci si aspetta che comincer\u00e0 ad emergere al di sopra del livello del mare fra circa 10.000\u2013100.000 anni da ora. Alla sommit\u00e0, il Monte Loihi si eleva ad oltre 3.000\u00a0m sul livello del fondo marino, il che lo rende pi\u00f9 alto di quanto fosse il Monte Sant'Elena prima della sua catastrofica eruzione del 1980. Una variegata comunit\u00e0 microbica risiede intorno alle molte sorgenti termali del Loihi.\nNell'estate del 1996, uno sciame di 4.070 terremoti fu registrato presso il Loihi. Questa serie comprendeva pi\u00f9 terremoti di qualsiasi altro sciame nella storia hawaiana. Lo sciame alter\u00f2 da 10 a 12\u00a0km\u00b2 della cima del monte sottomarino; una sezione, le \"Bocche di Pele\" (\"Pele's Vents\"), croll\u00f2 interamente su s\u00e9 stessa e form\u00f2 una struttura rinominata \"Fossa di Pele\" (\"Pele's Pit\"). Il vulcano \u00e8 rimasto relativamente attivo dallo sciame del 1996 ed \u00e8 monitorato dalla National Oceanic and Atmospheric Administration (NOAA) e dallo United States Geological Survey (USGS). Tra il 1997 ed il 2002 l'Osservatorio Geologico Sottomarino delle Hawaii (HUGO) forn\u00ec dati in tempo reale sul Loihi. Il vulcano erutt\u00f2 nel 1996, prima di uno sciame sismico estivo.\nCaratteristiche.\nGeologia.\nCome gi\u00e0 accennato, il Loihi \u00e8 un \"seamount\", o vulcano sottomarino, sul fianco del Mauna Loa, il pi\u00f9 grande vulcano a scudo della Terra. \u00c8 il pi\u00f9 recente vulcano creato dal punto caldo delle Hawaii nell'estesa catena sottomarina Hawaii-Emperor. La distanza tra la cima del pi\u00f9 antico Mauna Loa e la cima del Loihi \u00e8 di circa 80\u00a0km, che \u00e8, per una coincidenza, anche il diametro approssimativo del punto caldo hawaiano. Il Loihi consiste in un'area sommitale con tre crateri a fossa o di subsidenza, una zona di rift lunga 11\u00a0km che si estende a nord dalla sommit\u00e0, e una seconda zona di rift lunga 19\u00a0km che si estende a sud-sudest dalla sommit\u00e0.\nI crateri della sommit\u00e0 sono denominati \"West Pit\" (\"Fossa ovest\"), \"East Pit\" (\"Fossa est\") e \"Pele's Pit\" (\"Fossa di Pele\"). Pele's Pit \u00e8 il cratere pi\u00f9 giovane di questo gruppo ed \u00e8 localizzato presso la parte meridionale della sommit\u00e0. Le pareti di Pele's Pit raggiungono l'altezza di 200\u00a0m e furono formate nel luglio 1996, quando il cratere predecessore, Pele's Vent, un campo idrotermale vicino alla sommit\u00e0 del Loihi, croll\u00f2 in un'ampia depressione. Le spesse pareti del cratere del Pele's Pit - che misurano in media 20\u00a0m di ampiezza, insolitamente spesse per i crateri vulcanici hawaiani - suggeriscono che i suoi crateri si siano riempiti di lava molteplici volte in passato.\nLe zone di rift del Loihi con orientamento nord-sud creano una caratteristica forma allungata, da cui deriva il nome hawaiano del vulcano, che significa \"lungo\". La zona di rift nord consiste di una porzione occidentale pi\u00f9 lunga e di una zona di rift orientale pi\u00f9 corta. Le osservazioni mostrano che le zone di rift sia nord che sud mancano della copertura di sedimenti, il che indica un'attivit\u00e0 recente. Un rigonfiamento nella parte occidentale della zona di rift nord contiene tre rilievi a forma di cono di 60\u201380\u00a0m.\nFino al 1970, si pensava che il Loihi fosse un vulcano inattivo trasportato dall'espansione del fondale oceanico nella sua attuale collocazione. Il fondo marino sotto le Hawaii ha 80-100 milioni di anni e fu creato presso la Dorsale del Pacifico orientale, un centro di espansione oceanica dove il nuovo fondo marino si forma a partire dal magma che erutta dal mantello. La nuova crosta oceanica si allontana dal centro di espansione. Lungo un periodo di 80-100 milioni di anni, il fondo marino sotto le Hawaii si spost\u00f2 dalla Dorsale del Pacifico Orientale alla sua attuale collocazione 6.000\u00a0km ad ovest, portando con s\u00e9 antichi monti sottomarini. Quando gli scienziati indagarono su una serie di terremoti al largo delle Hawaii nel 1970, scoprirono che il Loihi era un membro attivo della catena sottomarina Hawaii-Emperor. Il modello delle et\u00e0 dei crateri sulla sommit\u00e0 del Loihi conferma che il vulcanismo presso il Loihi si \u00e8 andato spostando lentamente verso est mentre il Loihi stesso si allontana dalle sue origini sopra il punto caldo delle Hawaii.\nIl Loihi si eleva a pi\u00f9 di 3.000\u00a0m dal fondo oceanico, ma la sua cima \u00e8 ancora 975\u00a0m al di sotto della superficie oceanica. Il Loihi sorge sul fondo marino con una pendenza di circa cinque gradi. La sua base settentrionale sul fianco del Mauna Loa \u00e8 1.900\u00a0m al di sotto del livello del mare, ma la sua base meridionale raggiunge un pi\u00f9 consistente valore di 4.755\u00a0m sotto la superficie. Cos\u00ec, la sommit\u00e0 \u00e8 931\u00a0m al di sopra del fondo marino se misurata dalla base del suo fianco nord, ma \u00e8 alta 3.786\u00a0m quando \u00e8 misurata dalla base del suo fianco meridionale.\nIl Loihi sta seguendo il modello di sviluppo che \u00e8 caratteristico di tutti i vulcani hawaiani. Le prove geochimiche delle lave del Loihi indicano che il Loihi \u00e8 in transizione tra lo stadio di vulcano prescudo e quello di vulcano a scudo, fornendo indizi preziosi sul primo sviluppo dei vulcani hawaiani. Nello stadio di prescudo, i vulcani hawaiani hanno fianchi pi\u00f9 ripidi e un pi\u00f9 basso livello di attivit\u00e0, producendo una lava basaltica alcalina. Ci si aspetta che il vulcanismo alla fine crei un'isola presso il Loihi. Il Loihi sperimenta frequenti frane; la crescita del vulcano ha destabilizzato i suoi pendii, ed estese aree detritiche occupano il ripido fronte sudorientale. Depositi simili da altri vulcani hawaiani indicano che i detriti di frana sono un importante prodotto del primo sviluppo dei vulcani hawaiani. Si prevede che il Loihi s'innalzer\u00e0 sopra la superficie in un periodo da 10.000 a 100.000 anni.\nEt\u00e0 e crescita.\nPer determinare l'et\u00e0 dei campioni di roccia del Loihi fu utilizzata la datazione radiometrica. Il Centro delle Hawaii per la Vulcanologia esamin\u00f2 campioni recuperati da varie spedizioni, in particolare la spedizione del 1978, che forn\u00ec 17 campioni di dragaggio. Si scopr\u00ec che la maggior parte dei campioni erano di origine antica; la roccia pi\u00f9 vecchia datata ha intorno a 300.000 anni. In seguito all'evento del 1996, furono raccolte anche alcune giovani brecce. Sulla base dei campioni, gli scienziati stimano che il Loihi ha circa 400.000 anni. Alcuni campioni raccolti dalla sezione orientale pi\u00f9 giovane (dove c'\u00e8 l'attivit\u00e0 vulcanica) sono stati datati in modo non attendibile come aventi un'et\u00e0 tra 4.000 e 21.000 anni. La roccia si accumula ad un tasso medio di 3,5\u00a0mm all'anno vicino alla base, e di 7,8\u00a0mm vicino alla sommit\u00e0. Se il modello ricavato dai dati di altri vulcani come il K\u012blauea si mantiene vero per il Loihi, il 40% della massa del vulcano si form\u00f2 negli ultimi 100.000 anni. Assumendo un tasso di crescita lineare, il Loihi ha 250.000 anni. Tuttavia, come con tutti i vulcani di punto caldo, il livello di attivit\u00e0 del Loihi \u00e8 aumentato con il tempo; perci\u00f2 ci vorrebbero almeno 400.000 anni perch\u00e9 un tale vulcano raggiunga la massa del Loihi. Poich\u00e9 i vulcani hawaiani si spostano verso nordovest ad un ritmo di circa 10\u00a0cm all'anno, il Loihi era 40\u00a0km a sudest della sua attuale posizione all'epoca della sua eruzione iniziale.\nAttivit\u00e0.\nIl Loihi \u00e8 un vulcano giovane e abbastanza attivo, sebbene meno del vicino K\u012blauea. Nei decenni passati, parecchi sciami sismici sono stati attribuiti al Loihi, i pi\u00f9 grandi dei quali sono riepilogati nella tabella successiva. Ora si sa che l'attivit\u00e0 del vulcano \u00e8 antecedente alla tenuta di registrazioni scientifiche dell'attivit\u00e0 stessa, che incominci\u00f2 nel 1959. La maggior parte degli sciami sismici presso il Loihi sono durati meno di due giorni; le due eccezioni sono il terremoto del 1991\u201392, che dur\u00f2 parecchi mesi, e l'evento del 1996, che fu pi\u00f9 breve ma pi\u00f9 pronunciato. Entrambi i terremoti seguirono un modello di attivit\u00e0 che iniziava sul fianco e migrava verso la sommit\u00e0. L'evento del 1996 fu osservato direttamente da un osservatorio del fondo oceanico (OFO) di tipo autonomo, permettendo agli scienziati di calcolare la velocit\u00e0 dei terremoti da 6 a 8\u00a0km sotto la sommit\u00e0, approssimandosi alla posizione della camera magmatica del Loihi, estremamente poco profonda. Questa \u00e8 la prova che la sismicit\u00e0 del Loihi \u00e8 di origine vulcanica.\nL'attivit\u00e0 sismica di basso livello documentata sul Loihi dal 1959 ha mostrato che sulla sommit\u00e0 sono rintracciabili tra due e dieci terremoti al mese. I dati sugli sciami sismici sono stati usati per analizzare quanto bene le rocce del Loihi propaghino le onde sismiche e per indagare la relazione fra terremoti ed eruzioni. Quest'attivit\u00e0 di basso livello \u00e8 costellata periodicamente di grandi sciami di terremoti, ogni sciame comprendendo fino a migliaia di terremoti. La maggioranza dei terremoti non sono distribuiti vicino alla sommit\u00e0, anche se seguono un orientamento nord-sud. Piuttosto, la maggior parte dei terremoti avvengono nella porzione sudoovest del Loihi. I pi\u00f9 grandi sciami registrati ebbero luogo sul Loihi nel 1971, 1972, 1975, 1991\u201392 e 1996. La stazione sismica pi\u00f9 vicina \u00e8 a circa 30\u00a0km dal Loihi, sulla costa sud dell'Isola di Hawaii. Si registrano spesso eventi sismici che hanno una magnitudo inferiore a 2, ma la loro localizzazione non pu\u00f2 essere determinata precisamente come pu\u00f2 esserlo per eventi maggiori. In realt\u00e0 lo HUGO (Hawaii Undersea Geological Observatory, l'\"Osservatorio Geologico Sottomarino delle Hawaii\"), posizionato sul fianco del Loihi, rilev\u00f2 dieci volte altrettanti terremoti mentre venivano registrati dalla rete sismica dello Hawaiian Volcano Observatory (HVO, l'\"Osservatorio dei Vulcani Hawaiani\").\nSciame sismico del 1996.\nIl pi\u00f9 grande volume di attivit\u00e0 registrato per il Monte Loihi fu uno sciame di 4.070 terremoti fra il 16 luglio ed il 9 agosto 1996. Questa serie di terremoti fu la pi\u00f9 grande registrata fino ad oggi per qualsiasi vulcano hawaiano sia in volume che in intensit\u00e0. La maggior parte dei terremoti aveva magnitudo di momento inferiore a 3.0. \"Parecchie centinaia\" avevano una magnitudo maggiore di 3.0, inclusi pi\u00f9 di 40 maggiori di 4.0 e un tremore di 5.0.\nLe due ultime settimane dello sciame sismico furono osservate da una crociera di risposta rapida lanciata nell'agosto 1996. La National Science Foundation finanzi\u00f2 una spedizione di scienziati dell'Universit\u00e0 delle Hawaii, guidata da Frederick Duennebier, che cominci\u00f2 ad indagare lo sciame e la sua origine nell'agosto 1996. La valutazione degli scienziati pose le basi per molte delle spedizioni che seguirono. Ebbero luogo spedizioni di controllo sul Loihi, comprese una serie di immersioni con sommergibili con equipaggio ad agosto e settembre.\nQueste furono integrate da una grande quantit\u00e0 di ricerche condotte sulla costa. La roccia fresca raccolta durante la spedizione rivel\u00f2 che un'eruzione era avvenuta \"prima\" dello sciame sismico.\nLe immersioni in sommergibile ad agosto furono seguite nel settembre ed ottobre 1996 da ricerche finanziate dalla NOAA. Questi studi pi\u00f9 dettagliati mostrarono che la porzione meridionale della sommit\u00e0 del Loihi era crollata, un risultato di uno sciame di terremoti e del rapido ritiro del magma dal vulcano. Un cratere di 1\u00a0km di ampiezza e di 300\u00a0m di profondit\u00e0 si form\u00f2 dai detriti. L'evento implic\u00f2 il movimento di 100 milioni di metri cubi di materiale vulcanica. Una regione da 10 a 13\u00a0km\u00b2 della sommit\u00e0 fu alterata e popolata da blocchi di lava a cuscino grossi come autobus, precariamente appoggiati in bilico lungo il bordo esterno del cratere appena formato. \"Pele's Vents\" (le \"Bocche di Pele\"), un'area sul lato meridionale, precedentemente considerata stabile, croll\u00f2 completamente in una gigantesca una fossa, rinominata \"Pele's Pit\" (la \"Fossa di Pele\"). L'acqua di mare si rivers\u00f2 nella fossa appena nata sul lato settentrionale del vulcano, mescolandosi con minerali sciolti e materia batterica prima di fluire oltre il margine occidentale del Loihi. La forte corrente risultante rese rischiose le immersioni con i sommergibili nella regione.\nI ricercatori venivano continuamente a contatto con nuvole di solfuri e di solfati. L'improvviso crollo di Pele's Vents caus\u00f2 un grande rilascio di materiale idrotermale. La presenza di certi minerali indicatori nel miscuglio suggeriva che le temperature superavano i 250\u00a0\u00b0C, un record per un vulcano sottomarino. La composizione dei materiali era simile a quella delle fumarole nere, i pennacchi delle bocche idrotermali localizzate lungo le dorsali oceaniche. I campioni dei cumuli costruiti dai rilasci dei pennacchi idrotermali assomigliavano a fumarole bianche.\nGli studi dimostrarono che l'area vulcanicamente e idrotermalmente pi\u00f9 attiva era lungo il rift meridionale. Le immersioni sul bordo settentrionale meno attivo indicavano che il terreno era pi\u00f9 stabile l\u00e0, e le alte colonne di lava erano ancora in posizione eretta. Un nuovo campo di sorgenti idrotermali (\"Naha Vents\", le \"Bocche di Naha\") era localizzato nella zona di rift sud superiore, ad una profondit\u00e0 di 1.325\u00a0m.\nAttivit\u00e0 recente.\nIl Loihi \u00e8 rimasto in gran parte tranquillo dall'evento dal 1996; nessuna attivit\u00e0 fu registrata dal 2002 al 2004. Il rilievo sottomarino mostr\u00f2 di nuovo segni di vita nel 2005 generando un terremoto pi\u00f9 grande di qualsiasi altro l\u00e0 precedentemente registrato. Lo USGS-ANSS (Advanced National Seismic System, \"Sistema Sismico Nazionale Avanzato\") rifer\u00ec due terremoti, di magnitudo 5.1 e 5.4, il 13 maggio e il 17 luglio. Entrambi originavano da una profondit\u00e0 di 44\u00a0km. Il 23 aprile un terremoto di magnitudo 4.3 fu registrato ad una profondit\u00e0 di approssimativamente 33\u00a0km. Tra il 7 dicembre 2005 e il 18 gennaio 2006, avvenne uno sciame di circa 100 terremoti, il pi\u00f9 grande misurando 4 sulla scala della magnitudo e da 12 a 28\u00a0km di profondit\u00e0. Un altro terremoto che misurava 4.7 fu registrato in seguito approssimativamente a met\u00e0 strada tra il Loihi e P\u0101hala (sulla costa sud dell'Isola di Hawaii).\nEsplorazione.\nPrimi lavori.\nLa prima raffigurazione del Monte Loihi su una mappa fu sulla \"Survey Chart\" (\"Carta di rilevamento\") 4115, una versione batimetrica di parte delle Hawaii compilata dallo US Coast and Geodetic Survey nel 1940. All'epoca, il monte sottomarino non era notabile, essendo uno dei molti della regione. Un grande sciame sismico attir\u00f2 per la prima volta l'attenzione su di esso nel 1952. Quello stesso anno, il geologo Gordon A. Macdonald ipotizz\u00f2 che il rilievo sottomarino fosse un vulcano a scudo sottomarino attivo, simile ai due vulcani hawaiani attivi, Mauna Loa e K\u012blauea. L'ipotesi di Macdonald collocava il monte sottomarino come il vulcano pi\u00f9 recente della catena sottomarina Hawaii-Emperor, creato dal punto caldo delle Hawaii. Tuttavia, poich\u00e9 i terremoti erano orientati est-ovest (la direzione della the direction of the faglia vulcanica) e non c'era alcun tremore vulcanico nei sismometri distanti dal rilievo sottomarino, Macdonald attribu\u00ec il terremoto al fagliamento piuttosto che ad una eruzione vulcanica.\nI geologi sospettavano che il monte sottomarino potesse essere un vulcano sottomarino, ma senza prove l'idea rimase speculativa. Il vulcano era largamente ignorato dopo l'evento del 1952, e fu spesso erroneamente etichettato come una \"configurazione vulcanica pi\u00f9 antica\" sui grafici successivi. Al geologo Kenneth O. Emery \u00e8 attribuito di aver dato il nome al rilievo sottomarino nel 1955, descrivendo la forma lunga e stretta del vulcano come \"L\u014dihi\", la parola hawaiana per \"lungo\". Nel 1978, una spedizione studi\u00f2 l'intensa, ripetuta attivit\u00e0 sismica nota come sciami sismici nella e intorno all'area del\nLoihi. Anzich\u00e9 trovare un vecchio monte sottomarino estinto, i dati raccolti rivelarono che il Loihi era un vulcano giovane, probabilmente attivo. Le\nosservazioni mostrarono che il vulcano era incrostato di flussi lavici giovani e vecchi come pure di fluidi idrotermali che fuoriuscivano attivamente.\nNel 1978, una nave ricerca dello US Geological Survey raccolse campioni di dragaggio e fotografie della sommit\u00e0 del Loihi con l'obiettivo di studiare se il vulcano era ancora attivo. L'analisi delle foto e l'esame dei campioni di roccia lavica a cuscini sembravano mostrare che il materiale era \"fresco\", producendo altre prove che il Loihi era ancora attivo. Una spedizione dall'ottobre 1980 al gennaio 1981 raccolse ulteriori campioni di dragaggio e fotografie, fornendo la conferma aggiuntiva. Gli studi indicarono che le eruzioni venivano dalla parte meridionale del cratere di rift. Quest'area \u00e8 vicinissima al punto caldo delle Hawaii, che rifornisce il Loihi di magma. In seguito ad un evento sismico del 1986, una rete di cinque osservatori del fondo oceanico (OFO) furono schierati sul Loihi per un mese. La frequente sismicit\u00e0 del Loihi lo rende un candidato ideale per lo studio sismico attraverso gli OFO. Nel 1987, il sommergibile DSV Alvin fu usato per rilevare il Loihi.\nUn altro osservatorio autonomo fu posizionato sul Loihi nel 1991 per tracciare gli sciami sismici.\nDal 1996 a oggi.\nLa mole di informazioni sul Loihi viene dalle immersioni fatte in risposta all'eruzione del 1996. In un'immersione condotta quasi immediatamente dopo che fu riferito dell'attivit\u00e0 sismica, la visibilit\u00e0 era grandemente ridotta da alte concentrazioni di minerali smossi e da grandi tappeti galleggianti di batteri in acqua. I batteri che si alimentavano dei nutrienti disciolti avevano gi\u00e0 cominciato a colonizzare le nuove sorgenti idrotermali a Pele's Pit (formate dal crollo di quelle vecchie), e possono essere indicatori dei tipi di materiali eiettati dalle sorgenti appena formate. Esse furono attentamente campionate per ulteriori analisi in laboratorio. Un OFO rimase brevemente sulla sommit\u00e0 prima che potesse essere installata una sonda pi\u00f9 permanente.\nUna mappatura batimetrica ripetuta, basata sul sistema multibeam, fu usata per misurare i cambiamenti sulla sommit\u00e0 in seguito al crollo del 1996. I rilievi sulle sorgenti termali confermarono i cambiamenti dell'energia, e tra i minerali disciolti che emanavano dal Loihi. Il sommergibile \"Pisces V\" dello HURL (Hawaii Undersea Research Laboratory, \"Laboratorio di Ricerche Sottomarine delle Hawaii\"), immergendosi fino a 2.000\u00a0m, permise agli scienziati di campionare le acque, i microorganismi e i depositi minerali idrotermali della sorgente.\nNel 1997, scienziati dell'Universit\u00e0 delle Hawaii installarono un osservatorio del fondo oceanico (OFO) sulla sommit\u00e0 del Monte Loihi. l'osservatorio sottomarino fu soprannominato HUGO (Hawaii Undersea Geological Observatory, \"Osservatorio Geologico Sottomarino delle Hawaii\"). HUGO era collegato alla riva, a 34\u00a0km di distanza, mediante un cavo in fibra ottica. Esso forn\u00ec agli scienziati dati sismici, chimici e visivi in tempo reale sullo stato del Loihi, che ormai era diventato un laboratorio internazionale per lo studio del vulcanismo sottomarino. Il cavo che forniva energia e comunicazioni ad HUGO si ruppe nell'ottobre 1998, di fatto spegnendolo. Il 19 gennaio dell'anno seguente, HUGO fu visitato da \"Pisces V\". L'osservatorio funzion\u00f2 per quattro anni prima di disattivarsi nel 2002.\nDal 2006, il \"Fe-Oxidizing Microbial Observatory Project\" (FeMO, \"Progetto di Osservatorio Microbico FE-Ossidante\"), finanziato dalla National Science Foundation e dal Microbial Observatory Program, ha condotto crociere al Loihi per investigare la sua microbiologia ogni ottobre. La prima crociera, sulla nave \"R/V Melville\" e che sfruttava il sommergibile \"JASON2\", dur\u00f2 dal 22 settembre al 9 ottobre. Queste crociere studiano il gran numero di batteri Fe-ossidanti che hanno colonizzato il Loihi. L'esteso sistema di sorgenti del Loihi \u00e8 caratterizzato da un'alta concentrazione di anidride carbonica e ferro, mentre \u00e8 basso per quanto riguarda i solfuri. Queste carattereistiche creano un ambiente perfetto in cui i batteri ferro-ossidanti, chiamati BFO, possano prosperare.\nEcologia.\nGeochimica delle sorgenti idrotermali.\nL'ubicazione del Loihi nel Pacifico centrale ed il suo sistema di sorgenti idrotermali ben alimentate contribuiscono ad una ricca oasi per un ecosistema microbico. Aree di estese sorgenti idrotermali si trovano sul pavimento del cratere e sul pendio nord del Loihi, e lungo la sommit\u00e0 stessa del vulcano. Sorgenti idrotermali attive furono scoperte per la prima volta presso il Loihi alla fine degli anni 1980. Queste sorgenti sono notevolmente simili a quelle che si trovano presso le dorsali oceaniche, con composizione simile e differenze termali. I due pi\u00f9 importanti campi di sorgenti si trovano presso la sommit\u00e0: \"Pele's Pit\" (\"Fossa di Pele\", formalmente chiamata \"Pele's Vents\", cio\u00e8 \"Bocche di Pele\") e \"Kapo's Vents\" (\"Bocche di Kapo\"). Prendono nome dalla divinit\u00e0 hawaiana Pele e da sua sorella Kapo. Queste bocche o sorgenti sono considerate \"sorgenti a bassa temperatura\" perch\u00e9 le loro acque sono solo a circa 30\u00a0\u00b0C. L'eruzione vulcanica del 1996 e la creazione di Pele's Pit cambi\u00f2 questo, e inizi\u00f2 le sorgenti ad alta temperatura; le temperature di uscita furono misurate a 77\u00a0\u00b0C nel 1996.\nMicroorganismi.\nLe sorgenti giacciono da 1.100 a 1.325\u00a0m sotto la superficie, e oscillano come temperatura da 10 ad oltre . I fluidi delle sorgenti sono caratterizzati da un'alta concentrazione di CO2 (anidride carbonica) (fino a 17 mM) e Fe (ferro), ma bassa di solfuri. Bassi livelli di ossigeno e di pH sono fattori importanti per sostenere gli elevati quantitativi di Fe (ferro), uno dei tratti caratteristiche distintivi del Loihi. Queste carattereistiche lo rendono un ambiente perfetto perch\u00e9 i batteri ferro-ossidanti, chiamati BFeO, possano prosperarvi. La composizione dei materiali era simile a quella delle fumarole nere, che sono un habitat di archeobatteri estremofili. La dissoluzione e l'ossidazione del minerale osservata durante i due anni successivi suggerisce che il solfato non si preserva facilmente.\nUna variegata comunit\u00e0 di tappeti micorbici circondano le sorgenti e coprono virtualmente Pele's Pit. Lo Hawaii Undersea Research Laboratory (HURL, \"Laboratorio per le Ricerche Sottomarine delle Hawaii\"), il Centro di Ricerca per le Hawaii e il Pacifico Occidentale del NOAA, monitora ed esamina i sistemi idrotermali e studia la comunit\u00e0 locale.\nThe National Science Foundation (NSF) finanzi\u00f2 una spedizione sul Loihi per il campionamento degli estremofili nel 1999. I tappeti microbici circondavano le sorgenti a 160\u00a0\u00b0C, e comprendevano un nuovo organismo simile ad una medusa. Campioni furono raccolti per essere studiati presso il Centro d'Ingegneria dei Bioprodotti Marini dell'NSF (\"Marine Bioproducts Engineering Center\", MarBEC). Nel 2001, il \"Pisces V\" raccolse campioni degli organismi e li port\u00f2 in superficie per studiarli.\nIl Centro per le Ricerche Sottomarine del NOAA ed il Centro d'Ingegneria dei Bioprodotti Marini dell'NSF stanno cooperando per campionare ed esaminare i batteri e gli archeobatteri locali estremofili. C'\u00e8 anche una crociera del FeMO (\"Fe-Oxidizing Microbial Observatory\", \"Osservatorio Microbico Ferro-Ossidante\") pianificata per ottobre 2009.\nMacroorganismi.\nLa vita marina che abita le acque intorno al Loihi non \u00e8 diversa come la vita presso altri, meno attivi, rilievi sottomarini. I pesci che si \u00e8 trovato vivono vicino al Loihi includono il pesce scimmia di Celebes (\"Sladenia remiger\"), e membri della famiglia delle anguille dalle branchie basse, Synaphobranchidae. Gli invertebrati identificati nell'area comprendono due specie include two species endemiche delle sorgenti idrotermali, un gamberetto bresilide (\"Opaepele loihi\") della famiglia Alvinocarididae (descritta nel 1995), e un verme tubolare o pogonoforo. Le immersioni condotte dopo gli sciami sismici del 1996no furono in grado di trovare n\u00e9 il gamberetto n\u00e9 il verme, e non si sa se vi sono effetti duraturi su queste specie.\nDal 1982 al 1992, le immersioni nei sommergibili dello Hawaii Undersea Research Laboratory schierati vicino all'Atollo Johnston e al Monte Cross fotografarono i pesci del Monte Loihi, dell'Atollo Johnston e del Monte Cross a profondit\u00e0 tra 40 e 2.000\u00a0m. Un piccolo numero di specie identificate presso il Loihi erano avvistamenti da poco registrati nelle Hawaii, compreso il pesce bara (\"Chaunax fimbriatus\"), ed il pesce scimmia di Celebes."}
{"id": "2634814", "revid": "1543377", "url": "https://it.wikipedia.org/wiki?curid=2634814", "title": "Boys and Girls (Pixie Lott)", "text": "Boys and Girls \u00e8 il secondo singolo della cantante inglese Pixie Lott proveniente dal suo album di esordio \"Turn It Up\". La canzone \u00e8 stata pubblicata digitalmente nel Regno Unito il 5 settembre 2009 come secondo singolo estratto dell'album. Un duplicato fisico fu pubblicato il 7 settembre su iTunes. Il singolo ha raggiunto la vetta della Official Singles Chart nel settembre 2009, alla pari del precedente brano della cantante, \"Mama Do (Uh Oh, Uh Oh)\".\nIl video.\nLa canzone \u00e8 stata accompagnata da un video musicale. Le riprese sono state completate il 13 giugno 2009."}
{"id": "2634825", "revid": "307923", "url": "https://it.wikipedia.org/wiki?curid=2634825", "title": "Dipartimento di Avellaneda", "text": ""}
{"id": "2634828", "revid": "307923", "url": "https://it.wikipedia.org/wiki?curid=2634828", "title": "Dipartimento di Bermejo", "text": ""}
{"id": "2634837", "revid": "62004", "url": "https://it.wikipedia.org/wiki?curid=2634837", "title": "Classifica a punti (Giro d'Italia femminile)", "text": "La classifica a punti del Giro d'Italia femminile \u00e8 una delle classifiche accessorie della corsa a tappe italiana. Consiste in una graduatoria determinata dai piazzamenti delle atlete al traguardo. La leader della classifica indossa la maglia ciclamino.\nStoria.\nLa classifica a punti venne istituita nel 1988, anno della prima edizione del Giro d'Italia femminile, ed \u00e8 sempre stata assegnata. La prima vincitrice \u00e8 stata la tedesca Petra Rossner, mentre l'olandese Marianne Vos detiene il record di sei successi nella graduatoria.\nFino al 2011 la leader della classifica in indossava la maglia ciclamino, come al Giro d'Italia maschile, sostituita nel 2012 dalla maglia gialla. Nel 2013 il simbolo \u00e8 tornato a essere la tradizionale maglia ciclamino."}
{"id": "2634842", "revid": "62004", "url": "https://it.wikipedia.org/wiki?curid=2634842", "title": "Classifica generale (Giro d'Italia femminile)", "text": "La classifica generale del Giro d'Italia femminile \u00e8 la principale classifica della corsa a tappe italiana, e definisce la vincitrice della gara. Consiste in una graduatoria a tempo, calcolata in sommando i tempi di ogni ciclista sul traguardo di ogni tappa. Il simbolo distintivo, e simbolo della corsa, \u00e8 la \"maglia rosa\"."}
{"id": "2634854", "revid": "599013", "url": "https://it.wikipedia.org/wiki?curid=2634854", "title": "Ji\u0159\u00ed Douba", "text": ""}
{"id": "2634856", "revid": "54253", "url": "https://it.wikipedia.org/wiki?curid=2634856", "title": "Vaccino anti-influenzale", "text": "Il vaccino per l'influenza \u00e8 un vaccino inattivato trivalente, preparato con virus coltivati in embrioni di pollo, efficace verso il tipo A ed il tipo B del virus dell'influenza. \nData l'elevata variabilit\u00e0 dei ceppi virali influenzali, \u00e8 necessario adattare ogni anno i ceppi virali contenuti nel vaccino con quelli che si presume caratterizzino la stagione influenzale in corso.\nComponenti e formulazioni.\nIl vaccino \u00e8 detto \"trivalente\" in quanto fornisce copertura contro tre sierotipi: i due sierotipi H1N1 ed H3N2 per il tipo A ed un sierotipo per il tipo B.\nIl vaccino inattivato trivalente pu\u00f2 essere distinto in vaccino a virus completo, vaccino ad antigene purificato (\"subunit-vaccine\") e vaccino frammentato (\"split-virus\"). Il vaccino per l'influenza stagionale \u00e8 presente anche in formulazioni a virus vivo attenuato somministrate per inalazione (approvato dalla FDA).\nIl vaccino inattivato pu\u00f2 essere formulato anche con l'aggiunta di un adiuvante (MF59, liposomi), una sostanza che amplifica la risposta anticorpale e che permette di impiegare quantit\u00e0 minori di materiale virale.\nIndicazioni alla vaccinazione contro l'influenza.\nPazienti anziani.\nI soggetti con et\u00e0 superiore a 65 anni sono maggiormente a rischio di complicanza da virus influenzale. Nei pazienti anziani i titoli anticorpali sierici dopo somministrazione del vaccino influenzale inattivato possono scendere al di sotto dei livelli protettivi in 4 mesi o meno contro i 6 mesi dei pazienti adulti pi\u00f9 giovani. La somministrazione di dosi maggiori di vaccino inattivato (60 mcg di antigene emoagglutinina per ciascun ceppo virale contenuto nel vaccino) ha determinato titoli anticorpali pi\u00f9 elevati nei pazienti anziani rispetto alla dose di vaccino inattivato standard (15 mcg di antigene emoagglutinina per ciascun ceppo virale). Non \u00e8 noto per\u00f2 se il maggior titolo anticorpale si traduce in una maggiore efficacia clinica verso l'infezione o la malattia influenzale (non sono disponibili trial clinici relativi all'efficacia clinica del vaccino a dose maggiore)\nDiabete.\nIl diabete rappresenta una indicazione per la vaccinazione influenzale stagionale, sia per gli adulti, sia per i pazienti pediatrici. I disturbi virali e batterici sono associati infatti a una maggiore mortalit\u00e0 nei pazienti con diabete: l'influenza e le sue complicazioni possono causare una perdita del controllo metabolico inducendo un aumento delle proteine seriche glicosilate; la chetoacidosi pu\u00f2 portare a un aumento del numero di ricoveri, del tasso di mortalit\u00e0 e di complicazioni protratte.\nLa maggior parte dei pazienti diabetici che riceve una sufficiente immunit\u00e0 cellulare e umorale risulta protetta dalle infezioni. Pi\u00f9 del 70% dei pazienti con diabete di tipo I (insulino-dipendente) produce una risposta soddisfacente alla vaccinazione antinfluenzale; nei pazienti con diabete di tipo II (non insulino-dipendente) la risposta anticorpale \u00e8 simile ai pazienti sani.\nImmunodepressione.\nNei pazienti oncologici \u00e8 raccomandata la vaccinazione con il vaccino influenzale stagionale; in questa classe di pazienti i disturbi immunologici sono dovuti sia al decorso della malattia sia al trattamento terapeutico (radio e chemioterapia). Sia nei pazienti adulti sia in quelli pediatrici \u00e8 stato osservato un aumento dell'incidenza dell'influenza che tende ad essere pi\u00f9 prolungata. Il vaccino influenzale stagionale \u00e8 raccomandato nei pazienti affetti dal virus HIV per ridurre il rischio di complicazioni post-influenzali, come la polmonite. Secondo alcuni dati non confermati successivamente era stato ipotizzato un coinvolgimento del vaccino influenzale stagionale nella replicazione del virus HIV nel plasma o nelle cellule mononucleate del sangue aumentando la suscettibilit\u00e0 delle cellule non infette all'infezione del virus HIV. Anche i pazienti con emofilia devono essere immunizzati contro l'influenza ogni anno.\nSclerosi multipla.\nLa vaccinazione con vaccino influenzale stagionale non \u00e8 controindicata nei pazienti con sclerosi multipla. Il vaccino non aumenta la frequenza di ricadute. In uno studio randomizzato in doppio cieco su 104 pazienti con sclerosi multipla, il rischio di relapse o progressione della malattia in un periodo di follow-up di 6 mesi \u00e8 risultato simile nei pazienti esposti a vaccino antinfluenzale o a placebo.\nIn un ampio studio caso-crossover che ha utilizzato i dati di 643 pazienti inclusi nel Database Europeo per la Sclerosi Multipla, non \u00e8 stato riscontrato un aumento del rischio di relapse nei 2 mesi successivi alla vaccinazione per influenza, epatite B e tetano in confronto ai periodi controllo senza vaccinazione. Il vaccino influenzale stagionale non deve essere somministrato durante i periodi di ricaduta della malattia e, preferibilmente, non nello stesso giorno in cui si assumono farmaci (incluso interferone) per la sclerosi multipla.\nArtrite reumatoide/lupus eritematoso sistemico.\nIl vaccino influenzale stagionale non \u00e8 risultato esacerbare i sintomi di queste patologie.\nAsma.\nNei pazienti affetti da asma, l'influenza pu\u00f2 causare esacerbazione dell'asma stessa con ostruzione del flusso d'aria nelle vie respiratorie aumentando il rischio di mortalit\u00e0. \u00c8 quindi raccomandata la vaccinazione con vaccino influenzale nei pazienti con asma. La vaccinazione antinfluenzale stagionale deve essere somministrata quando il paziente asmatico \u00e8 in fase di remissione. Dovrebbe essere differita nei pazienti in terapia con dosi elevate di corticosteroidi, impiegati in caso di esacerbazione dell'asma (prednisone in dosaggi superiori o uguali a 20\u00a0mg/die). Gli effetti avversi indotti dal vaccino influenzale stagionale sono lievi ed includono essenzialmente un'aumentata irritabilit\u00e0 delle vie respiratorie; il rischio di complicazioni polmonari correlato alla vaccinazione \u00e8 raro\nDisturbi renali.\nL'influenza \u00e8 pi\u00f9 grave nei soggetti con disturbi renali cronici; \u00e8 quindi raccomandata in questa classe di pazienti la vaccinazione annuale con il vaccino influenzale stagionale. Tuttavia ci sono discrepanze tra i risultati di diversi studi sulla risposta immunitaria alla vaccinazione antinfluenzale in pazienti con disturbi renali. Alcuni studi confermano una buona risposta serica al vaccino influenzale, mentre altri indicano una significativa diminuzione dei livelli di anticorpi rispetto ai soggetti sani. I pazienti con disturbi renali il numero dei linfociti e i livelli serici di IgG, IgM e IgA sono generalmente compresi nel range normale, ma la risposta specifica umorale \u00e8 compromessa. Il disturbo immunologico in questi pazienti \u00e8 connesso a diversi fattori, tra cui le tossine uremiche, l'ipoproteinemia cronica e l'ipoglicemia causata da un catabolismo intensificato e da una deficienza cronica di microelementi; tutti questi elementi possono portare ad una scarsa risposta immunitaria al vaccino influenzale.\nIl vaccino per l'influenza \"suina\" del 2009.\nIl vaccino per il ceppo della pandemia influenzale del 2009 contiene antigeni di superficie del ceppo virale identificato con la sigla \u201cA/California/7/2009 (H1N1)v (X-179A)\u201d.\nIl vaccino deriva da un precedente vaccino \"mock up\" (prototipo) in cui il ceppo virale originario, virus influenzale A H5N1 (A/Vietnam/1194/2004) oppure (A/Vietnam/1203/2004) \u00e8 stato sostituito con il ceppo virale A H1N1, A/California/7/2009 (H1N1)v. \nIl vaccino \u201cmock up\u201d contiene antigeni non conosciuti da parte del sistema immunitario dell'uomo perch\u00e9 appartenenti ad un virus diverso da quelli che circolano nella stagionale influenzale. Questo tipo di vaccino permette di raccogliere informazioni relative a efficacia e sicurezza/tollerabilit\u00e0 in una popolazione che non ha avuto contatti precedenti con il virus vaccinale. Le informazioni raccolte sono rilevanti per i vaccini pandemici.\nLa maggior parte dei dati di efficacia e tollerabilit\u00e0 per il vaccino pandemico derivano dagli studi clinici eseguiti con il vaccino \u201cmock up\u201d H5N1 (A/Vietnam/1194/2004) oppure (A/Vietnam/1203/2004).\nIndicazioni.\nUn soggetto rientra nelle categorie definite \u201ca rischio\u201d per l'influenza A H1N1 se presenta una delle seguenti patologie:\nPazienti pediatrici.\nI dati di letteratura disponibili per il vaccino \u201cmock up\u201d e per i vaccini pandemici A H1N1 nei pazienti pediatrici sono limitati, in particolare nei bambini di et\u00e0 inferiore ai 3 anni. Sulla base delle percentuali di risposta immunologica, mentre nei bambini con 10 o pi\u00f9 anni, la somministrazione di una singola dose sembra conferire sufficiente protezione immunologica, nei bambini pi\u00f9 piccoli le dosi da somministrare sono due e anche in questo caso il titolo anticorpale tende a variare.\nL'andamento della distribuzione del virus influenza A H1N1 sembra privilegiare la popolazione pi\u00f9 giovane rispetto agli \u201cover 60\u201d, diversamente da quanto osservato con l'influenza stagionale. In Messico, paese di origine dell'influenza pandemica, sono stati segnalati un numero maggiore di casi nei bambini con et\u00e0 &gt;/= 5 anni rispetto a bambini di et\u00e0 inferiore. Sembrerebbe che il rischio di contrarre il virus influenzale pandemico, tra i 5 e i 14 anni, sia 14 volte superiore a quella riscontrata nei pazienti con pi\u00f9 di 60. Questa caratteristica \u00e8 stata confermata anche dai dati del Nord America e dell'Europa; risulta tuttavia ovvia se si considerano le normali condizioni/abitudini che caratterizzano la fascia di et\u00e0 scolare: molte ore in ambienti chiusi e affollati, come quelli scolastici, dove il contagio \u00e8 pi\u00f9 facile.\nIl vaccino per l'influenza stagionale.\nIl vaccino per l'influenza A H1N1 variante pandemica 2009 non sostituisce il vaccino influenzale stagionale trivalente per la stagione 2009-2010 e viceversa perch\u00e9 i ceppi virali utilizzati per la preparazione dei vaccini sono tra loro diversi (vaccino pandemico, ceppo virale A/California/7/2009 (H1N1) v (X-179A; vaccino stagionale trivalente, ceppo A/Brisbane/59/2007 (H1N1) pi\u00f9 ceppo A/Brisbane/10/2007 (H3N2) pi\u00f9 ceppo B/Brisbane/60/2008). \n\u00c8 possibile co-somministrare i due tipi di vaccino, pandemico e stagionale, utilizzando due sedi distinte. \u00c8 importante che, in caso di co-somministrazione, il vaccino influenzale stagionale non contenga adiuvanti. \nSi noti che il ceppo A/California/7/2009 \u00e8 stato poi inserito nel vaccino influenzale stagionale trivalente per la successiva stagione 2010-2011.\nGravidanza, allattamento.\nNon sono disponibili dati di letteratura relativi alla somministrazione dei vaccini pandemici A H1N1 (Focetria, Pandemrix, Celvapan) nelle donne in gravidanza. L'esperienza clinica dei vaccini inattivati, non-adiuvati per l'influenza stagionale conferma l'assenza di effetti tossici embriofetali. La vaccinazione antinfluenzale stagionale nel terzo trimestre di gravidanza protegge anche il neonato: il vaccino riduce del 63% l'incidenza di influenza e del 29% l'incidenza di complicazioni respiratorie fino al sesto mese di vita."}
{"id": "2634858", "revid": "62004", "url": "https://it.wikipedia.org/wiki?curid=2634858", "title": "Classifica scalatori (Giro d'Italia femminile)", "text": "La classifica scalatori del Giro d'Italia femminile \u00e8 una delle classifiche accessorie della corsa a tappe italiana. Consiste in una graduatoria determinata dai punti che vengono assegnati alle cicliste che transitano per prime ai traguardi dei Gran Premi della Montagna. La leader della classifica indossa la maglia verde."}
{"id": "2634860", "revid": "599013", "url": "https://it.wikipedia.org/wiki?curid=2634860", "title": "Bryan Douglas", "text": "Carriera.\nClub.\nHa giocato tutta la sua carriera nel Blackburn Rovers, squadra della sua citt\u00e0 natale, dal 1952 al 1969, giocando 438 partite e segnando 100 reti.\nNazionale.\nCon la Nazionale inglese ha giocato 36 partite segnando 11 reti."}
{"id": "2634861", "revid": "62004", "url": "https://it.wikipedia.org/wiki?curid=2634861", "title": "Classifica giovani (Giro d'Italia femminile)", "text": "La classifica giovani del Giro d'Italia femminile \u00e8 una delle classifiche accessorie della corsa a tappe italiana. Consiste in una graduatoria a tempi che riguarda solo le cicliste che non hanno ancora compiuto il ventitreesimo anno di et\u00e0 il 1\u00ba gennaio dell'anno in corso. Il simbolo distintivo \u00e8 la maglia bianca."}
{"id": "2634869", "revid": "767487", "url": "https://it.wikipedia.org/wiki?curid=2634869", "title": "Michael Ludwig (schermidore)", "text": "Palmar\u00e8s.\nIn carriera ha conseguito i seguenti risultati:"}
{"id": "2634871", "revid": "438588", "url": "https://it.wikipedia.org/wiki?curid=2634871", "title": "Pelota basca", "text": ""}
{"id": "2634875", "revid": "110157", "url": "https://it.wikipedia.org/wiki?curid=2634875", "title": "Apparecchiature incamiciate", "text": "Nell'ambito dell'ingegneria chimica, vengono dette apparecchiature incamiciate delle particolari apparecchiature chimiche in cui lo scambio termico viene svolto attraverso una \"camicia\" (in inglese \"jacket\"), ovvero un'intercapedine che avvolge (completamente o in parte) l'apparecchiatura stessa, attraverso la quale viene fatto passare il \"fluido di servizio\" (in genere acqua) con il quale l'apparecchiatura scambia calore. Il fluido di servizio ha il compito di raffreddare o riscaldare (a seconda dell'uso a cui \u00e8 destinata l'apparecchiatura) l'interno dell'apparecchiatura, dove si trova il \"fluido di processo\".\nTipologia costruttiva.\nEsistono vari tipi di camicie, che differiscono tra loro per la geometria della camicia, tra cui:\nEsempi di apparecchiature incamiciate.\nAlcuni esempi di apparecchiature incamiciate sono:"}
{"id": "2634880", "revid": "16066", "url": "https://it.wikipedia.org/wiki?curid=2634880", "title": "Loihi Seamount", "text": ""}
{"id": "2634884", "revid": "685869", "url": "https://it.wikipedia.org/wiki?curid=2634884", "title": "Fame (Grace Jones)", "text": "Fame \u00e8 il secondo album in studio della cantante giamaicana Grace Jones, pubblicato il 7 giugno 1978 dalla Island Records."}
{"id": "2634885", "revid": "767487", "url": "https://it.wikipedia.org/wiki?curid=2634885", "title": "L'imperatrice Caterina", "text": "L'imperatrice Caterina (\"The Scarlet Empress\") \u00e8 un film del 1934 diretto da Josef von Sternberg. Basato sui diari di Caterina II di Russia, il film ha come protagonista Marlene Dietrich.\nSullo stesso tema, quell'anno fu realizzato anche il film britannico \"La grande Caterina\" (\"The Rise of Catherine the Great\"), diretto da Paul Czinner, con Elisabeth Bergner nel ruolo da protagonista.\nTrama.\nSofia Federica, figlia di un principe tedesco, fin da piccola \u00e8 destinata a un grande matrimonio e viene educata con estrema severit\u00e0. In et\u00e0 da marito, le si annuncia che diventer\u00e0 la sposa di Pietro, granduca russo, erede al trono. Per lui, lascer\u00e0 la Germania, accompagnata alla corte di Pietroburgo dal conte Alessio, un bellissimo ufficiale da cui Sofia resta affascinata. Credendo di trovare un marito altrettanto bello, la giovane principessa tedesca resta profondamente delusa nel trovarsi davanti, invece, a un ometto dai comportamenti infantili e oltremodo offensivi nei suoi confronti. Ribattezzata Caterina dalla zarina Elisabetta, la giovane viene umiliata dal marito che la tradisce con la sua vecchia amante, la contessa Elisabetta. Caterina cerca rifugio nell'amore di Alessio, ma anche lui la delude, quando scopre che \u00e8 l'amante dell'imperatrice che se lo fa portare in camera da letto proprio da lei. Cercando di reagire, Caterina si concede a un ufficiale della guardia, il primo uomo che incontra. Finalmente resta incinta e cos\u00ec acquista potere alla corte russa. Morta Elisabetta, Pietro congiura per togliersi di torno la moglie. Ma Caterina, ormai abile negli intrighi di corte, prende il potere appoggiata dalla chiesa e dall'esercito; facendo uccidere Pietro sale al trono acclamata da tutto il popolo.\nProduzione.\nIl film fu prodotto dalla Paramount Pictures.\nDistribuzione.\nDistribuito dalla Paramount Pictures, usc\u00ec nelle sale cinematografiche USA il 15 settembre 1934 dopo essere stato presentato in prima mondiale a Londra il 9 maggio 1934\nCritica.\nSecondo il \"Dizionario Mereghetti\", \u00e8 \u00abforse il pi\u00f9 affascinante film di Sternberg [...] interamente dominato dalla presenza dell'eros\u00bb, dalle \u00abscenografie espressionistiche, barocche, angoscianti [...] di una magnificenza visiva ai limiti del delirio\u00bb.\nPer il \"Dizionario Morandini\" \u00e8 \u00abun film delirante, onirico, eccessivo, ornamentale, dominato dall'Eros, da una visione del potere come esperienza orgiastica e da una M. Dietrich inafferrabile ed estatica [...] \u00c8 il pi\u00f9 ermetico e complesso dei 7 film di Sternberg con M. Dietrich, e uno dei pi\u00f9 bizzarri mai usciti da Hollywood\u00bb."}
{"id": "2634886", "revid": "101265638", "url": "https://it.wikipedia.org/wiki?curid=2634886", "title": "Zsolt N\u00e9meth (schermidore)", "text": ""}
{"id": "2634889", "revid": "135491", "url": "https://it.wikipedia.org/wiki?curid=2634889", "title": "The Scarlet Empress", "text": ""}
{"id": "2634891", "revid": "181699", "url": "https://it.wikipedia.org/wiki?curid=2634891", "title": "Pilota valenciana", "text": ""}
{"id": "2634898", "revid": "599013", "url": "https://it.wikipedia.org/wiki?curid=2634898", "title": "Ildik\u00f3 Pusztai", "text": ""}
