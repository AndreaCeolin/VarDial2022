{"id": "2631739", "revid": "729019", "url": "https://it.wikipedia.org/wiki?curid=2631739", "title": "Battaglia di R\u017eev", "text": "La prima battaglia di R\u017eev fu combattuta tra gennaio e febbraio del 1942 sul fronte orientale della seconda guerra mondiale. L'Armata Rossa assalt\u00f2 le posizioni della Wehrmacht poste a difesa del saliente di R\u017eev (tedesco: Rzhev), ma la IX Armata tedesca riusc\u00ec ad avere la meglio sugli attaccanti. La vittoria in questa battaglia consacr\u00f2 Walter Model come uno dei pi\u00f9 abili tattici difensivi di tutto il conflitto.\nPremessa.\nLa controffensiva sovietica seguita al fallimento dell'assalto tedesco a Mosca aveva ottenuto importanti risultati, allentando la tensione attorno alla capitale e infondendo nuova fiducia nelle truppe dell'Armata rossa e nei suoi alti comandi militari. La Wehrmacht fu costretta ad arretrare per diversi chilometri: i tedeschi avevano sottovalutato la forza dell'esercito sovietico e la sua determinazione a evitare una nuova sconfitta. Questo errore di valutazione per poco non cost\u00f2 molto caro ai tedeschi, che rischiarono di mandare in crisi tutto il settore centrale del loro dispositivo bellico.\nNel corso dell'inverno, per\u00f2, le truppe tedesche riuscirono a riorganizzare una linea di difesa efficace, basata sul controllo di alcune citt\u00e0-chiave, che divennero dei veri e propri bastioni: nonostante i sovietici riuscissero a spingersi per chilometri attraverso le linee nemiche, il possesso di queste posizioni fortificate permise alla linea di difesa tedesca di non crollare. Il possesso di queste citt\u00e0-bastione costituiva un duplice vantaggio per le difese tedesche: da un punto di vista tattico, le fortificazioni costituivano uno scoglio durissimo per i sovietici; da un punto di vista strategico, la loro posizione a cavallo delle principali vie di comunicazione rendeva il possesso di queste citt\u00e0 addirittura dominante. Controllando i nodi stradali e ferroviari, i tedeschi riuscivano ad evitare il crollo delle loro linee e un decisivo sfondamento sovietico.\nNel settore centrale del fronte, la citt\u00e0 di R\u017eev costituiva la citt\u00e0-bastione attorno a cui si basava la difesa di tutto il fianco sinistro del Gruppo d'armate Centro. I ripetuti attacchi sovietici in questo settore cos\u00ec cruciale determinarono la formazione di un profondo saliente, di cui R\u017eev costituiva la punta. Il controllo del saliente era di fondamentale importanza strategica per i tedeschi: solo mantenendo le posizioni a R\u017eev, infatti, la Wehrmacht sarebbe riuscita a mantenere al sicuro la principale via di rifornimento di tutto il Gruppo d'armate Centro (l'autostrada che collega Smolensk a Mosca), altrimenti minacciata dagli attacchi sovietici.\nL'attacco.\nLa situazione sovietica.\nDopo la battuta d'arresto subita a causa dell'accanita difesa tedesca, i sovietici avevano bisogno di rilanciare l'iniziativa e di ottenere una vittoria che sollevasse il morale delle truppe. Il saliente di R\u017eev si presentava come il punto ideale per un attacco: da un punto di vista tattico i sovietici avrebbero potuto puntare all'accerchiamento dell'intera IX Armata tedesca, posta a difesa di quel tratto di fronte; da un punto di vista strategico, l'occupazione del saliente avrebbe aperto ai sovietici la via per riconquistare Vjaz'ma, il cui possesso garantiva il controllo dell'autostrada Mosca-Smolensk.\nStalin e la Stavka diedero cos\u00ec disposizioni al Generale Ivan Konev (comandante del Fronte Kalinin) di preparare una nuova offensiva che, dopo aver circondato il grosso della IX Armata tedesca a difesa del saliente di R\u017eev, puntasse alla conquista di Vjaz'ma, con l'obiettivo finale di riprendere possesso dell'autostrada e della linea ferroviaria a ovest di Mosca, gettando cos\u00ec nel caos tutta l'organizzazione logistica del Gruppo d'armate Centro. L'attacco sovietico inizi\u00f2 il 12 gennaio 1942, segnando successi su tutta la linea del fronte.\nLa situazione tedesca.\nLe forze tedesche a difesa del saliente di R\u017eev erano principalmente inquadrate nella IX Armata, al comando del Generale Strauss. I lunghi combattimenti invernali avevano seriamente provato le capacit\u00e0 di resistenza delle linee tedesche, esponendole cos\u00ec ancora di pi\u00f9 al pericolo di essere travolte dai sovietici. Quando l'attacco del Fronte Kalinin inizi\u00f2, la IX Armata fu seriamente sul punto di essere travolta e accerchiata; nel nord del saliente gli attacchi della XXIX e della XXXIX Armata sovietica avevano portato subito all'accerchiamento del XXIII. Armee-korps, mentre pi\u00f9 a sud il quartier generale della IX Armata si trov\u00f2 ben presto a pochi chilometri dal fronte.\nSul fianco sinistro del saliente, la situazione era divenuta ancora pi\u00f9 critica per i tedeschi. In questo settore, infatti, le truppe sovietiche avevano lanciato un fortissimo attacco che port\u00f2 allo sfondamento delle linee tedesche. Si gener\u00f2 cos\u00ec una falla di diversi chilometri, attraverso la quale numerose divisioni della XXIX e della XXXIX Armata sovietica ebbero modo di penetrare attraverso le difese tedesche. La situazione rischi\u00f2 di degenerare definitivamente quando il grosso delle forze sovietiche operanti sul fianco sinistro del saliente inizi\u00f2 una conversione verso sinistra nella zona di Sicevka. Il controllo di questa piccola citt\u00e0 era assolutamente fondamentale per i tedeschi; Sicevka era infatti un importante nodo ferroviario posto lungo la tratta che collegava Vjaz'ma a R\u017eev: se i russi l'avessero ripresa, avrebbero spezzato la sola via di rifornimento della IX Armata, ponendosi cos\u00ec nelle migliori condizioni possibili per completare l'accerchiamento del saliente di R\u017eev.\nAd aggravare la situazione, oltretutto, venne il peggioramento delle condizioni di salute sia del Comandante della IX Armata, che del suo Capo di stato maggiore. Proprio nel momento in cui sarebbe stato necessario avere il controllo della situazione, l'unit\u00e0 tedesca si trov\u00f2 sostanzialmente decapitata. La resistenza della IX Armata tedesca fu accanita, riuscendo a respingere gli attacchi su Sicevka a costo di altissime perdite. Per continuare a resistere, per\u00f2, le truppe tedesche avrebbero avuto bisogno di una svolta.\nL'arrivo di Model.\nLa svolta per i tedeschi arriv\u00f2 con la nomina a Comandante della IX Armata di uno dei pi\u00f9 abili strateghi difensivi di tutto il secondo conflitto mondiale: il Generale Walter Model. Assieme a lui fu nominato il Generale Hans Krebs quale Capo di stato maggiore dell'Armata; oltretutto la 1. Panzer-division fu trasferita sotto il comando della IX Armata, allo scopo di rinforzare le fragili posizioni tedesche a difesa della fondamentale cittadina di Sicevka. Con queste mosse, si ponevano le condizioni per una svolta decisiva a favore dei tedeschi.\nUn nuovo spirito al fronte.\nSin dal suo arrivo al quartier generale della IX Armata, Model cerc\u00f2 di diffondere uno spirito positivo e combattivo a truppe e comandanti ormai molto demoralizzati. Tutti conoscevano il carattere spavaldo del giovane Generale tedesco e si fidavano della sua abilit\u00e0 di comandante militare. La linea d'azione che Model indic\u00f2 ai suoi subordinati fu ben presto chiara: innanzitutto riorganizzare le linee di difesa, poi preparare un deciso contrattacco. Di fronte alle perplessit\u00e0 di un Colonnello dello Stato maggiore della IX Armata, che chiese al Generale quali nuovi elementi avesse portato per far passare i tedeschi all'attacco, Model rispose con decisione: \u201c\"me stesso\"\u201d. Tutti scoppiarono a ridere, rasserenando per un attimo un clima fino ad allora sempre pesantissimo.\nModel punt\u00f2 moltissimo sul ridare fiducia a truppe ormai allo sbando: fece frequenti visite al fronte nelle prime linee, parl\u00f2 con i soldati e una volta guid\u00f2 personalmente un battaglione al contrattacco. Questo elemento ebbe una importanza decisiva nel ribaltare le sorti della battaglia.\nLa difesa di Model.\nLa priorit\u00e0 di Model fu quella di riorganizzare la difesa tedesca; in particolare indic\u00f2 gli obiettivi principali nella difesa di Sicevka e della ferrovia R\u017eev- Sicevka-Vjaz'ma, la principale linea di rifornimento della IX Armata. Per riorganizzare la sua difesa, il Comandante della IX Armata tedesca mise a frutto l'esperienza maturata negli scontri dell'inverno del 1941.\nLa tattica difensiva di Model si basava sull'osservazione che i sovietici attaccavano sempre in massa e con scarsa coordinazione tra i reparti; questo tipo di attacchi tendeva ad essere maggiormente efficace quando a fronteggiare la pressione degli attaccanti era disposta una linea difensiva organizzata su singoli punti fortificati, piuttosto che una linea di difesa continua. Per di pi\u00f9 Model aveva rilevato che l'organizzazione di supporto logistico sovietica era ancora in larga parte incapace di sostenere una battaglia di movimento e di penetrazione in profondit\u00e0 attraverso le linee nemiche; ci\u00f2 significava che, anche qualora il fronte difensivo fosse stato sfondato in un punto, tale sfondamento non avrebbe rappresentato necessariamente un elemento di crisi generale.\nCos\u00ec Model organizz\u00f2 la sua difesa distribuendo gli uomini su tutto il corso del fronte; a piccoli kampfgruppen meccanizzati operanti nelle retrovie l'onere di chiudere eventuali falle create da attacchi nemici. Questi erano, in sintesi, i principi fondamentali su cui si bas\u00f2 la famosa difesa di Model:\nPer raggiungere i due obiettivi principali della sua strategia difensiva, oltretutto, Model mise in pratica due azioni originali ma molto efficaci. Assegn\u00f2 la 1. Panzer-division, appena trasferita al comando della IX Armata, alla difesa di Sicevka: non potendo per\u00f2 utilizzare mezzi corazzati in quelle difficili condizioni climatiche, tutti gli effettivi della divisione furono trasformati in fanti-sciatori, impegnati in azioni difensive, in esplorazioni del fronte e nel supporto dei genieri lungo la linea ferroviaria. Per difendere la ferrovia, oltretutto, fu organizzato un treno corazzato armato con artiglieria pesante che difese i convogli di rifornimento e offr\u00ec supporto alla difesa della linea del fronte. In pochi giorni la situazione delle difese tedesche miglior\u00f2 sensibilmente e la situazione si stabilizz\u00f2.\nIl contrattacco.\n\u201c\"Attaccare, riprendere l'iniziativa, imporsi all'avversario con la manovra\"\u201d: questa era la priorit\u00e0 di Model una volta stabilizzato il fronte. Il piano d'attacco prevedeva che la 1. Panzer-division, con il supporto di elementi della 2. Panzer-division \"Das Reich\", avesse attaccato verso nord-ovest per colpire al fianco le unit\u00e0 sovietiche che avevano precedentemente sfondato le linee tedesche. L'attacco della 1. Panzer-division nel settore sud del saliente inizi\u00f2 il 21 gennaio. Il giorno seguente inizi\u00f2 un ulteriore attacco nel settore nord del saliente: il VI. e il XXIII. Armee-korps lanciarono un'offensiva in contemporanea per spezzare l'isolamento del XXIII. Armee-korps e creare una falla nelle linee sovietiche.\nEntrambi gli attacchi ebbero successo: a nord il XXIII. Armee-korps usc\u00ec dalla sacca cui era stato confinato, mentre a sud le manovre delle unit\u00e0 tedesche accerchiarono le divisioni sovietiche della XXIX e XXXIX Armata precedentemente penetrate attraverso le linee tedesche.\nLa reazione sovietica non si fece attendere: il 26 gennaio avviarono una controffensiva che mirava a spezzare l'accerchiamento che bloccava le proprie unit\u00e0 e a rigettare in crisi le difese tedesche. Per quasi tre settimane si susseguirono scontri durissimi con ripetuti assalti sovietici: furono lanciati all'assalto l'una dopo l'altra tutte le unit\u00e0 disponibili, ma le difese tedesche riuscirono faticosamente a respingere gli attacchi.\nConclusioni.\nAlla fine di febbraio 1942 i combattimenti di questa lunghissima battaglia terminarono: l'attacco sovietico era fallito. I tedeschi, grazie all'abilit\u00e0 del Generale Model, riuscirono non solo a mantenere il possesso del saliente di R\u017eev, ma anche ad accerchiare e distruggere buona parte delle unit\u00e0 sovietiche.\nIl bilancio dell'offensiva fu particolarmente duro per l'Armata rossa; la XXIX e la XXXIX armate erano state duramente segnate da circa due mesi di scontri: cinquemila soldati furono fatti prigionieri, altri ventisettemila perirono sul campo.\nAnche i tedeschi subirono perdite pesantissime in questa battaglia. La difesa del saliente di R\u017eev era costata assai caro alla IX Armata; tuttavia, considerato il fatto che una sconfitta avrebbe segnato il collasso dell'intero Gruppo d'armate Centro, il bilancio per i tedeschi avrebbe potuto essere ancora pi\u00f9 grave, mettendo a rischio l'intero dispositivo bellico. Il saliente di R\u017eev avrebbe comunque continuato a rappresentare un invitante obiettivo per gli attacchi sovietici per tutto l'anno seguente, quando poi venne evacuato dalla Wehrmacht."}
{"id": "2631742", "revid": "110157", "url": "https://it.wikipedia.org/wiki?curid=2631742", "title": "Comitato Olimpico Nazionale dello Zambia", "text": "Il Comitato Olimpico Nazionale dello Zambia (noto anche come \"National Olympic Committee of Zambia\" in inglese) \u00e8 un'organizzazione sportiva zambiana, nata nel 1964 a Kitwe, Zambia.\nRappresenta questa nazione presso il Comitato Olimpico Internazionale (CIO) dal 1964 ed ha lo scopo di curare l'organizzazione ed il potenziamento dello sport in Zambia e, in particolare, la preparazione degli atleti zambiani, per consentire loro la partecipazione ai Giochi olimpici. L'organizzazione \u00e8, inoltre, membro dell'Associazione dei Comitati Olimpici Nazionali d'Africa.\nL'attuale presidente dell'associazione \u00e8 Miriam Moyo, mentre la carica di segretario generale \u00e8 occupata da Hazel Kennedy."}
{"id": "2631743", "revid": "1226", "url": "https://it.wikipedia.org/wiki?curid=2631743", "title": "San Lazzaro dei Mendicanti", "text": ""}
{"id": "2631744", "revid": "152625", "url": "https://it.wikipedia.org/wiki?curid=2631744", "title": "Salani Editore", "text": ""}
{"id": "2631746", "revid": "27609256", "url": "https://it.wikipedia.org/wiki?curid=2631746", "title": "Limes romano dell'alto Reno", "text": ""}
{"id": "2631747", "revid": "729019", "url": "https://it.wikipedia.org/wiki?curid=2631747", "title": "Colpo di frusta", "text": "Il colpo di frusta \u00e8 un evento traumatico che si verifica per lo pi\u00f9 a seguito di incidenti stradali, tipicamente tamponamenti anteroposteriori, in cui il corpo del paziente viene spinto in avanti dall'urto e il collo risulta stirato a seguito dell'inerzia del cranio. Esso \u00e8 quindi dovuto ad una forte sollecitazione delle strutture vertebrali, legamentose e muscolari del collo dovute al contraccolpo e pu\u00f2 dare origine a conseguenze patologiche come contratture dei muscoli paravertebrali, riduzione della lordosi fisiologica del tratto cervicale, schiacciamento o frattura delle vertebre cervicali.\nGli esiti patologici del colpo di frusta sono quasi sempre completamente reversibili in tempi brevi e solo in una rari casi il colpo subito pu\u00f2 procurare danni permanenti. \u00c8 tuttavia innegabile che la manifestazione clinica del colpo di frusta possa protrarsi nel tempo, dando vita a quadri cronici di durata superiore ai 6 mesi (chronic whiplash) di cui esiste correlazione documentata con altre problematiche a carattere degenerativo-ortopedico del rachide . Sembra inoltre che le donne soffrano in modo maggiore questo tipo di evento traumatico .\nNonostante questo, la facilit\u00e0 di simulazione dei sintomi porta i sinistrati a comportamenti frodatori: in alcune situazioni nazionali, come quella italiana, le truffe assicurative connesse alla simulazione del colpo di frusta raggiungono effetti economici definiti \"devastanti\" sui costi del sistema assicurativo e sull'ingombro dei relativi contenziosi sul sistema giudiziario civile.\nNella letteratura medica anglosassone la terminologia distingue il semplice movimento articolare, privo di connotazioni patologiche (indicato con il termine tecnico \"whiplash\"), dagli eventuali effetti lesivi associati al colpo di frusta, indicati, nel loro complesso, con l'espressione medica \"whiplash associated disorders\" (WAD) o \"whiplash injury\", cio\u00e8 \"disturbi associati al colpo di frusta\" o \"lesione a colpo di frusta\".\nEpidemiologia e patogenesi.\nNei casi in cui il colpo di frusta ha causato degli esiti, si tratta normalmente di lesioni che, come dimostrato da uno studio scientifico, regrediscono completamente nell'80-90 per cento dei casi ed entro un periodo che va da pochi mesi fino a un anno, senza lasciare danni permanenti. Un'altissima percentuale di casi si risolve completamente in tempi ancor pi\u00f9 brevi: ad esempio, i traumi acuti minori del collo che hanno richiesto l'intervento del pronto soccorso si risolvono, per il 75% dei casi, entro 6-8 settimane, considerato il lasso di tempo in cui tali casi giungono a completa guarigione, con remissione completa dei sintomi.\nSoglia di invulnerabilit\u00e0.\nRiguardo all'incidenza epidemiologica di tali esiti in conseguenza di lievi incidenti stradali, \u00e8 stato dimostrato che in seguito a tamponamenti antero-posteriori in cui la velocit\u00e0 del veicolo che segue sia superiore a quella del veicolo che precede di soli 10\u201315\u00a0km/h (ad esempio, il veicolo A, che procede a 120\u00a0km/h, viene tamponato dal veicolo B che procede a 130/135\u00a0km/h) il rischio di manifestare esiti dall'urto \u00e8 minimo. Mancando il nesso causale, si parla, in questo caso, di \"soglia di invulnerabilit\u00e0\". In ogni caso, oltre i /h di differenza di velocit\u00e0 tra i due veicoli, pi\u00f9 del 50% delle persone riscontra problemi almeno acuti correlati al colpo di frusta .\nInoltre, \u00e8 completamente escluso che un danno da colpo di frusta possa essere causato da incidenti diversi dal tamponamento, come, ad esempio, l'impatto laterale tra due veicoli, o l'investimento, a meno che, in quest'ultimo caso, non vi sia stato un impatto violento del massiccio facciale contro il suolo.\nIncidenza epidemiologica e simulazione dei danni permanenti.\nI dati di incidenza di danni permanenti da \"colpo di frusta\" rilevati a seguito di incidente stradale, mostrano dati molto difformi nei vari contesti nazionali. Questa variabilit\u00e0 sembra essere anche condizionata dalle maggiore o minore praticabilit\u00e0, da parte del sinistrato, di un'azione di risarcimento del danno. La simulazione dei sintomi e degli esiti patologici \u00e8 stata dimostrata, ad esempio, da uno studio meta-analitico statunitense pubblicato nel 1996, La ricerca, condotta su 2353 pazienti da 18 gruppi di studio, ha rilevato l'esistenza di una correlazione tra la prospettiva di ottenere indennizzi economici e la persistenza dei postumi e la gravit\u00e0 dei danni lamentati dai traumatizzati: pazienti con danni traumatici lievi, ma oggetto di un possibile indennizzo, mostravano condizioni peggiori di pazienti con danni di maggior gravit\u00e0 accertata, per i quali, invece, non esistevano prospettive di possibili indennizzi.\nLa variabilit\u00e0 dell'incidenza si manifesta anche nella situazione europea. A titolo di esempio, la percentuale di sinistri con danni da colpo di frusta si mantiene su livelli molto bassi in alcune situazioni nazionali, soprattutto nel Nord Europa, con il 4,8% per i guidatori danesi, il 5% per i norvegesi, il 6% per i francesi. Pi\u00f9 alte percentuali di incidenza di effetti permanenti, si realizzano in Spagna (15%), Paesi Bassi (35%) e Germania (40%).\nBen diverse sono, invece, i numeri con cui si trova a far fronte la pratica assicurativa e forense italiana: le situazioni che si registrano hanno dato luogo al fenomeno, tipicamente italiano, dell'altissima incidenza di danni permanenti da \"colpo di frusta\" a seguito di incidente stradale. Si tratta di un fenomeno, quello italiano, il cui \"devastante\" impatto, dal punto di vista epidemiologico, non \u00e8 giustificato dai dati scientifici e non trova alcun riscontro in Europa, in situazioni di mobilit\u00e0 paragonabili a quelle italiane. Si calcola, infatti, in Italia, che ben il 56% dei sinistrati riporta danni permanenti da colpo di frusta, una percentuale che si attesta, quindi, su livelli significativamente superiori a quelli registrabili in Europa.\nLa distrazione del rachide cervicale in conseguenza di colpo di frusta \u00e8 il microtrauma che domina ampiamente le statistiche italiane delle domande di risarcimento da incidenti stradali, con una percentuale valutata dall'ANIA nella misura del 73% di tutte le microlesioni che danno luogo a indennizzi assicurativi. Ma l'occorrenza del colpo di frusta, in Italia, \u00e8 frequentissima anche in altri campi dell'infortunistica, come \u00e8 il caso delle cadute per inciampo sui marciapiedi pubblici (che pu\u00f2 causare danni al rachide solo in casi eccezionali di impatto del volto al terreno), fino a dinamiche ancora pi\u00f9 fantasiose e improbabili, come l'impatto sul collo di una pallina da golf. Un'analisi empirica dei dati provenienti dagli archivi del Tribunale di Roma, ha messo in rilievo che il colpo di frusta, preso da solo, costituisce la causa del 38% dei procedimenti per \"danno alla salute\" intentati tra il 1993 e il 1998 (la percentuale appare pi\u00f9 che dimezzata nel periodo successivo, probabilmente in virt\u00f9 dell'avvenuto passaggio delle decisioni di merito nell'ambito della sfera di competenza decisionale del giudice di pace).\nIl caso dell'abnorme incidenza italiana dei danni da colpo di frusta \u00e8 l'effetto di un diffuso \"malcostume\" che trova la sua origine della simulazione di malattie (patomimia), o nella esagerazione dei micro-danni permanenti, espedienti comportamentali che trovano un fertile terreno di coltura nell'universo delle microlesioni (come quelle del rachide), le uniche facilmente simulabili, grazie alla \"pochezza dei postumi\" e alla \"loro natura talvolta asintomatica\". I comportamenti simulatori danno luogo a condotte penalmente rilevanti, che ricadono nella fattispecie della truffa e della frode assicurativa.\nPrevenzione.\nI danni da colpo di frusta possono essere oggetto di prevenzione, mediante l'adozione di appositi sistemi di protezione, che possono avere natura attiva o passiva.\nPoggiatesta.\nIl principale strumento passivo di prevenzione e riduzione del danno, per i traumi cervicali derivanti dalla circolazione stradale, \u00e8 costituito dal poggiatesta, un dispositivo posto sulla sommit\u00e0 della spalliera dei sedili. Per un'effettiva protezione, il poggiatesta deve essere presente e utilizzato anche sui sedili posteriori, anche se occupati meno di frequente rispetto a quelli anteriori per guidatore e passeggeri.\nAi fini di una reale efficacia della protezione passiva offerta, \u00e8 importante che il poggiatesta sia del tipo regolabile in altezza, in modo da potersi adattare alle caratteristiche fisiche del passeggero. Perch\u00e9 la protezione sia effettiva, occorre che la regolazione dell'altezza del dispositivo in base a quella dell'occupante avvenga ogni qualvolta un soggetto prende posto nell'abitacolo dell'autoveicolo.\nAltri sistemi di protezione.\nAl fine di migliorare la prevenzione dell'incidenza di danni da trauma al rachide cervicale, esistono poi dei sistemi pi\u00f9 complessi che integrano la protezione passiva offerta del poggiatesta con l'intervento di accorgimenti attivi: un esempio \u00e8 dato dall'adozione del sistema WHIPS (\"Whiplash Protection System\"), elaborato e messo a punto dalla casa automobilistica Volvo negli anni ottanta del XX secolo.\nNel caso delle competizioni automobilistiche, possono essere adottati accorgimenti di protezione pi\u00f9 ingombranti e invasivi, come il Sistema HANS, che incidono molto sul comfort ma sono in grado, per\u00f2, di garantire protezione nelle situazioni estreme che possono verificarsi in tali situazioni di guida.\nTest di valutazione.\nIl programma europeo di valutazione della sicurezza dei modelli di automobili posti in commercio (Euro NCAP - \"European New Car Assessment Programme\"), prevede un apposito test di valutazione, espresso in punti, per i danni da colpo di frusta dovuto a un tamponamento posteriore: introdotto in via sperimentale negli ultimi test di novembre 2008, \u00e8 entrato ufficialmente in vigore dal 1\u00ba gennaio 2009."}
{"id": "2631750", "revid": "27609320", "url": "https://it.wikipedia.org/wiki?curid=2631750", "title": "Amaro Medicinale Giuliani", "text": ""}
{"id": "2631751", "revid": "110157", "url": "https://it.wikipedia.org/wiki?curid=2631751", "title": "Comitato Olimpico dello Zimbabwe", "text": "Il Comitato Olimpico Zimbabwese (noto anche come \"Zimbabwe Olympic Committee\" in inglese) \u00e8 un'organizzazione sportiva zimbabwese, nata come Comitato Olimpico della Rhodesia Meridionale nel 1934 a Salisbury, Rhodesia Meridionale.\nRappresenta questa nazione presso il Comitato Olimpico Internazionale (CIO) dal 1980 ed ha lo scopo di curare l'organizzazione ed il potenziamento dello sport in Zimbabwe e, in particolare, la preparazione degli atleti zimbabwani, per consentire loro la partecipazione ai Giochi olimpici. L'organizzazione \u00e8, inoltre, membro dell'Associazione dei Comitati Olimpici Nazionali d'Africa.\nL'attuale presidente dell'associazione \u00e8 Admire Masenda, mentre la carica di segretario generale \u00e8 occupata da Robert Mutsauki."}
{"id": "2631752", "revid": "287204", "url": "https://it.wikipedia.org/wiki?curid=2631752", "title": "Angela Vallvey", "text": ""}
{"id": "2631753", "revid": "287204", "url": "https://it.wikipedia.org/wiki?curid=2631753", "title": "Angeles Caso", "text": ""}
{"id": "2631754", "revid": "33689", "url": "https://it.wikipedia.org/wiki?curid=2631754", "title": "Wilderness", "text": "Wilderness \u00e8 una parola inglese che si pu\u00f2 tradurre come \"terra selvaggia\"."}
{"id": "2631760", "revid": "264833", "url": "https://it.wikipedia.org/wiki?curid=2631760", "title": "Battaglia di Rzhev", "text": ""}
{"id": "2631761", "revid": "1529788", "url": "https://it.wikipedia.org/wiki?curid=2631761", "title": "Patrick Beverley", "text": "Caratteristiche tecniche.\n\u00c8 un giocatore dotato di ottima mobilit\u00e0 e agilit\u00e0 e, nonostante l'altezza sotto la media per il suo ruolo, riesce a difendere su guardie pi\u00f9 prestanti e alte di lui. Grazie ad una notevole durezza mentale, la difesa asfissiante riversata sul suo avversario, gli permette di essere considerato uno dei migliori difensori perimetrali della lega, come testimoniano i 2 inserimenti nei quintetti difensivi. Spesso la sua durezza (dovuta alla grande foga agonistica che mette in campo) lo ha anche portato ad avere risse con gli avversari, che talvolta provoca praticando il \"trash talking\".\nCarriera.\nHouston Rockets (2013-2017).\nStagione 2012-13.\nIl 7 gennaio 2013, Beverley firm\u00f2 un accordo pluriennale con gli Houston Rockets e fu immediatamente assegnato ai Rio Grande Valley Vipers della NBA Development League. Nella sua prima stagione a Houston, tiene una media di 5,6 punti, 2,7 rimbalzi, 2,9 assist e 0,9 palle rubate in 41 partite. In gara 2 al primo round dei playoff contro gli Oklahoma City Thunder, \u00e8 partito titolare per la prima volta in carriera e ha messo a referto 16 punti, 12 rimbalzi, 6 assist, 2 palle rubate e una stoppata. Tuttavia i Rockets perderanno la serie in sei partite.\nStagione 2013-14.\nBeverley ha avuto una stagione tormentata a causa di un infortunio, giocando solo 56 delle 82 partite. Il 2 giugno 2014 \u00e8 stato inserito nel NBA All-Defensive Second Team.\nStagione 2014-15.\nIl 30 marzo 2015, \u00e8 stato escluso per il resto della stagione a causa di un infortunio al polso sinistro, giocando anche in questa stagione 56 partite in totale.\nStagione 2015-16.\nIl 9 luglio 2015 ha firmato con i Rockets un accordo quadriennale da 23 milioni. Il 18 marzo 2016, ha registrato 18 punti e 10 assist in una vittoria 116-111 contro i Minnesota Timberwolves. Il 31 marzo, ha segnato 22 punti nella sconfitta per 103-100 contro i Chicago Bulls.\nStagione 2016-17.\nHa fatto il suo debutto stagionale il 17 novembre 2016 dopo aver saltato le prime 11 partite. Limitato a 25 minuti, Beverley segna 11 punti, 3 assist e 3 stoppate contro i Portland Trail Blazers. Il 2 aprile 2017, ha segnato 26 punti, record personale in carriera contro i Phoenix Suns. Alla fine della stagione, Beverley \u00e8 stato inserito nel NBA All-Defensive First Team per la prima volta in carriera, diventando il quarto giocatore nella storia della franchigia da Scottie Pippen nel 1998-99.\nLos Angeles Clippers (2017-).\nIl 28 giugno 2017, i Los Angeles Clippers hanno acquisito Beverley, Sam Dekker, Montrezl Harrell, Darrun Hilliard, DeAndre Liggins, Lou Williams, Kyle Wiltjer e una prima scelta al Draft 2018 degli Houston Rockets in cambio di Chris Paul. Nel suo debutto per i Clippers il 19 ottobre 2017, Beverley ha segnato 10 punti in una vittoria 108-92 sui Los Angeles Lakers. Il 22 novembre 2017 ha saltato il resto della stagione dopo aver subito una riparazione arteriosa del menisco laterale e una procedura di microfrattura sul ginocchio destro.\nTorna a disposizione solo nella stagione successiva. Il 4 dicembre 2018 ha ricevuto una multa di 25.000 dollari dall'NBA per avere lanciato un pallone contro un tifoso che lo aveva insultato pesantamente e pi\u00f9 volte durante la partita contro i Dallas Mavericks giocata (e persa per 114-110) il giorno prima.. Il primo luglio allunga il contratto con i Clippers con un triennale da 40 milioni di dollari."}
{"id": "2631764", "revid": "195924", "url": "https://it.wikipedia.org/wiki?curid=2631764", "title": "Sherco ST", "text": "La ST o ST-F \u00e8 la prima motocicletta da trial, prodotta dalla Sherco per partecipare ai mondiali di trial, la lettera F contraddistingue i modelli con motore a quattro tempi.\nDescrizione.\nAdotta un telaio bitrave particolarmente rettilineo e semplice nella struttura, che sostiene il serbatoio e ha due protuberanze per il sostegno del radiatore, l'avviamento \u00e8 a pedale sulla destra e i tubi di scaricano scorrono lungo il lato destro, la mascherina frontale \u00e8 molto particolare, con il proiettore a forma di \"V\".\nLa moto utilizza un particolare tendicatena inferiore, in modo da ridurre la possibilit\u00e0 che questa si sporchi con gli ostacoli e in modo da ridurne il gioco.\nCilindrate.\nLe cilindrate disponibili sono:"}
{"id": "2631766", "revid": "287204", "url": "https://it.wikipedia.org/wiki?curid=2631766", "title": "Agata Cruz", "text": ""}
{"id": "2631769", "revid": "729019", "url": "https://it.wikipedia.org/wiki?curid=2631769", "title": "Constructions m\u00e9caniques de Normandie", "text": "Constructions m\u00e9caniques de Normandie \u00e8 un'impresa di costruzioni navali specializzata in navi militari, ma anche in navi civili, yachts, energie rinnovabili ed ingegneria.\nGli stabilimenti sono impiantati a Cherbourg, la sede sociale della societ\u00e0 \u00e8 a Parigi. L'impresa ha degli stabilimenti in Gran Bretagna, a Newcastle e Lowestoft.\nIl cantiere navale \u00e8 stato fondato nel 1956 da F\u00e9lix Amiot ed \u00e8 rinomato per la costruzione delle motocannoniere missilistiche della .\nIl cantiere di Cherbourg si estende su una superficie di 150.000 m\u00b2, un terzo dei quali coperti."}
{"id": "2631772", "revid": "31886", "url": "https://it.wikipedia.org/wiki?curid=2631772", "title": "Effluvium telogenetico", "text": ""}
{"id": "2631774", "revid": "122225358", "url": "https://it.wikipedia.org/wiki?curid=2631774", "title": "FDM (album)", "text": "FDM (acronimo di Faccia di merda) \u00e8 il titolo del primo e unico album di Rosita Celentano, pubblicato nel 1994.\nL'album \u00e8 stato pubblicato dall'etichetta discografica Clan Celentano e prende il titolo da una delle nove tracce contenute nel disco."}
{"id": "2631778", "revid": "76963", "url": "https://it.wikipedia.org/wiki?curid=2631778", "title": "Dezs\u0151 Ernster", "text": "Biografia.\nFiglio di un cantore ebreo, studi\u00f2 a Budapest e a Vienna. Esord\u00ec a Plauen, in Sassonia, nella stagione 1924-1925 interpretando Landgraf nel \"Tannh\u00e4user\".\nNel 1929 giunse allo Staatstheater di Berlino. Nella Kroll Oper della medesima citt\u00e0 cant\u00f2 due opere di Paul Hindemith. Nel 1931 interpret\u00f2 Titurel nel \"Parsifal\" sotto la direzione di Toscanini.\nDopo il 1933 dovette lasciare la Germania e si trasfer\u00ec in Austria. Nel 1938 inaugur\u00f2 una tourn\u00e9e negli Stati Uniti, ma all'improvviso torn\u00f2 in Ungheria nel 1940, dove organizz\u00f2 una compagnia indipendente alla sala Goldmark dell'OMIKE.\nPoco dopo venne imprigionato nel campo di concentramento di Bergen-Belsen, ma Rudolf Kastner riusc\u00ec a comprare da Eichmann la sua libert\u00e0 insieme a quella di altri maggiori intellettuali catturati dai nazisti.\nDopo la guerra riprese la sua attivit\u00e0 a Basilea e subito dopo al Metropolitan Opera House di New York, dove si esib\u00ec fino al 1964. Nello stesso periodo tenne concerti anche in Europa, a Covent Garden nel 1949 e al Festival di Glyndebourne nel 1954.\nSi stabil\u00ec a Zurigo, dove mor\u00ec nel 1981."}
{"id": "2631783", "revid": "125944216", "url": "https://it.wikipedia.org/wiki?curid=2631783", "title": "Baciami Guido", "text": "Baciami Guido \u00e8 una commedia indipendente del 1997 scritta e diretta da Tony Vitale.\nTrama.\nFrankie \u00e8 un giovane italoamericano che vive assieme alla famiglia a New York, nel Bronx, mantenendosi come pizzaiolo nel locale di famiglia, attivit\u00e0 che svolge per\u00f2 controvoglia, desiderando invece emergere come attore, un suo sogno nel cassetto che \u00e8 fortemente osteggiato dai suoi. Ormai stufatosi della propria vita familiare, soprattutto dopo aver sorpreso suo fratello maggiore Pino ad amoreggiare con la sua fidanzata Debbie, Frankie decide dunque di lasciare il Bronx ed il suo lavoro per cercare di diventare veramente un attore. Nella sua ricerca d'un posto in cui stare, s'imbatte in un annuncio immobiliare con la sigla GMW a cui risponde molto frettolosamente, pensando voglia dire \"ragazzo con soldi\" (\"Guy With Money\"), mentre in realt\u00e0 la sigla sta ad intendere \"ragazzo gay bianco\" (\"Gay White Male\").\nScoperto l'equivoco non appena fa la conoscenza del suo inquilino autore dell'annuncio, Warren, un attore teatrale gay da poco lasciato dal suo fidanzato regista Dakota, i due, dopo un'iniziale e reciproca ostilit\u00e0, riescono a venire a patti stringendo un accordo in cui Frankie, in cambio della possibilit\u00e0 di continuare ad abitare nell'appartamento di Warren, dovr\u00e0 fingersi la sua ultima conquista, comportandosi come il classico luogo comune del rude italoamericano dal temperamento baldanzoso e machista (uno stereotipo etnico che, in seno all'immaginario statunitense, va dietro l'appellativo gergale di \"Guido\"), allo scopo di fare ingelosire il suo ex.\nMa Dakota, fattosi vivo al seguito d'un pittoresco drammaturgo, inaspettatamente gli offre una parte nella commedia teatrale di quest'ultimo che si sta accingendo ad allestire: inizialmente Warren si dimostra entusiasta e, anche perch\u00e9 rimasto da un p\u00f2 di tempo impantanato in un periodo di magra, accetta ma dopo un violento pestaggio si ritrova impossibilitato nel sostenere il ruolo, cosicch\u00e9 \u00e8 Frankie a doverlo sostituire.\nIl giovane, bench\u00e9 sia al settimo cielo all'idea di poter esordire su un palcoscenico, nutre ciononostante delle forti preoccupazioni, poich\u00e9 la \"pi\u00e9ce\" comprende un appassionato bacio gay. Per quanto sia motivato e ce la metta tutta nelle prove, il pensiero di baciare un uomo in pubblico lo tormenta, rischiando dunque d'intaccare la sua prestazione recitativa; quando poi scopre che anche la sua famiglia \u00e8 presente alla prima, sembra che lo spettacolo stia per arenarsi ma alla fine riuscir\u00e0 per\u00f2, dopo un po' di esitazione, a vincere le sue paure ed i suoi pregiudizi ed a realizzare una buona performance ed i parenti, colpiti della sua interpretazione, finiranno con l'accettare la sua decisione di diventare un attore.\nAdattamento televisivo.\nNel 2001 la CBS ha realizzato una serie televisiva intitolata \"Some of My Best Friends\", ispirata al film. La serie \u00e8 stata scritta e sviluppata dallo stesso Vitale assieme a Marc Cherry, in seguito ideatore di \"Desperate Housewives\". La serie, che vedeva tra i suoi interpreti Jason Bateman nel ruolo di Warren e Danny Nucci nella parte di Frankie, \u00e8 stata cancellata dopo 7 episodi."}
{"id": "2631784", "revid": "71433", "url": "https://it.wikipedia.org/wiki?curid=2631784", "title": "Kiss Me, Guido", "text": ""}
{"id": "2631785", "revid": "830579", "url": "https://it.wikipedia.org/wiki?curid=2631785", "title": "So Close (Jennette McCurdy)", "text": "So Close \u00e8 il primo singolo della cantante country e attrice statunitense adolescente Jennette McCurdy, che interpreta Sam nella sitcom \"iCarly\" e \"Sam &amp; Cat\", in onda su Nickelodeon."}
{"id": "2631787", "revid": "767487", "url": "https://it.wikipedia.org/wiki?curid=2631787", "title": "Adam &amp; Steve", "text": "Adam &amp; Steve \u00e8 una commedia indipendente del 2005 scritta, diretta ed interpretata da Craig Chester. Tra gli altri interpreti della pellicola figurano Malcolm Gets, Parker Posey e Chris Kattan.\nTrama.\nNel 1987 il timido Adam incontra l'attraente Steve, che si esibisce come ballerino in un locale notturno newyorkese. Dopo aver flirtato i due si recano a casa di Adam per una notte di sesso sfrenato, ma a causa di una dose di cocaina tagliata con del lassativo, Steve si ritrova in una situazione molto imbarazzante e se ne va umiliato. Dopo diciotto anni Adam e Steve si reincontrano casualmente, Adam \u00e8 una guida turistica mentre Steve \u00e8 diventato un affermato psichiatra; con pi\u00f9 esperienza sulle spalle e qualche anno in pi\u00f9 i due hanno la maturit\u00e0 necessaria per intraprendere una relazione seria, che inizia quasi per gioco.\nAdam e Steve, anche grazie all'aiuto dei loro amici Rhonda e Michael, riusciranno a superare le difficolt\u00e0 quotidiani e le immancabili crisi di coppia, arrivando al punto di pensare al matrimonio."}
{"id": "2631792", "revid": "71433", "url": "https://it.wikipedia.org/wiki?curid=2631792", "title": "Kiss Me Guido", "text": ""}
{"id": "2631795", "revid": "1305772", "url": "https://it.wikipedia.org/wiki?curid=2631795", "title": "Montagnes Noires", "text": "Le Montagnes Noires (in lingua bretone: Menez Du, ovvero \"Montagne nere\", da non confondere con la Montagne Noire nel Massiccio Centrale, nel sud-ovest della Francia) sono\u00a0\u2013 insieme ai Monts d'Arr\u00e9e \u2013 una delle due catene montuose della Bretagna (Francia nord-occidentale).&lt;br&gt;Si trovano tra il dipartimento del Morbihan, il dipartimento del Finist\u00e8re (Bretagna occidentale) e il dipartimento delle C\u00f4tes-d'Armor e fanno parte del Massiccio armoricano.\nDevono forse il loro nome alle foreste che le ricoprivano o al colore delle loro rocce (ardesia, quarzo e granito)..\nSono il luogo di numerose leggende e, negli ultimi decenni, sono diventate un'apprezzata meta turistica\nLa vetta pi\u00f9 alta \u00e8 la Roc Toulla\u00ebron, che misura 326 (318) metri e si trova nel territorio comunale di Sp\u00e9zet (il M\u00e9nez-Hom, la montagna sacra per i Celti, alta 330 m e \"dirimpettaia\" delle Montagnes Noires, va infatti considerata come la vetta di un monte a s\u00e9 stante).\nLeggende.\nSecondo una leggenda, sulle Montagnes Noires sarebbe passato l'esercito di Re Art\u00f9."}
{"id": "2631796", "revid": "6923", "url": "https://it.wikipedia.org/wiki?curid=2631796", "title": "VGM Motors", "text": ""}
{"id": "2631801", "revid": "594829", "url": "https://it.wikipedia.org/wiki?curid=2631801", "title": "Calu Rivero", "text": "Biografia.\nNata nel 1987 a Recreo, all'et\u00e0 di sei anni si trasferisce insieme alla sua famiglia nella Provincia di C\u00f3rdoba. Dopo aver finito il liceo, Rivero inizia a frequentare l'Universit\u00e0 Nazionale di C\u00f3rdoba nel corso chiamato Arti Drammatiche. Nel 2005 crea \"Usted\" un progetto multimediali sulla moda, insieme ad altri artisti emergenti e presentato al pubblico argentino su Teleocho e un anno dopo si trasferisce a Buenos Aires per intraprendere la carriera di attrice e dove prende lezioni con Norman Briski.\nNel 2007 riceve un lavoro interinale come comparsa in \"Son de Fierro\" e \"Lalola\" e recita anche ne \"Il mondo di Patty\" nel ruolo di 'Emma'. In seguito \u00e8 apparsa nelle serie televisive \"Atrapados\", \"Champs 12\", \"Teen Angels\" e \"Alguien que me quiera\" per quest'ultima serie ha ricevuto anche una candidatura al Premio Mart\u00edn Fierro 2010 nella categoria rivelazione. Nel tardo 2011 \u00e8 stata chiamata per una parte in \"El elegido\". \u00c8 stata protagonista della telenovela \"Dulce amor\" e nel 2013 del film \"Tesis sobre un homicidio\" rispettivamente interpretando Natacha Bandi e Laura Di Natale; l'attrice per il film ha ricevuto maggiormente critiche negative per la sua recitazione.\n\u00c8 stata anche modella per marchi come Nike, TOMS Shoes, Agatha Ru\u00edz de la Padra, La Casa de las Botas, Sweet Victorian, Todo Moda, 47 Street e Roho. \u00c8 diventata anche cittadina illustre di Recreo, sua citt\u00e0 natale per essere stata la prima attrice della citt\u00e0 a raggiungere gli schermi argentini nazionali.\nDoppiatrici italiane.\nNelle versioni in italiano dei suoi film, Calu Rivero \u00e8 stata doppiata da:"}
{"id": "2631802", "revid": "183114", "url": "https://it.wikipedia.org/wiki?curid=2631802", "title": "OIML", "text": ""}
{"id": "2631803", "revid": "27610360", "url": "https://it.wikipedia.org/wiki?curid=2631803", "title": "L\u00fcrssen Werft", "text": ""}
{"id": "2631806", "revid": "111569678", "url": "https://it.wikipedia.org/wiki?curid=2631806", "title": "Il borghese pi\u00f9 imbecille dell'anno", "text": "Il borghese pi\u00f9 imbecille dell'anno (\"Upper Class Twit of the Year\") \u00e8 uno sketch del \"Monty Python's Flying Circus\" trasmesso nel dodicesimo episodio della prima stagione. Compare, con alcune modifiche, anche nel film \"E ora qualcosa di completamente diverso\".\nQuesto sketch \u00e8 noto per la sua crudele satira verso la classe borghese.\nLo sketch.\nAmbientato in uno stadio, lo sketch inizia con un annunciatore (John Cleese) che presenta e commenta la \"127\u00aa gara annuale del borghese pi\u00f9 imbecille dell'anno\".\nI concorrenti sono:\nI concorrenti devono superare delle difficili (per loro) prove che sono:\nAlla fine il vincitore \u00e8 Gervaise, seguito da Smith, Nigel e infine da Simon (sul podio si vedono le loro bare)."}
{"id": "2631807", "revid": "6923", "url": "https://it.wikipedia.org/wiki?curid=2631807", "title": "L\u00fcrssen", "text": "L\u00fcrssen Werft \u00e8 un'impresa di costruzioni navali con sede a Bremen-Vegesack nel nord della Germania.\nL'impresa \u00e8 specializzata nella costruzione di yacht di lusso e navi militari tra cui le schnellboote realizzate per la Kriegsmarine durante la seconda guerra mondiale.\nTra le imbarcazioni militari costruite, le motocannoniere missilistiche FPB-57, TNC-45 e Tiger e tra le imbarcazioni di lusso i panfili \"Azzam\", del Principe Al-Waleed, imprenditore multimiliardario della famiglia reale saudita, \"Rising Sun\", originariamente acquistato da Larry Ellison, CEO di Oracle Corporation e attualmente di propriet\u00e0 di David Geffen e \"Octopus\" di propriet\u00e0 di Paul Allen, cofondatore di Microsoft e lo yacht Pelorus realizzato nel 2004 per Roman Abramovich e successivamente acquistato da David Geffen."}
{"id": "2631813", "revid": "1522738", "url": "https://it.wikipedia.org/wiki?curid=2631813", "title": "Metal Slug XX", "text": ""}
{"id": "2631818", "revid": "287204", "url": "https://it.wikipedia.org/wiki?curid=2631818", "title": "Coppa di Francia 1998-1999", "text": "La Coppa di Francia 1998-1999, 82\u00aa edizione della manifestazione, fu vinta dal FC Nantes Atlantique."}
{"id": "2631819", "revid": "121857757", "url": "https://it.wikipedia.org/wiki?curid=2631819", "title": "Avanguardia (settimanale)", "text": "Avanguardia \u00e8 stato il settimanale nazionale politico-culturale della Federazione Giovanile Comunista Italiana dal 1953 al 1956, diretto da Gianni Rodari.\nStoria.\nIl nome della testata \u00e8 ripreso dal foglio che, nato nel 1907, \u00e8 stato l'organo della Federazione Giovanile Comunista Italiana dal 1921, pubblicato anche clandestinamente durante il fascismo.\nLa rivista di 24 pagine si occupava, anche se schierato sulle posizioni del PCI, oltre che di politica, cultura, sport e spettacolo. Nasce dall'eredit\u00e0 di \"Pattuglia\", il settimanale della Giovent\u00f9 Democratica, l'organizzazione delle federazioni politiche giovanili italiane che si riconoscevano nella World Federation of Democratic Youth.\nLe pubblicazioni hanno inizio il 13 dicembre 1953 e si concluderanno il 29 luglio 1956 dopo che la Direzione della FGCI vista \u00abla mutata situazione interna e internazionale, le nuove prospettive di sviluppo del movimento democratico ed operaio italiano, il pi\u00f9 elevato grado di maturit\u00e0 dei giovani comunisti pongono alla Federazione giovanile responsabilit\u00e0 nuove, la necessit\u00e0 di adeguarvi i propri strumenti di lavoro. Perci\u00f2 la Direzione della FGCI ha ritenuto di porsi immediatamente al lavoro per dare alla FGCI un organo di stampa, un giornale di battaglia politica e ideale il quale, utilizzando le migliori esperienze di \"Pattuglia\" e \"Avanguardia\"\u00bb.\nNasce cos\u00ec, non senza polemiche, \"Nuova Generazione\" settimanale dei giovani comunisti italiani.\nIl Comitato Ricerca Associazione Pionieri (CRAP) ha contribuito alla ricerca e alla valorizzazione di tutti i documenti qui descritti.\nProgetto editoriale.\n\"Avanguardia\", era un giornale di apprendimento e di indirizzo politico per gli iscritti alla FGCI. Diedero il loro contributo importanti intellettuali di sinistra, e non, della cultura italiana.\nNel comitato di redazione, troviamo firme come Gianni Rodari, Ugo Pecchioli, Marisa Musu, Sandro Curzi, Antonello Trombadori, Gian Carlo Pajetta, Luigi Amadei, Mario Socrate, Cesare Fredduzzi, Enzo Modica, Franco Di Tonto e Ruggero Zangrandi.\nAvanguardia e la FGCI.\nGianni Rodari, nel n. 21 del 22 maggio 1955, scrisse un articolo intitolato \"Il Congresso e \u201cAvanguardia\u201d\", dal sottotitolo \"I problemi del giornale non debbono essere dibattuti soltanto da un ri-stretto gruppo di redattori o di dirigenti, ma da tutta l'organizzazione\", dove si legge un manifesto per il congresso della FGCI del 1955. Nella firma Rodari scrive di s\u00e9 \u00abmembro cand. della Dir. Naz. della Fgci.\u00bb\nExplicit.\nL'ultimo articolo, a firma del direttore Gianni Rodari, fu pubblicato nel n. 31 del 29 luglio 1956. Si legge \u00abAvanguardia cessa le pubblicazioni, dopo aver tenuto fede, con un bilancio largamente positivo, al programma per cui era nata. Rievochiamo, in una rapida rassegna, la storia dei suoi centotrentasei numeri\u00bb, dove viene fatto una rassegna della storia editoriale della rivista."}
{"id": "2631820", "revid": "1115371", "url": "https://it.wikipedia.org/wiki?curid=2631820", "title": "Palacio de Deportes de la Comunidad de Madrid", "text": "Il Palacio de Deportes de la Comunidad de Madrid (letteralmente \"Palazzo dello Sport della Comunit\u00e0 di Madrid\"), noto per ragioni di sponsorizzazione prima come Barclaycard Center e dal Novembre 2016 come WiZink Center, \u00e8 un'arena coperta localizzata nella citt\u00e0 di Madrid, in Spagna. La sua capacit\u00e0 arriva sino ai posti per le partite di pallacanestro.\nStoria.\nLa precedente struttura, costruita nel 1960, venne distrutta da un incendio nel 2001. Gli architetti Enrique Hermoso e Paloma Huidobro progettarono una nuova arena che venne ricostruita nella stessa posizione della precedente tra il 2002 e il 2005.\nL'arena ha ospitato i due maggiori eventi internazionali per il basket nella prima decade del XXI secolo. Si sono disputate infatti le fasi finali dell'EuroBasket 2007 e, l'anno seguente, le Final Four di Eurolega. Ha inoltre ospitato le Final Eight e il match finale della Copa del Rey 2005-2006.\nDall'ottobre 2011 torna ad accogliere le partite di pallacanestro del Real Madrid.\ned Movil Estudiantes.\nLa cantante italiana Laura Pausini si \u00e8 esibita qui varie volte."}
{"id": "2631826", "revid": "562499", "url": "https://it.wikipedia.org/wiki?curid=2631826", "title": "Palasport Ca' de Somenzi", "text": ""}
{"id": "2631827", "revid": "397647", "url": "https://it.wikipedia.org/wiki?curid=2631827", "title": "ISS64", "text": ""}
{"id": "2631829", "revid": "287204", "url": "https://it.wikipedia.org/wiki?curid=2631829", "title": "Via della Chiesa", "text": "Via della Chiesa si trova a Firenze nel quartiere Oltrarno, da piazza Tasso a borgo Tegolaio.\nStoria e descrizione.\nLa strada prende il nome dalla scomparsa chiesa di San Salvatore nell'ex-convento della Nunziatina, che dava il nome al tratto di strada da piazza Tasso a via dei Serragli. I due tratti successivi si chiamavano rispettivamente via Sitorno (fino a via delle Caldaie) e via Sitornino (fino a Borgo Tegolaio) e vennero riunificati sotto la denominazione comune all'inizio del XIX secolo, pi\u00f9 o meno quando chiesa e convento vennero soppressi dai francesi. \nLa chiesa risaliva al 1517 ed era dotata di ospizio, che nel 1778 il Granduca Pietro Leopoldo trasform\u00f2 in scuola per fanciulle povere, che oggi ospita una scuola comunale. Al numero 89 \u00e8 rimasta una targa degli Otto di Guardia e di Balia che proibisce i giochi di \"palla, ruzzola, pallottola, pallone, pillottola\" in prossimit\u00e0 del convento, per non disturbare la quiete delle monache. \nAll'angolo con via dei Serragli si trova un tabernacolo in pietra serena, contenente un affresco di Cosimo Ulivelli, con la \"Madonna col Bambino, san Filippo Neri e santa Maria Maddalena de' Pazzi\" (secondo altre fonti il santo sarebbe sant'Andrea Corsini). \nAl numero 41 si incontra palazzo Accolti, di origine quattrocentesca ma con la facciata seicentesca. Al 51 una targa, apposta dall'Accademia delle arti del disegno nel 1939 ricorda la casa natale del pittore Armando Spadini. Sul lato nord si incontra poi l'accesso principale dell'Albergo Popolare, struttura di accoglienza per bisognosi.\nPi\u00f9 avanti, al numero 52, si trova un bassorilievo della \"Madonna col Bambino\", opera di Francesco di Simone Vespucci, con un'iscrizione latina tra gli stemmi Sabatini e Dazzi: fu regalato dal canonico di Santa Maria del Fiore Marco Dazzi all'amico Gaetano Sabatini, che lo fece murare all'esterno della propria casa nel 1743. Poco pi\u00f9 avanti, al numero 73, si incontra la casa del tipografo Domenico Maria Manni, amico dei dotti del tempo e stampatore di numerose edizioni di antiche opere italiane, spesso corredate delle sue annotazioni. Una targa datata 1823 lo ricorda, nello stesso anno in cui gli venne anche intitolata una strada in zona Campo di Marte. Al 93 una memoria lapidea ricorda la casa dove mor\u00ec Walter Savage Landor, prosatore inglese."}
{"id": "2631830", "revid": "36426", "url": "https://it.wikipedia.org/wiki?curid=2631830", "title": "Otto di Guardia e di Balia", "text": ""}
{"id": "2631831", "revid": "397647", "url": "https://it.wikipedia.org/wiki?curid=2631831", "title": "ISS 64", "text": ""}
{"id": "2631836", "revid": "767487", "url": "https://it.wikipedia.org/wiki?curid=2631836", "title": "Hunter Burgan", "text": "\u00c8 noto principalmente come componente del gruppo punk AFI. Si un\u00ec alla band nel 1997, quando suonava in un gruppo chiamato The Force, inizialmente come sostituto temporaneo di Geoff Kresge. In questa veste registr\u00f2 \"Shut Your Mouth and Open Your Eyes\", per diventare pochi mesi dopo il bassista ufficiale degli AFI.\nBurgan ha anche creato gli Hunter Revenge, un gruppo R&amp;B omaggio a Prince, e suona ,oltre al basso, batteria, chitarra, sassofono e pianoforte. \nAltri due gruppi che lo hanno visto come componente sono i The Frisk e i Badical Turbo Radness durante gli anni '90. \u00c8 stato anche componente temporaneo di The Eyeliners, Gardening, Not Architecture, F-Minus e Halo Friendlies.\nHunter ha suonato nell'ultimo album di Tegan and Sara, \"The Con\", come bassista, e in \"Get Reasonable\" dei Golden Shoulders."}
{"id": "2631837", "revid": "438678", "url": "https://it.wikipedia.org/wiki?curid=2631837", "title": "Hu\u00eck\u011b", "text": "Hu\u00eck\u011b \u00e8 il secondo patriarca (cin. \u7956 \"z\u01d4\") della scuola buddhista cinese Ch\u00e1n (\u79aa\u5b97) secondo un documento datato al 689 denominato \"Epitaffio di F\u01cer\u00f9\" (\u6cd5\u5982, o Fa-ju). In questo \"epitaffio\", collocato nei pressi del monastero Sh\u00e0ol\u00edn (\u5c11\u6797\u5bfa, \"Sh\u00e0ol\u00edn-s\u00ec\"), viene indicato il fondatore di questa scuole in Bodhidharma, seguito da altri cinque nomi: Hu\u00eck\u011b (\u6167\u53ef, 487-593), S\u0113ngc\u00e0n (\u50e7\u74a8, ?-606), D\u00e0ox\u00ecn (\u9053\u4fe1, 580 - 651), H\u00f3ngr\u011bn (\u5f18\u5fcd, 601 - 674) e F\u01cer\u00f9 (\u6cd5\u5982, 638-689).\nCome per il suo maestro, Bodhidharma, la vita di Hu\u00eck\u011b \u00e8 tuttavia avvolta nella leggenda.\nSecondo la tradizione Ch\u00e1n Hu\u00eck\u011b era un erudito studioso del Confucianesimo, del Daoismo e del Buddhismo. Insoddisfatto, compiuti i quaranta anni si rec\u00f2 presso il monastero di Sh\u00e0ol\u00edn dove insegnava Bodhidharma e dove segu\u00ec il maestro per i successivi sei anni.\nUn racconto tradizionale ci narra che per ottenere di essere accolto come discepolo di Bodhidharma e per dimostrare al maestro la sua determinazione (\u5fd7 \"zh\u00ec\") ad ottenerne l'insegnamento stette per alcuni giorni nella neve di fronte alla cella del primo patriarca senza riuscire, tuttavia, ad essere ricevuto. Solo dopo che Hu\u00eck\u011b si amput\u00f2 un braccio, Bodhidharma ne comprese la forza e la seriet\u00e0 e lo prese come discepolo e successore.\nNello \"X\u00f9g\u0101os\u0113ngzhu\u00e0n\" (\u7e8c\u9ad8\u50e7\u50b3, T.D. 2060.50.425a-707a) redatto da D\u00e0oxu\u0101n (\u9053\u5ba3, 596-667) viene invece riportato che Hu\u00eck\u011b perse il braccio a causa di alcuni briganti che infestavano i boschi attorno al monastero, ma il \"Chu\u00e1nf\u01ceb\u01ceoj\u00ec\" (\u50b3\u6cd5\u5bf6\u7d00, T.D. 2838.85.1291) opera di scuola Ch\u00e1n dell'VIII secolo, rigetta con sdegno la ricostruzione di D\u00e0oxu\u0101n .\nConseguita l'illuminazione (\u609f \"w\u00f9\" o anche \u89ba \"ju\u00e9\") Hu\u00eck\u011b ricevette la trasmissione del lignaggio (\u6212\u8108 \"ji\u00e8 m\u00e0i\") divenendo, dopo la morte di Bodhidharma, il secondo patriarca della scuola Ch\u00e1n.\nCos\u00ec il \"Denk\u014d roku\" (\u4f1d\u5149\u9332) racconta il conferimento del sigillo della trasmissione (\u5370\u53ef \"y\u00ecnk\u011b\"):\nSecondo F\u01cech\u014dng (\u6cd5\u6c96, 587?-665) Hu\u00eck\u011b ricevette da Bodhidharma anche una copia del \"La\u1e45k\u0101vat\u0101ras\u016btra\" con la raccomandazione di diffonderlo per il bene dell'umanit\u00e0.\nDopo la permanenza a Sh\u00e0ol\u00edn, sempre secondo la tradizione, Hu\u00eck\u011b si nascose tra la gente comune stabilendosi poi a Yedu (oggi nello Henan) raccogliendo intorno a s\u00e9 alcuni discepoli tra cui T\u00e0nl\u00edn (\u66c7\u6797, 506\u2013574) e S\u0113ngc\u00e0n (\u50e7\u74a8, ?-606).\nDopo aver trasmesso il lignaggio a S\u0113ngc\u00e0n, terzo patriarca Ch\u00e1n, Hu\u00eck\u011b si rec\u00f2 verso il meridione per sfuggire a delle vendette causate dalla gelosia provocata dalla sua capacit\u00e0 di predicare il Dharma. Trasferitosi a Chang'an, secondo lo \"X\u00f9g\u0101os\u0113ngzhu\u00e0n\" di D\u00e0oxu\u0101n, venne l\u00ec giustiziato nel 593 a causa di intrighi perpetrati da maestri di scuole buddhiste rivali.\nDi Hu\u00eck\u011b non conserviamo alcuna opera."}
{"id": "2631840", "revid": "228587", "url": "https://it.wikipedia.org/wiki?curid=2631840", "title": "Rhythmstick", "text": "Rhythmstick \u00e8 un video-album del 1990 di Dizzy Gillespie e della CTI Records All-Stars.\nFormazione.\n\"In ordine dalla custodia del VHS\""}
{"id": "2631842", "revid": "183114", "url": "https://it.wikipedia.org/wiki?curid=2631842", "title": "IFCC", "text": ""}
{"id": "2631843", "revid": "729019", "url": "https://it.wikipedia.org/wiki?curid=2631843", "title": "International Federation of Clinical Chemistry and Laboratory Medicine", "text": "L'International Federation of Clinical Chemistry and Laboratory Medicine (in lingua italiana: \"Federazione Internazionale di Chimica Clinica e Medicina di Laboratorio\", IFCC) \u00e8 fra le principali organizzazione mondiali nel campo della Chimica clinica e della Medicina di laboratorio. Lo scopo dichiarato dell'organizzazione \u00e8 il miglioramento del livello scientifico e della qualit\u00e0 delle diagnosi strumentali per mezzo di linee guida, pubblicazioni, corsi, convegni e la diffusione di informazioni scientifiche."}
{"id": "2631844", "revid": "27610892", "url": "https://it.wikipedia.org/wiki?curid=2631844", "title": "Sestiere di San Marco", "text": ""}
{"id": "2631849", "revid": "6923", "url": "https://it.wikipedia.org/wiki?curid=2631849", "title": "Elezioni primarie del Partito Democratico del 2009 (Italia)", "text": "Le elezioni primarie del Partito Democratico del 2009 si sono svolte domenica 25 ottobre 2009, per individuare il segretario nazionale, i segretari regionali e i membri dell'assemblea nazionale e delle assemblee regionali del Partito Democratico.\nLa consultazione ha seguito di circa due anni le elezioni primarie del 2007, che avevano eletto Walter Veltroni alla segreteria del partito. Come in quel caso, hanno votato anche i sedicenni e gli extracomunitari con permesso di soggiorno: inoltre, era previsto solamente un turno elettorale.\nStoria.\nLa Direzione Nazionale del partito ha fissato il congresso (\"convenzione\" secondo lo statuto del partito) all'11 ottobre 2009 e le nuove elezioni primarie per il 25 ottobre. Inizialmente il segretario uscente Dario Franceschini non si era espresso sulla possibilit\u00e0 di ricandidarsi alla guida del partito ma il 24 giugno annuncia ufficialmente la sua candidatura per il Congresso e per le primarie polemizzando con una parte del partito riferendosi in modo indiretto all'ex Presidente del Consiglio Massimo D'Alema.\nL'ex ministro dello Sviluppo Economico Pier Luigi Bersani annuncia la sua candidatura, ricevendo l'appoggio di D'Alema.\nL'europarlamentare Debora Serracchiani, che nel collegio del Friuli Venezia Giulia ha ottenuto pi\u00f9 voti del Presidente del Consiglio Silvio Berlusconi, annuncia il suo appoggio al candidato uscente, nonostante alcuni esponenti avessero auspicato una sua candidatura.\nIl sindaco di Torino Sergio Chiamparino, dopo un'apertura relativa alla possibilit\u00e0 di presentarsi come candidato, ribadisce la sua non partecipazione al processo elettorale del partito.\nIgnazio Marino, noto chirurgo di fede cattolica (anche se non sempre in sintonia con il Magistero), ribadisce la volont\u00e0 di presentarsi alle primarie del PD divenendo il terzo candidato in corsa. Ci\u00f2 ha creato diverse polemiche specialmente nell'area teodem del partito, all'epoca guidata da Paola Binetti, a causa delle proposte del professore in tema di testamento biologico.\nIl 30 giugno anche Amerigo Rutigliano esprime, direttamente sul suo blog, il desiderio di candidarsi.\nMario Adinolfi, dopo l'insuccesso delle precedenti primarie, aveva inizialmente deciso di presentarsi come candidato, ma all'ultimo momento si \u00e8 schierato con Franceschini.\nIl 4 luglio il chirurgo Ignazio Marino conferma a sua volta di voler correre per la segreteria, sostenuto in prima linea da Giuseppe Civati.\nControversa \u00e8 la candidatura di Beppe Grillo: il comico genovese, dopo le critiche da lui rivolte al partito, decide di presentarsi, polemizzando con gli altri candidati alla segreteria. Grillo decide perci\u00f2 d'iscriversi al PD della Sardegna e di raccogliere le firme necessarie per la candidatura alla segreteria. Tuttavia il partito respinge la candidatura, ritenendola inopportuna e provocatoria, e non accetta la sua iscrizione ritenendola non valida, dato che il comico \u00e8 residente a Nervi (Genova).\nIl 23 luglio il Comitato per il Congresso ufficializza dunque 4 candidature: quelle di Pier Luigi Bersani, Dario Franceschini, Ignazio Marino e Amerigo Rutigliano.\nIl 28 luglio, per\u00f2, proprio quest'ultima candidatura viene respinta dallo stesso Comitato, poich\u00e9 delle 1542 firme presentate dal candidato, 500 sono risultate appartenenti a persone non iscritte al PD.\nIl giorno successivo la Commissione Nazionale per il Congresso annuncia anche che la quota degli iscritti che prendono parte alla prima fase congressuale \u00e8 di 820 607.\nI risultati definitivi dei 7221 congressi di circolo vengono divulgati l'8 ottobre dalla stessa Commissione Nazionale: Pier Luigi Bersani ottiene 255189 voti pari al 55,13%, seguito da Dario Franceschini con 171041 voti pari al 36,95% e da Ignazio Marino con 36674 voti pari al 7,92%. Tutti e tre i candidati sono quindi ammessi a partecipare alle elezioni primarie del 25 ottobre 2009.\nCandidati.\nPier Luigi Bersani.\nIl 5 febbraio 2009, in un'intervista al quotidiano \"la Repubblica\", Bersani rese pubblica l'intenzione di candidarsi a segretario del Partito Democratico in vista del congresso autunnale del 2009. Tra i sostenitori della candidatura di Bersani ci sono stati Massimo D'Alema, Rosy Bindi, Enrico Letta, Livia Turco e Rosa Russo Iervolino. Bersani ha incentrato la sua candidatura sull'esigenza di unire i valori cattolico-popolari con quelli del socialismo democratico e della socialdemocrazia. Ha inoltre dichiarato il suo impegno per far s\u00ec che ogni cittadino possa votare non solo il segretario di partito, bens\u00ec anche ciascun parlamentare.\nDario Franceschini.\nCon l'elezione di Walter Veltroni a segretario nazionale del Partito Democratico, in occasione delle primarie del 14 ottobre 2007, Dario Franceschini aveva assunto la carica di vicesegretario.\nIn seguito alle dimissioni di Veltroni, rassegnate marted\u00ec 17 febbraio 2009 all'indomani della sconfitta elettorale del candidato democratico Renato Soru alle elezioni regionali in Sardegna del 2009, fu convocata per sabato 21 febbraio una riunione straordinaria dell'assemblea nazionale, che ratific\u00f2 con 1047 preferenze l'attribuzione della segreteria a Franceschini.\nTra i sostenitori della candidatura di Franceschini vi sono stati Piero Fassino, Debora Serracchiani, Franco Marini, Marco Minniti, Giovanna Melandri, Tiziano Treu, Enrico Morando, Marina Sereni, Antonello Soro, Cesare Damiano, Pierluigi Castagnetti, Paolo Gentiloni, Sergio Cofferati, Rita Borsellino, Mario Adinolfi, David Sassoli. L'ex segretario del PD Walter Veltroni, pur dichiarando di voler rimanere fuori dalle vicende congressuali, ha avuto parole di apprezzamento per la candidatura di Franceschini.\nIgnazio Marino.\nIgnazio Marino, senatore dall'aprile 2006, ufficializz\u00f2 la propria candidatura il 23 luglio 2009, alla Camera del Lavoro di Milano. Il suo slogan \u00e8 stato: \u00abVivi il PD, cambia l'Italia\u00bb; il suo programma puntava sul rilancio del merito e dei diritti civili, sulla salute, la laicit\u00e0 e l'ambiente.\nCandidati a segretario regionale.\nI candidati alle segreterie regionali sono stati i seguenti.\nRisultati.\nElezioni primarie.\nI seggi sono rimasti aperti dalle ore 8 alle 20 di domenica 25 ottobre 2009. I dati sull'affluenza sono stati resi pubblici alle 11:30 e alle 17:30 da Maurizio Migliavacca, a nome della commissione congresso del PD: alle 11:30 avevano votato elettori, alle 17:30 erano , e alle 20:00, alla chiusura dei seggi, il totale \u00e8 stato di ."}
{"id": "2631851", "revid": "409613", "url": "https://it.wikipedia.org/wiki?curid=2631851", "title": "Iginia (traghetto)", "text": "La nave Iginia era un traghetto di tipo ferroviario, di propriet\u00e0 di Bluvia, divisione per la navigazione di RFI. Entrata in servizio nel 1969, era adibita al trasporto di convogli ferroviari, autoveicoli e passeggeri nello Stretto di Messina, sulla rotta Messina - Villa San Giovanni. Assieme alle gemelle \"Sibari\" (radiata nel 2009) e \"Rosalia\" (radiata nel 2012), ha la particolarit\u00e0 di avere l'accesso per i carri solamente a prua, anzich\u00e9 a poppa o in ambo le parti.\nScaduti i certificati necessari per la navigazione, dopo ben 42 anni di servizio, la nave era stata posta in riserva dal 30 marzo 2012, ma rientr\u00f2 in attivit\u00e0 nel mese di maggio dello stesso anno, dopo ulteriori lavori in bacino che ne prolungarono le capacit\u00e0 operative. Dopo aver effettuato l'ultima corsa fra Messina e Villa San Giovanni il 23 dicembre 2013, la nave \u00e8 stata definitivamente posta fuori servizio a partire dal 1\u00ba gennaio 2014.\nL'Iginia \u00e8 stata costruita nei cantieri navali di Ancona. Il traghetto \u00e8 dotato di ristorante \"self service\" e un bar. Il ponte principale della nave ha 4 binari per un totale di 378 metri lineari per il trasporto di 16 vagoni ferroviari, mentre il ponte superiore \u00e8 totalmente destinato al trasporto di autovetture.\nGiunta il 19 maggio 2015 presso i cantieri di Aliaga (Turchia), si \u00e8 conclusa dopo circa 2 settimane la demolizione della nave iniziata il 3 giugno 2015.\nDopo 46 anni di vita, di cui 44 in linea tra Sicilia e Calabria, la nave, soprannominata transatlantico per le sue linee e gli eleganti saloni che ricordavano navi pi\u00f9 prestigiose, il 13 maggio 2015 aveva lasciato definitivamente lo Stretto di Messina."}
{"id": "2631857", "revid": "1498232", "url": "https://it.wikipedia.org/wiki?curid=2631857", "title": "Sibari (traghetto)", "text": "La nave Sibari era un traghetto di tipo ferroviario, entrato in servizio nel 1970 per le Ferrovie dello Stato e transitato successivamente in Bluvia, la divisione per la navigazione di RFI. Ha servito per 38 anni il traffico veicolare e ferroviario nello Stretto di Messina sulla rotta Messina - Villa San Giovanni. Questo traghetto, assieme alle gemelle \"Iginia\" e \"Rosalia\", aveva la particolarit\u00e0 di avere l'accesso per i carri solamente a prua, anzich\u00e9 a poppa o in ambo le parti.\nLa \"Sibari\" era stata costruita nei cantieri navali di Castellammare di Stabia. Il traghetto era dotato di ristorante \"self service\" e un bar. Il ponte principale della nave aveva 4 binari per un totale di 378 metri lineari per il trasporto di 16 vagoni ferroviari mentre il ponte superiore era quasi totalmente destinato al trasporto di autovetture.\nA luglio 2009 la nave venne venduta per demolizione insieme alla compagna di flotta \"Garibaldi\"; il 27 dicembre 2009 arriv\u00f2 ad Alia\u011fa, in Turchia, dove fu demolita nei mesi seguenti."}
{"id": "2631860", "revid": "110157", "url": "https://it.wikipedia.org/wiki?curid=2631860", "title": "Giardino botanico alpino di Campo Imperatore", "text": "Il giardino botanico alpino di Campo Imperatore \"Vincenzo Rivera\" \u00e8 un giardino botanico alpino situato a metri di altitudine al margine occidentale di Campo Imperatore, nel parco nazionale del Gran Sasso e Monti della Laga e all'interno del territorio comunale dell'Aquila.\nRealizzato a partire dal 1950, per iniziativa di Vincenzo Rivera, \u00e8 il secondo giardino alpino pi\u00f9 alto d'Europa. \u00c8 una struttura associata dell'Universit\u00e0 degli Studi dell'Aquila ed \u00e8 riconosciuto come sito di interesse regionale.\nStoria.\nNel 1949, Vincenzo Rivera \u2015 gi\u00e0 docente di botanica presso l'Universit\u00e0 di Roma \u2015 contribu\u00ec al distaccamento, all'Aquila, di alcuni corsi universitari estivi dell'ateneo romano, che portarono poi nel 1952 all'istituzione dell'Universit\u00e0 degli Studi dell'Aquila. In questo contesto, nel 1950, Rivera si fece promotore della realizzazione di un giardino botanico alpino a Campo Imperatore, alle pendici del massiccio del Gran Sasso d'Italia, che all'epoca risultava essere il pi\u00f9 alto d'Europa.\nNel 1952, con la fondazione del Magisterio aquilano, il giardino ottenne il riconoscimento dal Consiglio Nazionale delle Ricerche e fu inaugurato ufficialmente. Il terreno, inizialmente di propriet\u00e0 comunale, fu ceduto all'Universit\u00e0 dell'Aquila nel 1971 venendo inoltre intitolato al professor Rivera; il sito \u00e8 tuttora gestito dall'ateneo in collaborazione con il parco nazionale del Gran Sasso e Monti della Laga.\nNel 1997 il sito \u00e8 stato riconosciuto di interesse regionale dalla Regione Abruzzo.\nDescrizione.\nIl giardino botanico alpino \u00e8 situato all'estremit\u00e0 occidentale di Campo Imperatore, a poca distanza dall'arrivo della funivia del Gran Sasso e a ridosso dell'osservatorio astronomico. \u00c8 posto oltre il limite naturale della vegetazione, ad un'altitudine di metri s.l.m. che lo rendono il pi\u00f9 elevato giardino degli Appennini ed il secondo pi\u00f9 alto d'Europa dopo il giardino botanico alpino del Monte Bianco, istituito nel 1984. \nOccupa una superficie complessiva di m\u00b2, dal 1992 interamente ricompresa nel parco nazionale del Gran Sasso e Monti della Laga, e contiene oltre 300 specie vegetali, quasi esclusivamente erbacee, adattate a vivere in condizioni climatiche e naturali particolarmente difficili. \u00c8 suddiviso nei seguenti settori:\nIl giardino dispone inoltre di una sezione museale, un centro di ricerca e una biblioteca specializzata all'interno del polo universitario dell'Aquila.\nIl sito viene gestito dall'Universit\u00e0 degli studi dell'Aquila per mezzo del Dipartimento di medicina clinica, sanit\u00e0 pubblica, scienze della vita e dell'ambiente, in collaborazione con il parco nazionale del Gran Sasso e Monti della Laga e l'ufficio territoriale per la biodiversit\u00e0 del Ministero delle politiche agricole alimentari e forestali. L'apertura al pubblico avviene solitamente nella stagione estiva."}
{"id": "2631862", "revid": "1901340", "url": "https://it.wikipedia.org/wiki?curid=2631862", "title": "Interruttore a mercurio", "text": "Un interruttore a mercurio, \u00e8 un interruttore il cui scopo \u00e8 quello di permettere o interrompere il flusso di corrente elettrica in un circuito elettrico, dipendentemente dalla posizione fisica dell'interruttore o all'allineamento rispetto alla direzione della \"trazione\" della gravit\u00e0 terrestre, o di altre forme di inerzia.\nStruttura.\nI commutatori al mercurio si compongono di uno o pi\u00f9 contatti elettrici in un'ampolla sigillata di vetro contenente una goccia di mercurio. L'ampolla pu\u00f2 contenere aria, un gas inerte, o il vuoto. La gravit\u00e0 attrae costantemente la goccia di mercurio verso il punto pi\u00f9 basso nel contenitore stesso. Quando l'interruttore \u00e8 inclinato nella direzione appropriata, il mercurio tocca una serie di contatti, completando in questo modo i circuiti elettrici attraverso questi contatti. Inclinando l'interruttore nell'opposta direzione si ottiene esattamente il contrario, facendo s\u00ec che il mercurio si allontani ed interrompendo il circuito. Il commutatore pu\u00f2 contenere pi\u00f9 insiemi di contatti, chiudendo diversi insiemi ad angoli differenti (\"SPDT\").\nUsi.\nNell'applicazione pi\u00f9 semplice l'azionamento dell'interruttore si ottiene inclinando l'ampolla: questo pu\u00f2 essere voluto, alla stregua della leva di un comune interruttore, oppure l'inclinazione pu\u00f2 essere lo stato fisico che ha intenzione di rilevare.\nNel primo caso si ottiene un comportamento del tutto identico a quello di un qualsiasi interruttore, con il vantaggio che la scintilla dell'arco elettrico rimane confinata all'interno dell'ampolla, il che lo rende particolarmente adatto per impieghi in ambienti con atmosfera potenzialmente esplosiva. Nel secondo caso si pu\u00f2 ottenere un inclinometro.\nUn'applicazione particolare dell'interruttore a mercurio come inclinometro, resa obsoleta dai dispositivi pi\u00f9 recenti, era come stabilizzatore per aeromodelli: a diverse inclinazioni si potevano attivare gli alettoni o il piano di coda per stabilizzare il velivolo.\nAltre applicazioni sfruttano l'inerzia della massa di mercurio per rilevare il superamento di un certo livello di accelerazione.\nUso per l'attivazione di esplosivi.\nL'INLA us\u00f2 interruttori ad inclinazione di mercurio e microswitch per attivare le autobomba che uccisero Airey Neave durante il conflitto nordirlandese. Altri gruppi paramilitari utilizzarono il dispositivo, incluso il Red Hand Defenders che utilizz\u00f2 un interruttore a mercurio per far detonare la bomba che uccise Rosemary Nelson. Inoltre gli interruttori al mercurio possono essere ritrovati in alcune bombe e mine subacquee, spolette, solitamente in forma di dispositivo anti-manomissione, come per esempio, una variante conosciuta \u00e8 la mina VS-50."}
{"id": "2631868", "revid": "1498232", "url": "https://it.wikipedia.org/wiki?curid=2631868", "title": "Rosalia (traghetto)", "text": "La Rosalia \u00e8 stata una nave traghetto passeggeri di tipo ferroviario, che ha prestato servizio per le Ferrovie dello Stato e dal 2003 per Bluvia, divisione marittima di RFI, nello stretto di Messina sulla rotta Messina - Villa San Giovanni dal 1973 sino al 2010.\nCaratteristiche.\nIl ponte principale della nave disponeva di quattro binari (per un totale di 378 metri lineari) per il trasporto di 15 carrozze o 21 carri ferroviari, mentre il ponte superiore era destinato al trasporto di autovetture. Il traghetto era dotato di un ristorante \"self service\" e un bar.\nQuesto traghetto, assieme alle gemelle \"Iginia\" e \"Sibari\" (radiata nel 2009), aveva la particolarit\u00e0 di avere l'accesso per i carri solamente a prua, anzich\u00e9 a poppa o in ambo le parti.\nServizio.\nLa nave fu costruita nel cantiere navale di Ancona e varata nell'ottobre 1972, entrando in servizio tra Messina e Villa San Giovanni a dicembre 1973.\nDopo oltre 35 anni di servizio, dal 1\u00ba gennaio 2011 fu posta in disarmo nel porto di Messina presso la prima invasatura. Fu in seguito radiata e alienata per rottame a un demolitore navale turco, per mezzo della \"Redwood Maritime Inc.\", societ\u00e0 avente sede legale in Liberia, in seguito alla gara d'appalto bandita nel settembre 2011. Agli inizi di maggio 2012 fu immatricolata nel compartimento marittimo di Freetown (Sierra Leone) e ribattezzata \"Lia\". Il 22 maggio 2012 (esattamente 40 anni dopo il varo) ha lasciato definitivamente lo Stretto alla volta di Alia\u011fa, trainata dal rimorchiatore greco \"Aigaion Pelagos\". La nave risultava gi\u00e0 demolita il 23 luglio 2012."}
{"id": "2631872", "revid": "287204", "url": "https://it.wikipedia.org/wiki?curid=2631872", "title": "Denver Nuggets 1976-1977", "text": "La stagione 1976-77 dei Denver Nuggets fu la 1\u00aa nella NBA per la franchigia.\nI Denver Nuggets vinsero la \"Midwest Division\" della \"Western Conference\" con un record di 50-32. Nei play-off persero la semifinale di conference con i Portland Trail Blazers (4-2)."}
{"id": "2631875", "revid": "287204", "url": "https://it.wikipedia.org/wiki?curid=2631875", "title": "Denver Nuggets 1977-1978", "text": "La stagione 1977-78 dei Denver Nuggets fu la 2\u00aa nella NBA per la franchigia.\nI Denver Nuggets vinsero la \"Midwest Division\" della \"Western Conference\" con un record di 48-34. Nei play-off vinsero la semifinale di conference con i Milwaukee Bucks (4-3), perdendo poi la finale di conference con i Seattle SuperSonics (4-2)."}
{"id": "2631883", "revid": "1305772", "url": "https://it.wikipedia.org/wiki?curid=2631883", "title": "International Superstar Soccer 98", "text": "International Superstar Soccer 98 (ufficialmente abbreviato in ISS 98 e conosciuto in Giappone come \"Jikkyou World Soccer: World Cup France 1998\") \u00e8 un videogioco calcistico sviluppato da Konami Computer Entertainment Osaka e pubblicato esclusivamente per Nintendo 64.\nLa versione per PlayStation, intitolata \"International Superstar Soccer Pro 98\", \u00e8 stata sviluppata da Konami Computer Entertainment Tokyo e rappresenta un gioco differente.\nNella copertina del gioco sono raffigurati il calciatore italiano Fabrizio Ravanelli e l'inglese Paul Ince.\nModalit\u00e0 di gioco.\nInternational Superstar Soccer 98 presenta 6 diverse modalit\u00e0 di gioco.\nOpen Game: partita amichevole contro il computer o un altro giocatore con possibilit\u00e0 di scelta dello stadio, tempo e ora del giorno, nonch\u00e9 handicap della partita (condizioni del giocatore, forza del portiere e numero di giocatori sul campo, da 7 a 11). \u00c8 possibile anche fare da spettatore per una partita CPU vs CPU.\nCoppa Internazionale: una modalit\u00e0 equivalente alla Coppa del Mondo a 32 squadre, che il giocatore dovr\u00e0 affrontare partendo dalle qualificazioni regionali.\nWorld League: una lega con 48 squadre che si affrontano in due turni di andata e ritorno.\nScenario: 16 scenari che ripercorrono spezzoni di partite realmente giocate. La partita inizia a match gi\u00e0 in corso in differenti situazioni, e, a seconda della difficolt\u00e0, il giocatore deve amministrare una vittoria (nelle partite pi\u00f9 facili) o vincere una partita rompendo un pareggio o capovolgendo il risultato (in difficolt\u00e0 pi\u00f9 alte).\nModalit\u00e0 calcio di rigore: la classica serie di 5 calci di rigore a testa per squadra dove in caso di pareggio si procede ad oltranza.\nAllenamento: sono presenti 4 modalit\u00e0 di allenamento. Allenamento libero in cui si corre liberamente per il campo con la possibilit\u00e0 di provare i comandi e le varie situazioni di gioco. Free kick, l'allenamento sui calci di punizioni. Corner kick, allenamento sui calci d'angolo. Goal Keeper training, allenamento specifico per il portiere, con il computer che parte in situazione di attacco.\nSquadre.\n52 squadre nazionali sono presenti nel gioco, oltre a sei squadre All-Star, accessibili solo tramite un cheat code o vincendo la 'World League' al livello 5.\nRicezione.\nNext Generation ha esaminato la versione per Nintendo 64 del gioco, classificandolo a quattro stelle su cinque e dichiarando che \"Dopo alcune ore di gioco perdonerai l'apparente mancanza di miglioramenti e ti renderai conto che la sottigliezza \u00e8 tutto nello sport pi\u00f9 popolare sulla Terra. \"[1]\nGli aggregatori di recensioni Metacritic e GameRankings hanno dato rispettivamente il 91 [2] e l'89,15% [3]. Cubed3 ha dato a International Superstar Soccer 98 8 su 10 lodando il suo gameplay ridicolmente avvincente, crea un giocatore, sei diverse modalit\u00e0 (che hanno un'opzione di 64 squadre, nove stadi, quattro condizioni meteorologiche e una scelta di notte o giorno) e il possibilit\u00e0 di giocare in multiplayer con un massimo di tre giocatori. [4]"}
{"id": "2631885", "revid": "339392", "url": "https://it.wikipedia.org/wiki?curid=2631885", "title": "Leopoldo di Baviera (1821-1912)", "text": ""}
{"id": "2631888", "revid": "287204", "url": "https://it.wikipedia.org/wiki?curid=2631888", "title": "Denver Nuggets 1978-1979", "text": "La stagione 1978-79 dei Denver Nuggets fu la 3\u00aa nella NBA per la franchigia.\nI Denver Nuggets arrivarono secondi nella \"Midwest Division\" della \"Western Conference\" con un record di 47-35. Nei play-off persero al primo turno con i Los Angeles Lakers (2-1)."}
{"id": "2631899", "revid": "27611527", "url": "https://it.wikipedia.org/wiki?curid=2631899", "title": "Cristina da Pizzano", "text": ""}
{"id": "2631902", "revid": "106456", "url": "https://it.wikipedia.org/wiki?curid=2631902", "title": "Kristen Zang", "text": "Biografia.\nKristen nacque nel Michigan, figlia di Vernon e Cathy, che divorziarono quando lei era ancora giovane, per poi risposarsi. Ha quattro fratelli. Ha frequentato la Royal Oak Kimball High School, Michigan. Si \u00e8 trasferita a Los Angeles quando aveva 17 anni per iniziare la sua carriera come modella e poi ha partecipato in qualche film: ha debuttato nel film \"Love &amp; Sex\", regia di Valerie Breiman, nel 2000; nel 2001 ha partecipato a un episodio del telefilm di \"Dharma &amp; Greg\", intitolato \"The Dutch treat\", e ha anche recitato nel film \"Hollywood\" (2006). vive a Los Angeles."}
{"id": "2631905", "revid": "287204", "url": "https://it.wikipedia.org/wiki?curid=2631905", "title": "Denver Nuggets 1982-1983", "text": "La stagione 1982-83 dei Denver Nuggets fu la 7\u00aa nella NBA per la franchigia.\nI Denver Nuggets arrivarono secondi nella \"Midwest Division\" della \"Western Conference\" con un record di 45-37. Nei play-off vinsero il primo turno con i Phoenix Suns (2-1), perdendo poi nella semifinale di conference con i San Antonio Spurs (4-1)."}
{"id": "2631907", "revid": "339392", "url": "https://it.wikipedia.org/wiki?curid=2631907", "title": "Volo Pan Am 110", "text": ""}
{"id": "2631908", "revid": "287204", "url": "https://it.wikipedia.org/wiki?curid=2631908", "title": "Denver Nuggets 1983-1984", "text": "La stagione 1983-84 dei Denver Nuggets fu l'8\u00aa nella NBA per la franchigia.\nI Denver Nuggets arrivarono terzi nella \"Midwest Division\" della \"Western Conference\" con un record di 38-44. Nei play-off persero al primo turno con gli Utah Jazz (3-2)."}
{"id": "2631913", "revid": "287204", "url": "https://it.wikipedia.org/wiki?curid=2631913", "title": "Denver Nuggets 1984-1985", "text": "La stagione 1984-85 dei Denver Nuggets fu la 9\u00aa nella NBA per la franchigia.\nI Denver Nuggets vinsero la \"Midwest Division\" della \"Western Conference\" con un record di 52-30. Nei play-off vinsero il primo turno con i San Antonio Spurs (3-2), la semifinale di conference con gli Utah Jazz (4-1), perdendo poi la finale di conference con i Los Angeles Lakers (4-1)."}
{"id": "2631915", "revid": "287204", "url": "https://it.wikipedia.org/wiki?curid=2631915", "title": "Ludovico I di Baviera", "text": ""}
{"id": "2631925", "revid": "37056", "url": "https://it.wikipedia.org/wiki?curid=2631925", "title": "Regioni storiche degli Stati Uniti", "text": ""}
{"id": "2631927", "revid": "383470", "url": "https://it.wikipedia.org/wiki?curid=2631927", "title": "Luigi di Baviera", "text": ""}
{"id": "2631928", "revid": "35804", "url": "https://it.wikipedia.org/wiki?curid=2631928", "title": "Cesare de Lollis", "text": ""}
{"id": "2631929", "revid": "287204", "url": "https://it.wikipedia.org/wiki?curid=2631929", "title": "Antonio Armino", "text": "L'attivit\u00e0 politica.\nSi trasfer\u00ec, ancora giovane, dalla Calabria a Napoli per proseguire gli studi e conseguire la laurea in legge. Nel capoluogo partenopeo entr\u00f2 ben presto in contatto con gli ambienti antifascisti locali, svolgendo attivit\u00e0 clandestina con i movimenti di Libera Italia e di Giustizia e Libert\u00e0, curando la diffusione in Calabria del periodico \u201cL'Italia Libera\u201d e partecipando alla fondazione del Partito d'Azione (Pd'A); attivit\u00e0 per le quali venne pi\u00f9 volte arrestato e imprigionato nelle galere fasciste.\nA Napoli il Pd'A fu, insieme al partito comunista, la prima organizzazione ad operare nella clandestinit\u00e0 e la prima a ricostituirsi dopo la caduta del fascismo. Armino entr\u00f2 a far parte del primo Comitato Direttivo del Partito d'Azione e fu tra i pi\u00f9 stretti collaboratori di Pasquale Schiano, l'animatore del Centro Meridionale di via Mezzocannone 53, nato nel 1935 dalla fusione di alcuni movimenti antifascisti, tra i quali Giustizia e libert\u00e0 e Libera Italia. Dopo il 25 luglio '43 e, soprattutto, dopo l'8 settembre si adoper\u00f2, anche se invano, perch\u00e9 le forze armate lealiste intervenissero per fronteggiare la minacciata rappresaglia tedesca o fornissero le armi necessarie ad organizzare la difesa popolare. Nelle drammatiche giornate che seguirono l'armistizio rimase a Napoli mantenendo le file e organizzando la resistenza da via Mezzocannone sino alle gloriose Quattro Giornate e alla cacciata dei tedeschi dalla citt\u00e0. Fu anche membro del comitato direttivo della sezione partenopea, creata per decentrare parte dell'attivit\u00e0 politica del Centro Meridionale. La rilevanza di queste organizzazioni \u00e8 resa evidente dal numero degli iscritti che superavano i a Napoli ed erano oltre in tutta la provincia, di importanza pari e forse superiore alle analoghe organizzazioni del PCI.\nLo stesso Francesco De Martino, massimo rappresentante della posizione socialista all'interno del Pd'A e poi pi\u00f9 volte segretario nazionale del PSI, racconta di essere stato indotto ad aderire al Pd'A dopo un incontro avuto con Armino nell'agosto del 1943.\nLa parte pi\u00f9 intensa della sua attivit\u00e0 politica e sindacale si svolse nel biennio 1943-1945 quando, dopo la fuga del re a Brindisi e, poi, a Salerno e con il Nord ancora occupato dai tedeschi, Napoli fu la vera capitale dell'Italia liberata e del Regno del Sud.\nInsieme a Pasquale Schiano e Francesco De Martino, Antonio Armino promosse numerose iniziative e manifestazioni in tutto il Mezzogiorno, nelle quali, con molta fermezza, si addebitavano alla monarchia le responsabilit\u00e0 storiche del fascismo e della questione meridionale. Si accusava in particolare la monarchia di aver impedito la formazione di una classe politica meridionale, e si chiedeva di porvi rimedio punendo severamente e allontanando dalla vita politica e civile tutto il vecchio personale colluso con il regime fascista e disponendo per il Paese ampie autonomie regionali e locali. In sintonia con Guido Dorso si affermava che la questione meridionale era il punto nevralgico e decisivo dell'intera questione nazionale.\nProprio ad Armino, in quanto calabrese, Pasquale Schiano deleg\u00f2 l'opera di organizzazione del Pd'A in Calabria. Si deve alla sua instancabile opera, unitamente a quella dei cosentini Achille Morcavallo ed Enrico Pappacoda, la nascita del Pd'A a Cosenza, dove considerevole fu la presenza azionista.\nNel convegno dei comitati provinciali, che ebbe luogo dal 18 al 20 dicembre '44 e fu promosso in vista del primo congresso dei CLN dell'Italia liberata svoltosi poi a fine gennaio '45 a Bari, present\u00f2, insieme a Salvatore de Pascale, la relazione in base alla quale furono adottate importanti risoluzioni e, segnatamente, che \u201cattraverso l'abdicazione del re e la rinuncia del principe, vada a capo dello Stato una reggenza rispettabile e rispettata e che un vero governo di uomini liberi, capaci e responsabili, rappresentando le varie correnti dell'opinione nazionale, sia immediatamente costituita, tenga onorevoli e fecondi contatti di cooperazione assidua e vigorosa con gli Alleati e realizzi una effettiva partecipazione di tutte le forze italiane alla guerra di liberazione contro i tedeschi; fermo restando che, appena cessate le ostilit\u00e0, tale governo di puri antifascisti dovr\u00e0 convocare l'assemblea costituente per consentire a tutti gli Italiani di liberamente decidere circa l'assetto costituzionale del Paese\u201d.\nDivenne direttore del giornale \"L'Azione\", fondato per supportare l'opera del partito e divulgarne le posizioni. Il primo numero settimanale usc\u00ec il 29 marzo 1944 per divenire bisettimanale dal gennaio \u201845 raggiungendo presto oltre 12.000 copie di stampa, e poi quotidiano a partire dal 2 luglio '45 sotto la direzione di Guido Dorso.\nParimenti intransigente fu la sua posizione repubblicana e l'avversione al governo Badoglio che, nel numero del 21 aprile del 1944 de \"L'Azione\", viene definita \u201cla persona meno adatta per diventare, il capo, il portabandiera, il nome simbolo di un governo nuovo che vuole essere, perch\u00e9 cos\u00ec lo vuole il popolo italiano, democratico, antifascista e di unione nazionale\u201d. Dopo la svolta di Salerno, con la quale il PCI apriva alla partecipazione all'esecutivo di unit\u00e0 nazionale senza pregiudiziali antimonarchiche, Armino si schier\u00f2 risolutamente con l'ala pi\u00f9 intransigente del partito contraria ad ogni partecipazione al governo Badoglio.\nNell'editoriale, riferibile perci\u00f2 alla penna del direttore, \"L'Azione\" del 5 aprile 1944, pur polemizzando con Togliatti e riaffermando i principi fino ad allora seguiti, si apriva alla collaborazione ma con precise garanzie fissate nell'allontanamento del re dall'esercizio del potere e nella categorica esclusione da ogni incarico governativo degli uomini compromessi con il regime fascista. L'articolo, in conclusione, affermava: \u201cil Pd'A rivendica con orgoglio la netta intransigenza che caratterizz\u00f2 il suo agire \u2026 Pu\u00f2 darsi che oggi questa linea d'azione abbia toccato i margini della sua efficacia e che la voce di collaborazione levata da Palmiro Togliatti risponda ad una nota giusta. I fatti ce lo diranno presto\u201d.\nEssendo, tuttavia, infine prevalso nel Pd'A l'assenso al governo Badoglio, \"L'Azione\" dovette, sia pure con scarsa convinzione, intervenire per illustrare le ragioni della scelta, come nel numero del 29 aprile 1944: \u201cmancheremmo di lealt\u00e0 verso noi stessi se dicessimo che il Partito d'Azione ha motivo di compiacersi del modo con cui la crisi governativa \u00e8 stata faticosamente superata. La verit\u00e0 \u00e8 ben diversa. Si tratta di una soluzione che il Pd'A ha subito per scrupolo di disciplina unitaria antifascista\u201d. \nNominato, insieme a Dino Gentili, responsabile della politica sindacale del partito, si adoper\u00f2 per l'unit\u00e0 di tutti i lavoratori e delle leghe che aderivano alla Camera del Lavoro.\nL'attivit\u00e0 sindacale.\nArmino fu uno dei protagonisti, insieme ai comunisti Enrico Russo, Vincenzo Iorio e Vincenzo Gallo, ai socialisti Vincenzo Bosso e Nicola Di Bartolomeo e all'altro azionista Dino Gentili, della rinascita del sindacato nel novembre del 1943, pochi mesi dopo la liberazione di Napoli, partecipando alla rifondazione della Camera del Lavoro e del Segretariato Meridionale della CGL, a partire dalle leghe di mestiere per affermare il carattere autonomo del sindacato che nasce dal basso. Questa rappresent\u00f2 la prima esperienza di sindacato in Italia dopo il ventennio fascista. Nel comitato direttivo a sei membri vi entr\u00f2 a far parte. Condivise perci\u00f2 il merito di aver riorganizzato, nell'Italia liberata e in condizioni di estrema difficolt\u00e0, le organizzazioni operaie anticipando molte delle acquisizioni del sindacalismo pi\u00f9 maturo.\nA fine gennaio 1944 a Bari, dove si trovava per partecipare al congresso dei CLN, si oppose al tentativo in corso in una parallela assise sindacale di liquidare l'esperienza sindacale napoletana. Il 2 febbraio 1944 firm\u00f2 il comunicato, insieme al democristiano Domenico Colasanto e a Di Bartolomeo, nel quale si accusava il convegno pugliese di \u201cassumere decisioni contrastanti con le intese gi\u00e0 raggiunte e con l'unit\u00e0 sindacale\u201d, non consentendo l'intervento dei maggiori esponenti sindacali e senza la verifica dei poteri dei partecipanti; proprio Armino infatti, per il Partito d'Azione, aveva in precedenza, nella sede della Giunta Esecutiva Permanente dell'Italia Liberata in via Imbriani 53 a Napoli, raggiunto un accordo con gli operatori democristiani, socialisti, repubblicani e comunisti in vista del congresso di Salerno per l'unit\u00e0 sindacale nella CGL.\nIl congresso sindacale di Salerno del 18, 19 e 20 febbraio 1944 - primo congresso per l'Italia liberata della Confederazione generale del Lavoro - fu preceduto e preparato da un convegno che si svolse a Torre Annunziata nei giorni 5 e 6 febbraio. Dalla presidenza del convegno Armino espose la situazione che si era venuta a creare con la confederazione sindacale nata a Bari, consentendo ai rappresentanti comunisti presenti all'assise di confutare la posizione assunta dal loro partito nel capoluogo pugliese. Nella relazione sui risultati del Congresso del CLN, in dissenso con le posizioni meno realiste di Enrico Russo, invit\u00f2 i lavoratori a non commettere l'errore di prescindere dalla situazione politica del momento. Nelle conclusioni esort\u00f2 a sostenere i deliberati del CLN per motivi di disciplina e per spirito di cooperazione, sferrando nel contempo un violentissimo attacco alla monarchia che andava eliminata alla pari del fascismo.\nA Salerno, dove venne riaffermata la natura del sindacato libero, unitario e ispirato alla lotta di classe, risult\u00f2 tra i sette membri eletti, a scrutinio segreto, del consiglio direttivo della CGL.\nInfaticabile organizzatore, oper\u00f2 per il rilancio della organizzazione sindacale in tutto il Mezzogiorno. Si ha notizia, ad esempio, della sua presenza alla costituzione della Camera del Lavoro di Baia (Bacoli), dove aveva sede un grande silurificio.\nL'azione sindacale di Armino era improntata, rispetto alle tendenze azioniste presenti nel Nord Italia, a una maggiore intransigenza e radicalit\u00e0 e ad una visione classista e socialista che gli consent\u00ec di collaborare attivamente con il gruppo di comunisti rivoluzionari che faceva capo a Enrico Russo. Totale sintonia era con quest'ultimo sul principio che la socializzazione dovesse avvenire senza indennizzo alcuno per i capitalisti, responsabili del fascismo e delle rovine d'Italia. Si concordava poi sulla necessit\u00e0 della unit\u00e0 sindacale e sulla totale indipendenza dai partiti politici.\nPer queste ragioni di coerenza si oppose al Patto di Roma del 3 giugno del 1944, voluto da Togliatti anche per escludere gli azionisti che rappresentavano un pericoloso concorrente a sinistra. \u00c8 del 9 giugno 1944 l'ordine del giorno del direttivo CGL con il quale Armino, insieme a Bosso, Dino Gentili, Iorio, Gallo, Russo e Sciucca, \u201cdichiara di non poter riconoscere alcuna nomina che non sia fatta per espressa volont\u00e0 delle masse lavoratrici\u201d e \u201cdelibera di stabilire al pi\u00f9 presto contatti con i lavoratori di Roma ed, oltre Roma, tutta l'Italia e di estendere cos\u00ec il lavoro a tutta l'Italia liberata\u201d. I dirigenti della CGL rossa giudicarono il patto una pura operazione di vertice esaltando la fedelt\u00e0 alla causa dei lavoratori.\nNell'assemblea che si tenne a Napoli il 28 giugno 1944, in preparazione del Congresso meridionale di Cosenza, Armino difese con intransigenza la posizione della CGL \u201cgiacch\u00e9 l'organizzazione meridionale risponde ai principi democratici mentre quella di Roma riproduce gli schemi fascisti di investitura dall'alto\u201d, riaffermando i temi della libert\u00e0 sindacale e dell'autonomia della lotta sindacale dai partiti. Sempre ispirandosi alla lotta di classe, principio che \u201cnon \u00e8 stato mai tradito, ma \u00e8 stato salvaguardato e difeso costantemente\u201d per rispetto della libera scelta dei lavoratori al congresso di Salerno, Armino si schier\u00f2 contro il parere dell'esecutivo nazionale del suo partito e in netta opposizione con Oronzo Reale che riteneva opportuno battersi per il quarto posto in CGIL dopo comunisti, socialisti e democristiani.\nAl convegno di Cosenza del 4, 5 e 6 agosto del 1944 fu tra i primi firmatari\u00a0\u2013 con Emilio Lussu, Guido Dorso, Francesco De Martino, Guido Calogero, Aldo Garosci e altri\u00a0\u2013 del terzo ordine del giorno nel quale si definiva il Pd'A \u201cun movimento socialista, antitotalitario, autonomista e liberale, che intende realizzare il socialismo nella libert\u00e0 e nello Stato in funzione permanente di libert\u00e0\u201d. Questo ordine del giorno prevalse in particolare su quello, assai meno incisivo e centrista, a firma, tra gli altri, di Ugo La Malfa, Manlio Rossi Doria, Oronzo Reale, Riccardo Bauer, Bruno Visentini, Adolfo Omodeo.\nArmino tenne al congresso il 6 di agosto la relazione sindacale, centrata sull'unit\u00e0 di tutte le sinistre, l'autonomia del movimento sindacale dai partiti politici e la polemica con il patto di Roma: \u201cNoi siamo stati i primi e pi\u00f9 tenaci assertori dell'unit\u00e0 sindacale, ma esigiamo, in nome della libert\u00e0 e della democrazia, che il movimento sindacale prenda le mosse dal basso e non sia imposto per esclusivo gioco politico dall'alto\u201d. La relazione, assai appassionata, fu spesso interrotta da applausi e ottenne l'unanime consenso dei delegati.\nIl comizio della domenica mattina fu tenuto da Emilio Lussu e da Armino, i veri protagonisti dell'assise.\nQuando nell'agosto del 1944 la Camera del Lavoro di Napoli dovette tuttavia capitolare, Armino costitu\u00ec - con Pierleoni, Bonelli e Iorio - il Comitato della Sinistra Sindacale con il compito di confluire nella CGIL per lottare dall'interno per la difesa dei principi della lotta di classe, dell'unit\u00e0 sindacale e della democrazia interna. Il comitato, contrariamente agli enunciati diritti delle minoranze, non pot\u00e9 per\u00f2 operare e da l\u00ec a poco si sciolse.\nLe ultime battaglie.\nNel settembre del 1945 fu chiamato dal Partito d'Azione a rappresentare la Calabria alla Consulta, primo libero Parlamento post-fascista, istituita dal governo di Ferruccio Parri con lo scopo di svolgere le funzioni di Camera dei deputati in attesa di indire regolari elezioni politiche. Assegnato alla Commissione del Lavoro e della Previdenza sociale dal 1\u00ba ottobre 1945, sono sue le interrogazioni volte a sollecitare provvedimenti a favore delle industrie meridionali.\nDopo la scissione dell'ala destra del Pd'A al Congresso Nazionale del 1946 che indebol\u00ec gravemente anche l'organizzazione napoletana, Armino affront\u00f2, con Alberto Cianca, Pasquale Schiano e Francesco De Martino, la battaglia del referendum istituzionale e per l'elezione dei rappresentanti alla Costituente che segn\u00f2 la fine del partito con la netta vittoria, a Napoli, della monarchia e l'assai deludente risultato elettorale, appena l'1,2% dei voti.\nNella CGIL fu segretario nazionale della federazione dei minatori sino al 1956 quando divenne commissario straordinario a Napoli per l'\"Unione Italiana del Lavoro\" (UIL), provvedendo al rilancio di quella organizzazione se non alla vera e propria costituzione dei quel sindacato nella citt\u00e0 partenopea.\nIl 2 giugno 1956 il Presidente della Repubblica Giovanni Gronchi gli conferiva, in considerazione di particolari benemerenze, l'onorificenza di Cavaliere.\nDa l\u00ec a poco, di ritorno da un viaggio in Danimarca dove aveva contratto una grave malattia infettiva, moriva in seguito a collasso cardiaco segnando un grave lutto per l'antifascismo e il sindacalismo italiano. Le sue spoglie sono custodite nelle cappella di famiglia nel cimitero di Melicucc\u00e0 (RC)."}
{"id": "2631931", "revid": "1573940", "url": "https://it.wikipedia.org/wiki?curid=2631931", "title": "Palazzo Accolti", "text": "Palazzo Accolti si trova a Firenze in via della Chiesa 41, gi\u00e0 45.\nIl palazzo ospit\u00f2 la famiglia di origina aretina degli Accolti, arrivati a Firenze nel XII secolo e presenti nella vita politica cittadina, con due gonfalonieri di Giustizia e sette priori all'attivo. Nel XIV la famiglia sub\u00ec un nuovo afflusso da Arezzo. Nel XVI secolo Marcello Accolti fu segretario di Cosimo I e amministratore dei figli Francesco e Ferdinando, come ricorda una targa sulla facciata del palazzo."}
{"id": "2631933", "revid": "1543377", "url": "https://it.wikipedia.org/wiki?curid=2631933", "title": "Giorgio Rusconi", "text": "Attivit\u00e0.\nRusconi \u00e8 considerato uno dei pi\u00f9 prolifici e longevi tipografi italiani del suo secolo. La sua produzione spazi\u00f2 dai classici latini, in lingua originale e in traduzione, tra cui Terenzio, Plinio il Vecchio, Tito Livio, Ovidio, Virgilio, alle opere di autori contemporanei come Boiardo, Sannazzaro, Lorenzo de' Medici e altri, ed \u00e8 attestata in circa 200 edizioni.\nDi origine milanese, fu attivo a Venezia nei primi anni del XVI secolo. La sua officina tipografica, ubicata fino al 1520 nella parrocchia di San Mois\u00e8 e successivamente in San Fantin, nel Sestiere di San Marco. pubblic\u00f2 senza interruzioni dal 1500 al 1527. Dopo la sua morte, avvenuta nel 1522, l'attivit\u00e0 fu portata avanti dai figli \"Giovan Francesco\" e \"Giovan Antonio\" fino al 1525, e successivamente dalla vedova, Elisabetta Baffo, una delle prime donne a svolgere l'attivit\u00e0 tipografica.\nTra le pi\u00f9 importanti edizioni sopravvissute, la \"princeps\" cinquecentesca dei tre libri dell\"'Orlando Innamorato\" di Matteo Maria Boiardo, pubblicata nel 1506."}
{"id": "2631939", "revid": "339392", "url": "https://it.wikipedia.org/wiki?curid=2631939", "title": "Battaglia di Rzev-Vjazma", "text": ""}
{"id": "2631940", "revid": "767487", "url": "https://it.wikipedia.org/wiki?curid=2631940", "title": "Dragan \u010cavi\u0107", "text": "Biografia.\nFormazione e vita privata.\n\u010cavi\u0107 ha frequentato le scuole a Banja Luka, e si \u00e8 laureato presso la Facolt\u00e0 di Economia dell'Universit\u00e0 di Banja Luka nel 1980. Ha lavorato come economista, direttore finanziario e direttore commerciale in diverse aziende pubbliche e private. \u010cavi\u0107 \u00e8 sposato e ha un figlio e una figlia.\nCarriera politica.\n\u010cavi\u0107 \u00e8 un ex membro del Partito Democratico Serbo: ha servito come presidente del partito fino al 2006, dopo essere stato vice presidente della presidenza del partito dal giugno 1998 al marzo 2002. Alle elezioni del partito nel 2002, \u00e8 stato eletto vice presidente del partito.\nNel 1998 \u00e8 stato eletto deputato all'Assemblea Nazionale della Republika Srpska. \u00c8 stato rimosso dal suo incarico dall'allora rappresentante Carlos Westendorp poich\u00e9 considerato d'ostacolo per l'attuazione dell'accordo di pace di Dayton e bandito dall'attivit\u00e0 politica. La decisione \u00e8 stata annullata nel 1999 dal successore di Westendorp, Wolfgang Petritsch.\nDragan \u010cavi\u0107 \u00e8 diventato il presidente della Republika Srpska il 28 novembre 2002, dopo le elezioni amministrative in Bosnia-Erzegovina nel mese di ottobre, sostituendo cos\u00ec l'ex presidente Mirko \u0160arovi\u0107. \u010cavi\u0107 ha ricevuto 35,9% dei voti, mentre il suo rivale di maggior successo, Milan Jeli\u0107, ha vinto 22,1%. L'affluenza alle urne \u00e8 stata del 53,9%.\nAlle elezioni generali in Bosnia ed Erzegovina del 2006 Dragan \u010cavi\u0107 ha perso nella corsa per la presidenza della Republika Srpska contro il suo rivale Milan Jelic (SNSD). Poco dopo \u00e8 stato incolpato per la sconfitta e si \u00e8 dimesso da presidente della SDS. L'SDS si \u00e8 poi diviso tra due fazioni in conflitto: i riformisti guidati da \u010cavi\u0107, e i conservatori sostenuti da Dragan Kalinic, ex presidente della SDS.\nL'11 dicembre 2008, Dragan \u010cavi\u0107 in una conferenza stampa ha annunciato il suo ritiro dalla SDS e il lancio di un nuovo partito, insieme con i deputati della RS Vojislav Gligic e Branislav \u0160kobo, anch'essi ex parlamentari SDS. Il 15 gennaio 2009 a Banja Luka Cavic ha registrato il Partito Democratico della Republika Srpska, i cui co-fondatori sono Momcilo Novakovi\u0107, Vojislav Gligic, Branislav \u0160kobo e Djordje Mili\u0107evi\u0107. Dal 2010 \u00e8 deputato di questo partito nel Parlamento della Republika Srpska.\nAlle elezioni amministrative del 2012, \u010cavi\u0107 corre per il ruolo di sindaco di Banja Luka; con il 32,2% dei voti, \u00e8 arrivato secondo dopo Slobodan Gavranovi\u0107 (SNSD), eletto con il 40,2% dei voti.\nNel 2013 il suo Partito Democratico si \u00e8 fuso con il Partito Democratico Nazionale per formare il Movimento Nazionale Democratico."}
{"id": "2631943", "revid": "767487", "url": "https://it.wikipedia.org/wiki?curid=2631943", "title": "Un amore a Parigi", "text": "Un amore a Parigi (\"Monpti\") \u00e8 un film del 1957 diretto da Helmut K\u00e4utner, basato sul romanzo omonimo di G\u00e1bor von Vaszary che collabor\u00f2 anche alla sceneggiatura. I ruoli principali sono interpretati da Romy Schneider e Horst Buchholz. La pellicola fu proiettata per la prima volta il 12 settembre 1957 al cinema Lichtburg di Essen.\nTrama.\nUn giovane e squattrinato pittore ungherese e la sarta diciassettenne Anne-Claire si conoscono in un parco di Parigi. Lei lo chiama Monpti - mon petit - \"piccolo mio\". I due si innamorano e trascorrono un periodo felice. Anne-Claire, per paura di perdere il ragazzo, racconta di appartenere ad una ricca famiglia ma Monpti scopre presto che la giovane \u00e8 invece di umilissime origini. Arrabbiato per essere stato preso in giro, Monpti schiaffeggia Anne-Claire in mezzo alla strada e se ne va su di un taxi piantandola in asso. Nel tentativo di rincorrerlo, Anne-Claire viene investita. Al capezzale della ragazza il giovane le promette di sposarla, ma Anne-Claire muore poco tempo dopo a causa delle ferite riportate.\nParallelamente viene narrata la storia di una seconda coppia la cui relazione \u00e8 in forte contrasto con la trama principale. Il protagonista \u00e8 un altro Monpti, amante della ricca Nadine da cui \u00e8 mantenuto. I due vivono un rapporto squallido e non riescono in alcun modo ad essere felici. Per uno strano scherzo del destino sar\u00e0 proprio Nadine alla guida della sua fuoriserie ad investire Anne-Claire a seguito di un diverbio con il suo Monpti."}
{"id": "2631945", "revid": "486946", "url": "https://it.wikipedia.org/wiki?curid=2631945", "title": "Luigi I di Baviera", "text": ""}
{"id": "2631946", "revid": "709565", "url": "https://it.wikipedia.org/wiki?curid=2631946", "title": "L'eroe di Trafalgar", "text": "L'eroe di Trafalgar (\"Sharpe's Trafalgar\") \u00e8 un romanzo storico scritto da Bernard Cornwell, ambientato durante le guerre napoleoniche. Questo libro racconta il viaggio del sottotenente Richard Sharpe che decide di lasciare i reggimenti indiani per arruolarsi in Europa e viene coinvolto nella battaglia di Trafalgar.\nIl romanzo fa parte della serie Le avventure di Richard Sharpe ed \u00e8 preceduto da \"Assalto alla fortezza\" e seguito da \"Cacciatore e preda\".\nTrama.\nNel 1805, Richard Sharpe ha deciso di abbandonare le giubbe rosse stanziate in India e di arruolarsi nelle \"Giubbe Verdi\", un nuovo reggimento di fucilieri da poco formato in Europa. A Bombay, poco prima della partenza sulla \"Calliope\", rimane vittima di una truffa e fa la conoscenza del capitano di vascello Joel Chase, comandante della nave da guerra \"Pucelle\".\nDurante il viaggio la Calliope viene per\u00f2 venduta dal suo capitano, Peculiar Cromwell, e da un vecchio nemico di Sharpe, Pohlmann, alla \"Revenant\", della flotta francese.\nLa \"Calliope\" viene comunque presto riconquistata dalla \"Pucelle\" e Chase offre un viaggio pi\u00f9 rapido verso l'Inghilterra sia a Sharpe che a Lord William e sua moglie Lady Grace, che accettano.\nSharpe e Lady Grace, divenuti amanti, vengono scoperti dal segretario di Lord William, il quale tenta di ricattarli, venendo per\u00f2 ucciso da Sharpe.\nAll'inseguimento della \"Reventant\", la Calliope si ricongiunge alla flotta inglese comandata da Lord Horatio Nelson, di stanza di fronte Cadice, a capo Trafalgar, giusto in tempo per partecipare alla vittoriosa battaglia contro la flotta franco-spagnola."}
{"id": "2631952", "revid": "228587", "url": "https://it.wikipedia.org/wiki?curid=2631952", "title": "Piante industriali", "text": "Sono dette piante industriali le piante agrarie impiegate in coltivazioni in regime intensivo o estensivo, secondo i contesti, le cui produzioni sono destinate fondamentalmente alla trasformazione industriale in processi di estrazione e raffinazione di determinati componenti, ad uso alimentare o non.\nColtivazioni erbacee.\nLa classificazione delle coltivazioni erbacee industriali si basa su criteri di uniformit\u00e0 che comprendono la botanica, l'agrotecnica e la destinazione d'uso. Salvo eccezioni dovute a specificit\u00e0 relative ad una particolare coltura o al contesto socioeconomico in cui si pratica la coltura, le coltivazioni erbacee industriali presentano in genere le seguenti caratteristiche:\nLe principali categorie di piante industriali sono le seguenti:\nPiante da zucchero.\nLe piante da zucchero sono destinate agli zuccherifici per l'estrazione del saccarosio. Il saccarosio \u00e8 destinato fondamentalmente all'alimentazione umana o alla produzione di etanolo per scopi energetici. Per questo motivo le piante da zucchero sono anche considerate piante alcoligene. Alcuni sottoprodotti dell'estrazione dello zucchero sono destinati ad altri usi su vasta scala. Fra questi, il pi\u00f9 importante \u00e8 il melasso, che trova impiego come integratore energetico nell'alimentazione del bestiame e, nel caso del melasso di canna, anche nella distilleria per la produzione del rum.\nLe piante da zucchero pi\u00f9 importanti sono la canna da zucchero e la barbabietola da zucchero. Le due specie agrarie differiscono notevolmente sotto gli aspetti botanici, agronomici ed economici, ma sono accomunate dal ruolo strategico ricoperto nella bilancia alimentare delle nazioni.\nL'utilizzo della canna come pianta saccarifera \u00e8 antichissimo: sembra che le popolazioni della Polinesia ne conoscono l'uso da millenni e che la canna fosse utilizzata in India gi\u00e0 prima del VI secolo a.C., epoca in cui, attraverso i Persiani le civilt\u00e0 occidentali conobbero quella pianta. Per 1500 anni lo zucchero di canna fu oggetto di scambio fra l'Oriente e l'Occidente, fino alla diffusione, ad opera degli Arabi, nel Mediterraneo, fra l'VIII e il IX secolo. La canna da zucchero era coltivata in Sicilia almeno fino al XVI secolo e nel sud della Spagna fino ai nostri giorni. Malgrado la compatibilit\u00e0 con il clima dell'Europa meridionale, in queste regioni la coltivazione della canna ha carattere di marginalit\u00e0 in quanto le sue elevate esigenze termiche non permettono, a queste latitudini, l'espressione della sua potenzialit\u00e0 produttiva: la massima resa in zucchero si ottiene, infatti, a distanza di un anno dall'impianto ma la coltivazione nelle regioni temperate pu\u00f2 essere condotta solo con un ciclo produttivo primaverile-estivo come per tutte le colture di origine tropicale. Nelle condizioni ambientali della Sicilia si possono ottenere, in condizioni ottimali, produzioni dell'ordine di 65-85 t/ha di materia prima, contro, ad esempio, le 105 t/ha che si ricavano nelle regioni maggiormente vocate, ma il divario aumenta sensibilmente in termini di resa in zucchero, a causa della brevit\u00e0 del ciclo di coltivazione.\nPer i motivi sopra esposti, la coltivazione della canna si colloca, in condizioni ottimali, nelle regioni della fascia tropicale. Dopo la scoperta dell'America, la coltura si estese, su ampia scala, nei Caraibi e nel Sudamerica e divenne una delle principali risorse economiche di cui beneficiavano i regimi coloniali delle grandi monarchie europee. Il rapporto di dipendenza dell'Europa dai territori coloniali fu per\u00f2 la base per il successo della barbabietola. Nel 1747, il chimico tedesco Andreas Sigismund Marggraf scopr\u00ec la presenza del saccarosio nella radice della barbabietola, ma la diffusione di questa specie come pianta saccarifera si ebbe solo nel secolo successivo: nel corso delle guerre napoleoniche, l'embargo attuato dagli inglesi ostacolava l'importazione dello zucchero di canna nei porti francesi. Questa azione politico-militare diede impulso alla coltivazione della barbabietola da zucchero, che alle latitudini dell'Europa centrale trova la sua massima potenzialit\u00e0 produttiva, diventando la principale rivale della canna fra le piante saccarifere.\nA partire dall'Ottocento, l'economia dello zucchero ha due grandi aree di produzione, corrispondenti rispettivamente alle latitudini medie e a quelle basse. Nelle prime \u00e8 diffusa la barbabietola, nelle seconde la canna. Malgrado la complementarit\u00e0 geografica delle due colture, la globalizzazione ha posto la barbabietola in una posizione di netto svantaggio nei confronti della canna, determinandone un lento declino iniziato negli ultimi decenni del XX secolo.\nLa resa in zucchero della barbabietola arriva, in condizioni ottimali, a punte di 12-14 t/ha, paragonabili a quelle di una coltivazione di canna, che ha rese dell'ordine di 10-15 t/ha. Il confronto fra barbabietola e canna, tuttavia, regge finch\u00e9 si fa riferimento alle condizioni dell'Europa settentrionale e centrale: a differenza della canna, la barbabietola \u00e8 una pianta C3, dotata perci\u00f2 di una minore efficienza intrinseca della fotosintesi, ma in regimi termici relativamente alti, durante la notte, la respirazione consuma ingenti quantitativi di zucchero, riducendo l'assimilazione netta di questa coltivazione. Per questo motivo, nelle regioni temperate calde, come ad esempio si verifica negli ambienti mediterranei, le rese in zucchero della barbabietola sono piuttosto basse, dell'ordine di 7-8 t/ha in condizioni ottimali. Nelle regioni pi\u00f9 calde, alle latitudini proprie dell'Italia meridionale e insulare, la produttivit\u00e0 della bietola si mantiene su livelli accettabili solo prolungando il ciclo di coltivazione, anticipando la semina in autunno ed evitando un eccessivo ritardo della raccolta in estate. A questi requisiti si aggiunge l'esigenza di mantenere la coltura in condizioni ottimali di nutrizione idrica e minerale e di stato sanitario. In generale, perci\u00f2, i livelli produttivi della barbabietola, nelle aree meno vocate, richiedono costi non trascurabili per la concimazione, l'irrigazione, per controllo delle piante infestanti e delle avversit\u00e0 in generale.\nPer le ragioni sopra esposte, la competizione economica fra la barbabietola e la canna \u00e8 sostenibile solo con l'adozione di politiche protezionistiche che penalizzino lo zucchero di canna nel mercato internazionale, come si \u00e8 verificato, in Europa, nella prima fase della Politica agricola comune: l'istituzione di prelievi all'importazione e di sussidi all'esportazione, proseguita poi in regime di quota dagli anni ottanta, ha finora mantenuto lo zucchero di barbabietola competitivo nei confronti dello zucchero di canna, ma le attuali condizioni di mercato sfavoriscono nettamente lo zucchero prodotto nelle regioni temperate rispetto a quello delle regioni tropicali.\nCereali.\nSi considerano piante industriali i cereali destinati principalmente alla trasformazione industriale per molteplici scopi, fra i quali sono fondamentali l'estrazione di farine, semole, amido, malto, etanolo e la produzione di biomasse microbiche (industria del lievito). I cereali industriali per eccellenza sono il mais, il frumento, l'orzo e il riso. L'industria tradizionalmente interessata da questi prodotti \u00e8 quella molitoria: ad essa sono collegate importanti filiere, di cui alcune interessate all'alimentazione umana, come ad esempio quelle della pasta e del pane, altre all'alimentazione del bestiame che fondamentalmente impiega i sottoprodotti della trasformazione del grano, del mais, dell'orzo e del riso o, direttamente, la granella di mais, orzo e sorgo. Altre industrie interessate alla trasformazione dei cereali hanno ambiti pi\u00f9 limitati e riguardano specificamente solo alcune specie di cereali: sono tali l'industria dell'amido (mais e, in misura pi\u00f9 limitata, frumento e riso), la distilleria (mais e, in misura pi\u00f9 limitata, frumento e orzo), il birrificio (orzo e, secondariamente, altri frumento e riso). Il progressivo interesse verso i biocarburanti ha dirottato, dopo il 2000, un'ampia fetta del mercato dei cereali verso la produzione dell'etanolo, destinato ad usi energetici.\nUn impiego particolare riguarda il \"germe di mais\", composto dall'embrione della cariosside, sottoprodotto dell'industria molitoria che per il non trascurabile contenuto in grassi \u00e8 destinato all'oleificio per l'estrazione dell'olio di semi di mais, ad uso alimentare. Un reimpiego analogo, ma di misura pi\u00f9 circoscritta, riguarda il \"germe di grano\", il cui olio \u00e8 utilizzato in campo erboristico.\nOleaginose.\nSi definiscono oleaginose o pi\u00f9 estesamente oleoproteaginose quelle colture finalizzate alla produzione di semi destinati all'estrazione di oli vegetali e, secondariamente, alla trasformazione in mangimi. La funzione trofica del seme, destinato a soddisfare i fabbisogni nutritivi delle giovani piantine fino all'acquisizione dell'autotrofia, fa s\u00ec che in esso si accumulino particolari concentrazioni di lipidi e proteine. L'elenco delle piante potenzialmente oleaginose e/o proteaginose \u00e8 virtualmente lungo, ma la destinazione delle coltivazioni a questi scopi \u00e8 subordinata alla presenza di specifici requisiti tecnici e merceologici. L'insieme delle colture oleoproteaginose \u00e8 perci\u00f2 sensibilmente pi\u00f9 circoscritto e, per importanza e diffusione, sono meno di una decina le oleoproteaginose propriamente dette. Gli oli estratti da questi semi rientrano nella categoria generica degli oli di semi, anche se talvolta la materia prima \u00e8 rappresentata dal frutto. L'utilizzo di questi oli \u00e8 prevalentemente alimentare oppure prevalentemente non alimentare. In quest'ultimo caso gli oli sono destinati ad uso alimentare solo in miscele di differenti oli (olio di semi vari) in cui sono presenti in quantit\u00e0 ridotte e dopo opportuni trattamenti a causa della loro tossicit\u00e0 intrinseca.\nLe oleaginose pi\u00f9 importanti destinate prevalentemente ad uso alimentare sono la soia, l'arachide, il girasole e, in misura minore, il sesamo. Quelle pi\u00f9 importanti destinate ad usi prevalentemente non alimentari sono il cotone, il lino, il colza. In misura minore, sempre per usi specifici non alimentari, sono diffuse come piante oleaginose il cartamo e il ricino. Fra gli usi non alimentari, gli oli vegetali trovano impiego soprattutto nell'industria chimica per la produzione di solventi, vernici, prodotti farmaceutici, lubrificanti, ecc. Di particolare interesse \u00e8 infine la destinazione degli oli di colza e di soia alla produzione del biodiesel.\nDall'estrazione dell'olio si ottiene, come prodotto di scarto, una consistente quantit\u00e0 di biomassa con un contenuto proteico non indifferente, in alcuni casi superiore anche al 40%. Questo sottoprodotto \u00e8 reimpiegato nell'industria dei mangimi per l'alimentazione del bestiame. I sottoprodotti sono distinti in due tipi: il panello propriamente detto, ottenuto da processi di estrazione per pressione, e la farina di estrazione, ottenuta da processi di estrazione per solvente. Il tenore proteico dipende, oltre che dalla specie agraria, anche dal tipo di lavorazione della materia prima: i valori pi\u00f9 alti si hanno nelle farine esauste ottenute dall'impiego di semi decorticati, in particolare della soia, la specie oleoproteaginosa per eccellenza, quelli pi\u00f9 bassi si hanno nei panelli ottenuti dall'impiego di semi non decorticati, come ad esempio il panello di girasole.\nL'utilizzo dei panelli e delle farine di estrazione come concentrati ad alto valore proteico, per l'alimentazione del bestiame, \u00e8 la principale alternativa all'impiego delle farine di carne e di pesce. Un secondo ambito di impiego di questi sottoprodotti, finora visto come prospettiva futura, \u00e8 la destinazione all'alimentazione umana come integratore proteico.\nProteaginose.\nLe proteaginose sono le colture industriali i cui prodotti sono destinati alla produzione di mangimi ad alto tenore proteico. La definizione si applica per estensione a tutte le leguminose da granella o civaie, ad eccezione dell'arachide e della soia, che, essendo destinate principalmente alla produzione di grassi alimentari, sono definite oleoproteaginose.\nLa coltivazione delle proteaginose per usi industriali ha un carattere di marginalit\u00e0, rispetto ad altre colture industriali. In generale, le tradizionali leguminose da granella (fagiolo, pisello, fava, cece, lenticchia, ecc.) rappresentano una delle fondamentali fonti di proteine per le popolazioni in via di sviluppo e si collocano pertanto come coltivazione complementare a quella dei cereali. La crescita economica, tuttavia, influisce sulle abitudini alimentari deviando la preferenza verso le proteine di origine animale, di pi\u00f9 alto valore biologico. Nei regimi ad agricoltura di mercato, perci\u00f2, le tradizionali proteaginose escono dagli avvicendamenti colturali per essere relegate ad aree marginali, per lo pi\u00f9 di collina, le sole in grado di valorizzare queste colture, a causa delle modeste rese e della modesta capacit\u00e0 di penetrazione nella filiera della trasformazione industriale. L'industria mangimistica \u00e8 infatti maggiormente orientata alla trasformazione di materie prime provenienti dalla cerealicoltura e dei sottoprodotti di altri processi industriali. La principale proteaginosa che mostra apprezzabili prospettive di sviluppo \u00e8 il pisello proteico, che si pone come valida alternativa ai tradizionali integratori proteici, provenienti dall'industria dei grassi vegetali, in regimi zootecnici sostenibili.\nPiante da fibra.\nLe principali piante erbacee coltivate tradizionalmente per la produzione di fibre tessili sono il cotone, il lino e la canapa. Ad esse si aggiungono alcune specie del genere \"Boehmeria\", da cui si ricava il rami\u00e8, coltivate in Asia e Sudamerica. La coltivazione delle piante da fibra ha origini remote: la canapa si coltivava in Cina 4500 anni A.C., la coltivazione del lino era gi\u00e0 conosciuta dai Romani e dai Greci. Del cotone si ritiene che la sua coltivazione abbia avuto inizio in India e la sua introduzione nel Mediterraneo risale al IX secolo, ad opera degli Arabi.\nCotone, lino e canapa hanno avuto un'ampia diffusione nel corso dei secoli, il primo nelle regioni tropicali e subtropicali, lino e canapa nelle regioni temperate, ma, a partire dal XIX secolo, queste piante hanno subito destini differenti. La coltivazione della canapa, impiegata soprattutto per produrre cordami, raggiunse l'acme nell'Ottocento, ma in seguito sub\u00ec un lento e progressivo declino a causa della diffusione del cotone e dell'avvento delle navi a vapore. Il lino, usato prevalentemente per produrre tessuti, ha subito anch'esso la concorrenza del cotone. La coltivazione del cotone ha vissuto invece una sempre pi\u00f9 larga diffusione. Nella seconda met\u00e0 del XX secolo l'importanza delle fibre vegetali, sia nella produzione di tessuti sia nella produzione di manufatti, ha subito un forte ridimensionamento con l'introduzione delle fibre sintetiche, determinando tre differenti destini della coltivazione di queste piante: la coltivazione della canapa si \u00e8 ridotta fino alla quasi totale scomparsa, la coltivazione del lino trova ancora una certa dimensione, sia pur limitata, mentre il cotone ha retto il confronto con le fibre sintetiche per i molteplici impieghi. A titolo d'esempio, in Italia si coltivavano circa 100\u00a0000 ettari a canapa, mentre negli anni settanta si investivano appena poche centinaia di ettari.\nPiante alcoligene.\nSono piante alcoligene quelle il cui prodotto pu\u00f2 essere destinato ad un processo fermentativo destinato alla produzione di etanolo da impiegare per scopi energetici come additivo della benzina. Sotto l'aspetto strettamente biochimico un substrato potenzialmente alcoligeno contiene un apprezzabile tenore in zuccheri fermentescibili (saccarosio, glucosio, fruttosio) oppure polisaccaridi che, attraverso processi di digestione enzimatica o microbica, possono essere convertiti in zuccheri fermentescibili. Questi rappresentano la base di partenza di un processo che in sostanza contempla due fasi fondamentali: una fase fermentativa, nel corso della quale si attua la fermentazione alcolica, e una fisica, con la quale si estrae l'etanolo attraverso un processo di distillazione.\nIn linea teorica sono potenzialmente alcoligene, fra le piante erbacee, tutte le piante da zucchero (barbabietola, canna, sorgo zuccherino), i cereali, le piante tuberose o rizomatose che accumulano amido o altri polisaccaridi di riserva (patata, topinambur, batata, ecc.) e, infine, le piante in grado di produrre steli ad alto tenore in cellulosa (canapa, lino). Sotto l'aspetto pratico, tuttavia, l'effettiva vocazione di una coltura ad essere destinata alla produzione di etanolo dipende dal rendimento energetico, ovvero dal rapporto fra energia prodotta ed energia consumata, e dal rendimento economico, ovvero dal rapporto tra ricavo e costo di produzione.\nQuesti parametri sono destinati a variare in funzione di specifiche condizioni temporali e territoriali, rendendo conveniente o meno la conversione energetica di colture potenzialmente alcoligene. Ad esempio, a cavallo fra gli anni settanta e gli anni ottanta, le conoscenze tecniche rendevano fattibile la conversione energetica della barbabietola da zucchero in alcol con rendimenti energetici superiori a quelli del mais o delle patate, ma le prerogative della filiera bieticola rendevano economicamente sconveniente questa conversione, in quanto il costo di produzione dell'etanolo da bietola era, comparato in termini di equivalenti, almeno quattro volte superiore al prezzo alla produzione della benzina. Al contrario, la produzione di bioetanolo da canna da zucchero \u00e8 tecnicamente ed economicamente conveniente da diversi decenni, al punto che in Brasile \u00e8 operativa fin dagli anni settanta.\nOltre alla canna da zucchero e ai cereali, fra le piante impiegate come alcoligene, su scala pi\u00f9 o meno vasta o, almeno, in via sperimentale, si citano il topinambur in Francia e Belgio e il sorgo zuccherino negli USA.\nPiante officinali, aromatiche e da droga.\nQuesta vasta ed eterogenea categoria comprende piante contenenti alcaloidi o altri principi attivi che hanno, secondo la specie, propriet\u00e0 medicinali, aromatiche oppure psicotrope oppure una combinazione di queste. Sia le piante medicinali sia quelle aromatiche sono utilizzate tradizionalmente dalla farmacopea popolare senza particolari trasformazioni: nella generalit\u00e0 dei casi si ricorre all'utilizzo del prodotto tal quale, allo stato fresco, all'essiccazione o all'estrazione per macerazione in mezzi liquidi (olio, vino, aceto). La farmacia e l'erboristeria, allo scopo di rendere pi\u00f9 efficaci i trattamenti medicamentosi a base di piante officinali, hanno evoluto, nel tempo, sistemi di estrazione artigianali che concentrano il principio attivo. L'applicazione della chimica e della fisica ha infine elaborato tecnologie di separazione pi\u00f9 o meno sofisticate che, in laboratorio o su scala industriale, permettono l'isolamento dei principi attivi. In assenza di equivalenti sintetici che surrogano o esaltano le propriet\u00e0 del principio attivo naturale, l'industria chimica ricorre all'estrazione impiegando come materia prima il vegetale.\nLa coltivazione di piante aromatiche e/o officinali per scopi industriali, nella generalit\u00e0 dei casi si svolge su piccola scala e in contesti territoriali circoscritti. Spesso la difficolt\u00e0 di meccanizzare la tecnica colturale sposta queste coltivazioni in paesi in via di sviluppo o, comunque, in regioni dove il costo del lavoro \u00e8 relativamente basso, perci\u00f2 la maggior parte delle coltivazioni di questo tipo si svolge in regime estensivo ad alto tasso di impiego di forza lavoro. La limitata diffusione nelle regioni ad economia avanzata conferisce a queste colture un carattere di vera e propria marginalit\u00e0 tale da escluderle da un qualsiasi contesto di ordinariet\u00e0. Solo alcune specie aromatiche, in grado di fornire rese non trascurabili e di essere adattate alla meccanizzazione, sono interessate da una coltivazione su scala pi\u00f9 vasta in virt\u00f9 della forte domanda da parte dell'industria.\nNelle regioni temperate, le specie pi\u00f9 interessate sono la menta, la lavanda vera e il suo ibrido lavandino e, su scala pi\u00f9 limitata, il luppolo. La menta e le lavande sono utilizzate per l'estrazione degli oli essenziali, che trovano molteplici impieghi come aromatizzanti in campo farmaceutico, cosmetico, alimentare. Il luppolo, invece, pur avendo propriet\u00e0 officinali, \u00e8 impiegato quasi esclusivamente come aromatizzante nell'industria della birra.\nLe piante da droga, per lo meno quelle erbacee, si inseriscono invece in un contesto particolare: per l'effetto psicotropo dei loro principi attivi, associato ad effetti collaterali pi\u00f9 o meno dannosi per la salute, la loro coltivazione \u00e8 soggetta in molti stati a regolamentazione fino al divieto totale. Le sole piante da droga ad ampia diffusione sono quelle del genere \"Nicotiana\", di cui la pi\u00f9 importante \u00e8 \"Nicotiana tabacum\", le cui foglie, opportunamente trattate, sono destinate all'industria del tabacco e, in misura minore, all'industria chimica per altri impieghi. Le campagne antifumo attivate in molte nazioni hanno ridimensionato l'importanza di questa coltura negli ultimi decenni, tuttavia il tabacco resta ancora oggi, per la specificit\u00e0 della sua tecnica agronomica, uno degli esempi pi\u00f9 emblematici di coltura industriale.\nFra le piante da droga erbacee interessate dalla coltivazione su larga scala meritano un cenno particolare la canapa indiana e il papavero da oppio. La coltivazione di queste specie, soggetta a rigida regolamentazione per scopi particolari, si svolge in gran parte in condizioni di illegalit\u00e0, in aree pi\u00f9 o meno circoscritte dell'America latina, del Nordafrica, del Medio Oriente e dell'Asia. I prodotti di queste piante sono sottoposti a trasformazioni di carattere artigianale ma che, per la dimensione economica della filiera, assumono i connotati di una vera e propria industria che opera in piena illegalit\u00e0 su scala mondiale.\nPiante ortive.\nLa coltura ortiva presenta in generale la connotazione di una coltivazione attuata su appezzamenti di modesta estensione, finalizzata alla produzione di ortaggi destinati al consumo fresco o a processi di trasformazione che incidono poco sulle caratteristiche del prodotto agroalimentare finito. Le centrali ortofrutticole sono industrie di trasformazione a tutti gli effetti, ma in agronomia si tende a trattare le colture ortive in una categoria specifica distinta da quella generica di coltura industriale. La coltivazione ortiva pu\u00f2 per\u00f2 assumere connotazioni proprie di una coltura industriale, ovvero si pratica su grandi estensioni, con alto livello di meccanizzazione della tecnica colturale, con sistemi di raccolta meccanizzata, con il conferimento del prodotto ad un'industria di trasformazione allo scopo di produrre semilavorati, conserve alimentari, ecc. In questo caso si usa spesso il termine di \"ortiva in pieno campo\" in quanto la conduzione della coltivazione si esercita con criteri differenti da quelli dell'orticoltura classica e propri, invece, delle coltivazioni industriali.\nSotto questo aspetto, la coltura ortiva industriale per eccellenza \u00e8 il pomodoro da industria, prodotto destinato in gran parte alla trasformazione industriale per la produzione di conserve (pomodoro pelato, polpa di pomodoro, passata di pomodoro, concentrato di pomodoro, succo di pomodoro, ecc.). La coltivazione del pomodoro da industria \u00e8 impostata esclusivamente in funzione delle esigenze dell'industria conserviera, spesso con sistemi di conferimento basati su contratti che prevedono la scelta di ibridi con specifiche propriet\u00e0 merceologiche e dell'epoca di semina.\nL'epoca di semina o di trapianto \u00e8 fondamentale per la pianificazione dei conferimenti, allo scopo di ridurre i tempi di stoccaggio della materia prima in attesa di lavorazione e garantire il funzionamento degli impianti a ciclo continuo nell'arco di una stagione di raccolta adeguatamente lunga, che si protrae, nell'emisfero boreale, dal mese di agosto a quello di ottobre. Laddove il costo del lavoro \u00e8 elevato, la coltivazione del pomodoro da industria \u00e8 integralmente meccanizzata, compresa la raccolta. Quest'ultima pu\u00f2 tuttavia ricorrere pi\u00f9 o meno intensamente al lavoro manuale con l'adozione di sistemi di raccolta manuale, in cui la meccanizzazione si concentra sulla movimentazione del prodotto (pallettizzazione), o sulla raccolta manuale agevolata, con l'impiego di macchine raccoglitrici, in cui il lavoro manuale interviene nella fase intermedia di cernita, sulla stessa macchina. Sistemi analoghi di meccanizzazione della raccolta, pi\u00f9 o meno integrali, sono concepiti anche per altre ortive da pieno campo destinate al conferimento all'industria conserviera (cavoli, cipolla, patata, pisello, ecc.).\nColtivazioni arboree.\nIl concetto di coltura industriale, ampiamente ricorrente nella trattazione delle coltivazioni erbacee, non trova riscontro, in letteratura, nella trattazione delle coltivazioni arboree da frutto (frutticoltura, olivicoltura, viticoltura). Questo non implica che le produzioni delle coltivazioni arboree non siano interessate dalla trasformazione industriale: basti pensare, a titolo esemplificativo, che due delle tre industrie agrarie tradizionalmente trattate nella letteratura delle scienze agrarie, la cantina e l'oleificio, sono concepite per la trasformazione dei prodotti di due coltivazioni arboree, l'olivo e la vite.\nLa conduzione di una coltivazione arborea con prodotto destinato all'industria non differisce sostanzialmente da quelle il cui prodotto \u00e8 destinato al consumo fresco, In genere, le sole differenze significative risiedono nella scelta della cultivar, quando per la trasformazione industriale sono richiesti specifici requisiti merceologici, e nel sistema di raccolta che, preferibilmente, si orienta verso la meccanizzazione integrale.\nNella maggior parte delle specie, la produzione destinata all'industria \u00e8 impiegata per la produzione di frutta sciroppata, confetture, succhi di frutta e nettari. In casi specifici, invece, la trasformazione industriale si attua per scopi differenti, come la produzione di bevande alcoliche per mezzo di processi fermentativi (vino dall'uva, sidro dalle mele), l'estrazione di oli vegetali (olivo, palma da olio, copra, noce, nocciolo, mandorlo, avocado, macadamia, neem), l'impiego nell'industria chimica per propriet\u00e0 aromatiche, officinali, cosmetiche (agrumi, karit\u00e9, mirtillo, ananas, ecc.).\nFra le arboree e arbustive degli ambienti tropicali o subtropicali, sono di grande interesse, come colture industriali, il cacao, il caff\u00e8 e il t\u00e8, i cui prodotti alimentano un'industria di trasformazione su grande scala in ambito internazionale.\nSelvicoltura.\nAnche nell'ambito della selvicoltura ricorre il concetto di pianta industriale come nelle coltivazioni erbacee, d'altra parte lo sfruttamento dei boschi naturali e l'arboricoltura da legno si prefiggono in genere lo scopo di ricavare produzioni destinate ad impieghi industriali, in particolare quando il prodotto \u00e8 il legno, con la sola eccezione della legna da ardere.\nLegname.\nIl taglio dei boschi e delle piantagioni arboree da legno ha lo scopo di produrre assortimenti legnosi di varia natura che, secondo le caratteristiche intrinseche, trovano vari impieghi attraverso una trasformazione industriale. L'utilizzo industriale del legno si riconduce a tre tipologie fondamentali:\nPer le sue propriet\u00e0 intrinseche, il legno \u00e8 uno dei materiali di maggior impiego nella realizzazione di manufatti di varia natura, dai piccoli oggetti alle costruzioni. L'uso come materiale da opera ha origini preistoriche e l'evoluzione di una tecnologia propria (tecnologia del legno) ha permesso di estendere gli ambiti di impiego in modo virtualmente illimitato, per quanto, nel corso della storia dell'umanit\u00e0, questo materiale sia stato in parte sostituito dal metallo e, in epoca pi\u00f9 recente, dalla plastica. Di conseguenza, il legname da opera \u00e8 il principale prodotto ottenuto dai boschi. La destinazione degli assortimenti legnosi dipende dalle loro dimensioni e dalle propriet\u00e0 tecnologiche, che cambiano in funzione sia dell'essenza forestale sia del tipo di governo del bosco.\nFatta eccezione per alcune tipologie di assortimenti, il governo dei boschi e delle piantagioni arboree \u00e8 caratterizzato da turni pluriennali, dell'ordine delle decine d'anni. La durata dipende essenzialmente dalla velocit\u00e0 di accrescimento dell'essenza forestale e dal tipo di assortimento richiesto.\nL'utilizzo del legno come materia prima per l'estrazione della cellulosa ha origini storiche pi\u00f9 recenti, che si collocano nel primo millennio dopo Cristo, ma la tecnologia industriale si \u00e8 evoluta nel corso dell'Era moderna. L'importanza della cellulosa, come prodotto estratto dal legno, \u00e8 seconda solo a quella del legno da opera: fra i vari impieghi della cellulosa si citano in particolare la produzione della carta, del cellophane e di alcune fibre tessili, come il rayon e la viscosa. Un altro impiego della cellulosa \u00e8 la conversione energetica, per digestione microbica, in bioetanolo.\nIn generale, gli impianti forestali destinati a produrre legno da cellulosa sono costituiti con essenze forestali di scarso pregio e a rapido accrescimento e sono governati a turni relativamente brevi.\nL'utilizzo del legno a scopo energetico ha origini remote e storicamente \u00e8 alternativo a quello del legno da opera. Il legno come combustibile \u00e8 sfruttato sotto forma di legna da ardere sia sotto forma di carbone vegetale, ma in questi casi non si pu\u00f2 parlare di trasformazioni industriali. La conversione energetica come processo industriale \u00e8 invece una tecnologia di recente concezione, messa a punto con la realizzazione delle centrali termoelettriche a biomasse.\nGli impianti forestali destinati a produrre biomassa per la conversione in energia elettrica sono realizzati con essenze a rapido accrescimento e governati a turni molto brevi.\nAltri prodotti.\nDiverse specie arboree o arbustive di interesse forestale sono ampiamente sfruttate per la produzione di importanti materiali e sostanze che solo lo sviluppo della chimica di sintesi e la tecnologia dei polimeri \u00e8 riuscito in parte a surrogare. Questi prodotti, di largo impiego, si ottengono dal trattamento industriale di materie prime ottenute per lo pi\u00f9 da formazioni forestali naturali o, meno frequentemente, artificiali.\nL'elevata domanda, da parte dell'industria, di questi materiali alimenta un'attivit\u00e0 economica, nel settore primario, di dimensioni non trascurabili, anche se spesso circoscritte in ambito geografico. A titolo di esempio si citano il sughero, ricavato dall'asportazione del ritidoma dell'omonima quercia, il caucci\u00f9, ricavato dal lattice emesso dalle incisioni della corteccia dell'albero della gomma, le resine vegetali (trementina, mastice, balsami \"sensu lato\", ecc.) ricavata in vari modi da varie specie, spesso appartenenti alle famiglie delle Pinaceae e delle Anacardiaceae, i tannini, ricavati dalla corteccia di piante per lo pi\u00f9 della famiglia delle Fagaceae.\nUn cenno particolare va fatto in merito al sughero, materiale naturale le cui propriet\u00e0 tecnologiche sono ancora oggi inimitabili e insuperabili nella sua destinazione fondamentale, la produzione di tappi per l'enologia. A causa del limitato areale di vegetazione della sughera, questa specie forestale ricopre un ruolo importante nell'economia locale di alcuni comprensori del Mediterraneo occidentale, al punto di essere rigorosamente tutelata dai regolamenti forestali."}
{"id": "2631953", "revid": "827882", "url": "https://it.wikipedia.org/wiki?curid=2631953", "title": "Maxi (Soulcalibur)", "text": ""}
{"id": "2631954", "revid": "599013", "url": "https://it.wikipedia.org/wiki?curid=2631954", "title": "Gilmar", "text": ""}
{"id": "2631958", "revid": "6923", "url": "https://it.wikipedia.org/wiki?curid=2631958", "title": "Samas Yeti", "text": ""}
{"id": "2631960", "revid": "1372005", "url": "https://it.wikipedia.org/wiki?curid=2631960", "title": "Heinz London", "text": "Grazie a questi studi \u00e8 stata data una spiegazione all'effetto Meissner. Egli \u00e8 conosciuto anche per essere l'inventore del refrigeratore a diluizione, un dispositivo criogenico che utilizza l'elio liquido.\nDopo aver studiato in differenti universit\u00e0 tedesche, \u00e8 dovuto fuggire in Inghilterra nel 1933 con suo fratello Fritz a causa delle leggi razziali introdotte dal regime nazista."}
{"id": "2631963", "revid": "117069994", "url": "https://it.wikipedia.org/wiki?curid=2631963", "title": "Via delle Caldaie", "text": "Via delle Caldaie si trova a Firenze nel quartiere Oltrarno, da piazza Santo Spirito a via Santa Maria.\nStoria e descrizione.\nLa strada deve il suo nome alle caldaie dell'Arte della Lana che numerose si trovavano nella zona di Oltrarno e che servivano a riscaldare le pezze per effettuare la tintura dei panni. \nSulla strada si affacciano numerosi palazzi, di dimensioni non grandi ma dalla decorazione esterna curata. L'angolo con piazza Santo Spirito \u00e8 detto Canto dei Dati, dal nome della famiglia che dominava la strada, il cui stemma si trova sul palazzo in cantonata. Una lapide al numero 4 ricorda Anton Francesco Grazzini detto il Lasca, intellettuale, poeta e commediografo, che fond\u00f2 l'Accademia degli Umidi, dalla quale ebbe origine l'Accademia della Crusca.\nAl 5, in angolo con via dei Preti, si trova l'imponente palazzo Settimanni, il pi\u00f9 grande della strada, di epoca cinquecentesca. Al 23 una targa e uno stemma ricorda la famiglia Davanzelli. "}
{"id": "2631964", "revid": "767487", "url": "https://it.wikipedia.org/wiki?curid=2631964", "title": "L'autodifesa contro la frutta fresca", "text": "L'autodifesa contro la frutta fresca (\"Self Defence Against Fresh Fruit\") \u00e8 uno sketch del \"Monty Python's Flying Circus\" trasmesso nel quarto episodio della prima serie e compare anche nel film \"E ora qualcosa di completamente diverso\"\n\u00c8 probabilmente una satira verso gli R.S.M. (Sergente Maggiore Regimentale).\nLo sketch.\nAmbientato in una palestra, lo sketch inizia con un istruttore (John Cleese) che insegna ad una classe annoiata come ci si difende dalla frutta fresca. Uno studente (Eric Idle) vorrebbe per\u00f2 imparare a come difendersi da un uomo con un bastone acuminato, ma l'insegnante lo rimprovera.\nQuest'ultimo, poi, inizia a spiegare come ci si difende da un frutto della passione, ma gli studenti dicono che lo hanno gi\u00e0 fatto, e che hanno gi\u00e0 fatto anche le mele, i datteri, le arance (intere e a spicchi), le melagrane, l'uva, i limoni, i manghi, le fragole, le prugne e i pompelmi. Allora l'insegnante chiede se hanno fatto le banane, gli studenti rispondono di no e l'insegnante comincia a spiegare che la prima cosa che bisogna fare quando si \u00e8 attaccati da un uomo armato con una banana \u00e8 disarmarlo e poi mangiare la banana. Uno degli studenti (Michael Palin) domanda cosa bisogna fare se un uomo \u00e8 armato con un casco di banane, ma viene zittito dall'insegnante e l'altro studente domanda nuovamente cosa bisogna fare se un uomo \u00e8 armato con un bastone acuminato, ma viene zittito nuovamente. Poi l'insegnante chiede a uno studente chiamato Mr. Harrison (Graham Chapman) di attaccarlo con una banana, ma quando lo studente lo fa l'insegnante lo colpisce sparandogli con una rivoltella e quindi si mangia la banana.\nPoi chiede a uno studente chiamato Mr. Thompson (Terry Jones) di attaccarlo con dei lamponi, ma Thompson si rifiuta perch\u00e9 ha paura di fare la stessa fine; l'insegnante gli promette di non sparare e lo studente lo attacca con i lamponi, ma viene schiacciato da un peso di 16 tonnellate. Chiede infine agli ultimi due studenti di fare lo stesso promettendo di non ucciderli. I due lo fanno e l'insegnante libera una tigre che li attacca e, per finire, l'insegnante stesso si fa esplodere con 200 tonnellate di nitroglicerina.\nE ora qualcosa di completamente diverso.\nNella versione del film \"E ora qualcosa di completamente diverso\", dopo la morte di Mr. Harrison lo sketch viene interrotto per intervento del colonnello (Graham Chapman)."}
{"id": "2631965", "revid": "827882", "url": "https://it.wikipedia.org/wiki?curid=2631965", "title": "Beulah", "text": ""}
{"id": "2631967", "revid": "56620", "url": "https://it.wikipedia.org/wiki?curid=2631967", "title": "August von Gneisenau", "text": ""}
{"id": "2631969", "revid": "125756736", "url": "https://it.wikipedia.org/wiki?curid=2631969", "title": "Jonathan Pitroipa", "text": "Carriera.\nClub.\nHa esordito come professionista nel Friburgo. All'inizio della sua esperienza \u00e8 stato inserito in 9 partite nella seconda squadra che disputava campionati minori. Realizza il suo primo gol con la prima squadra il 22 settembre 2006 nel 3-3 contro il Greuther F\u00fcrth. Nel 2008 \u00e8 passato all'Amburgo a parametro zero ed ha esordito per la prima volta in campo internazionale nell'edizione della Coppa UEFA 2008-2009. Nel 2011 \u00e8 diventato un calciatore del Rennes. Dal 2014 \u00e8 un giocatore dell'Al-Jazira, squadra che disputa il massimo campionato negli Emirati Arabi Uniti e affianca nel reparto offensivo l'ex giocatore della Juventus e della , Mirko Vu\u010dini\u0107. Dopo una fugace permanenza in Belgio tra le fila dell'Anversa, nel 2018 si trasferisce in Francia dove gioca nel Paris FC.\nIl 27 febbraio 2021 annuncia il ritiro dal calcio giocato.\nNazionale.\n\u00c8 uno dei giocatori pi\u00f9 rappresentativi della nazionale di calcio del Burkina Faso. Fa parte della nazionale maggiore dal 2006 ed ha raggiunto il 2\u00ba posto in Coppa d'Africa 2013 perdendo in finale contro la Nigeria.\nStatistiche.\nPresenze e reti nei club.\n\"Statistiche aggiornate al 14 marzo 2014.\""}
{"id": "2631973", "revid": "121490699", "url": "https://it.wikipedia.org/wiki?curid=2631973", "title": "Palazzo Settimanni", "text": "Palazzo Settimanni si trova a Firenze in via delle Caldaie 5, angolo via dei Preti.\nStoria e descrizione.\nIl palazzo \u00e8 di origine cinquecentesca e adotta soluzioni architettoniche ardite per l'epoca, come le finestre ad obl\u00f2 che decorano il sottotetto.\nLa facciata \u00e8 decorata da un ampio portale tra lesene, con finestre rettangolari al piano terra e centinate (ad arco) al piano nobile, con una doppia sottolineatura della cornice marcapiano e marcadavanzale. I fianchi rinforzati con pietra a vista e la gronda aggettante, con piccolo cornicione in pietra, incorniciano l'insieme. Sul prospetto laterale di via dei Preti il palazzo \u00e8 caratterizzato da forme pi\u00f9 irregolari, legate ad edifici pre-esistenti, tra cui avancorpi sporgenti sorretti da sporti. \nDagli 1953 \u00e8 sede e poi \"showroom\" della \"Maison\" Gucci. "}
{"id": "2631979", "revid": "767487", "url": "https://it.wikipedia.org/wiki?curid=2631979", "title": "Beulah (Dakota del Nord)", "text": "Beulah \u00e8 un centro abitato (\"city\") degli Stati Uniti d'America, situato nella Contea di Mercer, nello Stato del Dakota del Nord. Nel censimento del 2000 la popolazione era di 3.152 abitanti. La citt\u00e0 \u00e8 stata fondata nel 1913. A causa della vicinanza con Hazen, le due citt\u00e0 sono spesso indicate con il nome di Beulah-Hazen.\nGeografia fisica.\nSecondo i rilevamenti dell'United States Census Bureau, la localit\u00e0 di Beluah si estende su una superficie di 6,2 km\u00b2, tutti occupati da terre.\nPopolazione.\nSecondo il censimento del 2000, a Beluah vivevano 3.152 persone, ed erano presenti 851 gruppi familiari. La densit\u00e0 di popolazione era di 505 ab./km\u00b2. Nel territorio comunale si trovavano 1.475 unit\u00e0 edificate. Per quanto riguarda la composizione etnica degli abitanti, il 95,78% era bianco, lo 0,03% era afroamericano, l'1,68% era nativo, lo 0,29% proveniva dall'Asia e lo 0,63% proveniva dall'Oceano Pacifico. Lo 0,16% apparteneva ad altre razze, mentre l'1,43% apparteneva a due o pi\u00f9. La popolazione di ogni razza ispanica corrispondeva allo 0,48% degli abitanti.\nPer quanto riguarda la suddivisione della popolazione in fasce d'et\u00e0, il 30,6% era al di sotto dei 18, il 4,1% fra i 18 e i 24, il 27,9% fra i 25 e i 44, il 22,5% fra i 45 e i 64, mentre infine il 14,9% era al di sopra dei 65 anni di et\u00e0. L'et\u00e0 media della popolazione era di 39 anni. Per ogni 100 donne residenti vivevano 97,7 maschi."}
{"id": "2631980", "revid": "466539", "url": "https://it.wikipedia.org/wiki?curid=2631980", "title": "August Neidhardt von Gneisenau", "text": "Biografia.\nGiovent\u00f9 (1760\u20131782).\nGneisenau nacque da August Wilhelm Neidhardt, tenente di artiglieria, e da Maria Eva M\u00fcller. Il padre premetteva al proprio cognome il \"von\", e negli anni successivi vi affianc\u00f2 l'epiteto \"Gneisenau\", da una precedente propriet\u00e0 di famiglia in Austria, Schloss Gneisenau.\nAlla morte della madre, il 22 ottobre 1761, il padre lo affid\u00f2 ad una famiglia a Schildau o Hildesheim. Nel 1769 il giovane August and\u00f2 a vivere col nonno materno a W\u00fcrzburg, frequentando la locale scuola gesuitica sino alla morte del nonno nel 1772.\nSuccessivamente la sua residenza \u00e8 sconosciuta: W\u00fcrzburg, Schw\u00e4bisch Gm\u00fcnd ed Erfurt furono possibili tappe. Il 1\u00ba ottobre 1777 si iscrisse all'Universit\u00e0 di Erfurt e studi\u00f2 matematica militare, teoria dell'artiglieria, tecnica delle fortificazioni e cartografia.\nA causa del suo stile di vita dispendioso, diciottenne, dilapid\u00f2 l'eredit\u00e0 del nonno e nel 1778 dovette interrompere gli studi. Entr\u00f2 quindi nel reggimento austriaco Ussari \"Graf Wurmser\", di guarnigione ad Erfurt e partecip\u00f2 come soldato semplice alla guerra di successione bavarese. Con il Trattato di Teschen nel 1779 entr\u00f2 al servizio del margravio Carlo Alessandro di Brandeburgo-Ansbach.\nPartecipazione alla guerra di indipendenza americana.\nCome altri nobili tedeschi in difficolt\u00e0 economiche, il margravio Carlo Alessandro si mise al servizio, durante la guerra d'indipendenza americana, della Corona britannica. Gneisenau si arruol\u00f2 per il servizio in Nord America, fu nominato tenente e si imbarc\u00f2 nel 1782. Dal momento che la guerra era quasi finita, Gneisenau trascorse il suo tempo in guarnigione a Qu\u00e9bec. Entro la fine del 1783 ritorn\u00f2 alla guarnigione di Bayreuth in fanteria.\nCarriera nell'esercito prussiano.\nLasciato il margravio di Ansbach-Bayreuth, anche a causa della monotonia del servizio, si arruol\u00f2 nel novembre 1786 nell'esercito prussiano.\nPrima di ricevere la destinazione definitiva, Gneisenau trascorse un periodo, con l'approvazione di Federico il Grande, presso il quartier generale di Potsdam. Come tenente pi\u00f9 giovane fu destinato alla guarnigione di L\u00f6wenberg. Durante il servizio alla guarnigione impar\u00f2 l'inglese, il francese e il polacco e studi\u00f2 storia, letteratura e scienze belliche. Il 17 marzo 1788 entr\u00f2 nella loggia massonica \"Delle tre pietre\".\nNel 1790 ricevette la nomina a stabskapit\u00e4n. Dal 1792 al 1795 Gneisenau prese parte col proprio battaglione alle due Spartizioni della Polonia insieme con truppe russe. Nel 1795 fu promosso hauptmann e comandante di compagnia a Jauer. Nel 1796 spos\u00f2 la ricca Karoline von Kottwitz, da cui ebbe negli anni successivi quattro figlie e tre figli.\nQuando sua moglie nel 1803 entr\u00f2 in possesso della tenuta di Mittel-Kauffung Gneisenau si dedic\u00f2 allo studio delle scienze agrarie, progettando piani di bonifica ed impiantando una piantagione di patate.\nProsegu\u00ec inoltre i suoi studi, dalla condotta delle truppe, alla fanteria, cavalleria, artiglieria, costruzioni, tattica e geografia militare.\nLa riforma dell'esercito durante il dominio napoleonico (1806\u20131812).\nIl 10 ottobre 1806 Gneisenau, agli ordini del principe Luigi Ferdinando di Prussia, combatt\u00e9 nella battaglia di Saalfeld per la prima volta contro le truppe napoleoniche, e venne ferito. Ciononostante combatt\u00e9 nella battaglia di Jena pochi giorni dopo (14 ottobre), al seguito del generale prussiano Ernst von R\u00fcchel.\nDopo la sconfitta Gneisenau fugg\u00ec dalla zona di raccolta dell'esercito prussiano vicino a Graudenz e, promosso maggiore, col suo battaglione si spost\u00f2 al confine russo. In un suo memorandum successivo Gneisenau analizz\u00f2 gli errori prussiani nella battaglia e auspic\u00f2 una riforma nella tattica militare.\nIl re Federico Guglielmo III, su raccomandazione del generale von R\u00fcchel, lo nomin\u00f2 governatore generale della provincia di Prussia e comandante della fortezza di Kolberg assediata, che raggiunse il 29 aprile 1807 via mare. Gneisenau organizz\u00f2 con successo la difesa, anche con la partecipazione della cittadinanza. Il cessate il fuoco tra Prussia e Francia pose fine all'assedio il 2 luglio. Gneisenau fu quindi promosso oberstleutnant e per volont\u00e0 di von Scharnhorst entr\u00f2 nella Commissione di riforma dell'esercito.\nTra il 1807 e il 1810 Gneisenau risiedette fra Memel e K\u00f6nigsberg. Fra gli altri oper\u00f2 agli ordini del generale Yorck al nuovo \"Exerzier-Reglement f\u00fcr die Infanterie\" (\"Regolamento di eserciti per la fanteria\"), del 1812.\nInsieme ad altri ufficiali gli fu affidata l'indagine nei processi sulla capitolazione dei presidi di Erfurt, Magdeburgo, Nienburg e Nei\u00dfe, cos\u00ec come sulla sconfitte di Jena ed Auerstadt e sulla presa di Halle.\nNell'estate 1808 in una nota chiese al Re di concedere la costituzione di un esercito di popolo, che adottasse tattiche di guerriglia; quindi chiese la \u00abcostituzione di un esercito unito dei tedeschi del Nord contro la Francia\u00bb. Nel maggio 1808 fu promosso ispettore delle fortificazioni, e, nel settembre, capo del corpo del genio. Il 1\u00ba marzo 1809 entr\u00f2 al ministero della Guerra prussiano in qualit\u00e0 di membro del Dipartimento artiglieria e Genio.\nNel maggio 1809 Gneisenau fu promosso colonnello e lasci\u00f2 il servizio attivo \u00abper tutta la durata della pace\u00bb, dopo che lui ed altri riformatori furono calunniati da parte della reazione ed accusati di tradimento.\nSi rec\u00f2 segretamente in Gran Bretagna nell'agosto 1809, per esplorare l'opportunit\u00e0 di aiuto britannico nella lotta contro Napoleone. Nonostante le sue capacit\u00e0 militari solo il duca Federico Guglielmo di Brunswick gli offr\u00ec un comando nei suoi \"freikorps\", la \"Legione nera\", e i britannici lo ammisero nella King's German Legion. Deluso, Gneisenau nel dicembre 1810 torn\u00f2 a Berlino, e di qui nella sua tenuta in Slesia, tenendosi per\u00f2 in stretto contatto con gli altri riformatori (Scharnhorst, Boyen e Bl\u00fccher).\nNel marzo 1811 fu chiamato dal cancelliere Hardenberg per discutere la nuova situazione a causa del deterioramento delle relazioni russo-francesi. Nello stesso anno Scharnhorst, Boyen, Clausewitz e Gneisenau concepirono un piano di sollevazione popolare contro l'occupante francese che Gneisenau redasse e Hardenberg sottopose al sovrano l'8 agosto 1811. Il re lo respinse, ma Gneisenau continu\u00f2 a lavorare al piano d'insurrezione. Dopo il trattato del 24 febbraio 1812 in cui la Prussia si impegnava ad inviare un corpo di spedizione in appoggio ai francesi per la Campagna di Russia, Gneisenau lasci\u00f2 il servizio attivo e per la seconda volta si rec\u00f2 in Gran Bretagna, per sondare nuovamente la possibilit\u00e0 di un sostegno britannico. Il viaggio lo port\u00f2 prima a Vienna, e a Vilnius presso lo zar Alessandro I, per il quale elabor\u00f2 un'analisi delle forze armate russe. Da Stoccolma Gneisenau raggiunse Londra, ancora una volta senza nessun mandato ufficiale. Ebbe colloqui col governo, senza ottenere impegni specifici. Da Kolberg torn\u00f2 alla residenza reale di Breslavia, dove giunse l'11 marzo 1813.\nContributi nella guerra della sesta coalizione.\nDopo la sconfitta francese nella Campagna di Russia i riformatori in Prussia infine prevalsero, e il 16 marzo 1813 il re Federico Guglielmo III dichiar\u00f2 guerra alla Francia napoleonica. Gneisenau rientr\u00f2 nell'esercito prussiano col grado di \"generalmajor\" e secondo \"generalquartiermeister\" dell'armata di Bl\u00fccher, in cui serviva in cavalleria anche suo figlio August.\nA Dresda, evacuata dai francesi, Gneisenau ordin\u00f2 la creazione di attraversamenti fluviali, dato che i ponti sull'Elba erano stati fatti saltare. Il 5 aprile 1813 prese parte alla battaglia di M\u00f6ckern. Il 2 maggio, alla battaglia di L\u00fctzen, Gneisenau comandava la cavalleria dell'ala sinistra; il primo \"generalquartiermeister\" dell'armata di Bl\u00fccher, Scharnhorst, venne ferito nella medesima battaglia, cosicch\u00e9 Gneisenau ne assunse su di s\u00e9 l'ufficio. Nella successiva battaglia di Bautzen le truppe unite russo-prussiane vennero nuovamente sconfitte.\nGneisenau impieg\u00f2 il periodo dell'armistizio dal 4 giugno all'agosto 1813, per la formazione e l'equipaggiamento delle truppe prussiane, in particolare dell'armata slesiana di Bl\u00fccher. Contemporaneamente guid\u00f2, in sostituzione di Friedrich Wilhelm von G\u00f6tzen, i negoziati per il governatorato di Slesia. Fece inoltre ampliare e migliorare le fortezze slesiane.\nA met\u00e0 di agosto l'armata slesiana contava 105.000 uomini e schierava anche due corpi d'armata russi ed uno prussiano. Dopo gli scontri di L\u00f6wenberg, Bunzlau e i due di Goldberg dal 21 al 23 agosto 1813 l'armata slesiana dovette comunque ritirarsi, ma nella battaglia del Katzbach del 26 agosto gli alleati conseguirono la vittoria.\nAlla fine del settembre 1813 le armate congiunte di Bl\u00fccher e Gneisenau si batterono in Slesia per giungere il 26 settembre a Bautzen. Gli altri due eserciti alleati, l'esercito del Nord sotto il principe Bernadotte e l'armata di Boemia sotto il principe Schwarzenberg, concentrarono le loro forze nella Germania centrale vicino a Lipsia, dove il 18 ottobre ci fu la battaglia delle Nazioni, che si concluse con la vittoria della coalizione antinapoleonica.\nBl\u00fccher e Gneisenau, con le loro truppe, entrarono nella citt\u00e0 per primi. Entrambi furono decorati, in una cerimonia tenutasi sulla Marktplatz, dallo zar di Russia Alessandro I, dall'imperatore d'Austria Francesco II, dal re di Prussia Federico Guglielmo III e dal principe di Boemia Schwarzenberg. Per Gneisenau manc\u00f2 tuttavia una parola di apprezzamento personale da parte del re di Prussia.\nIl 18 dicembre 1813 fu promosso tenente generale. Il suo piano di campagna teso all'impiego congiunto degli eserciti dei vari Stati tedeschi era stato tuttavia respinto per motivi politici; solo alla fine dell'anno riusc\u00ec a riproporlo. L'esercito slesiano attravers\u00f2 il Reno il 1\u00ba gennaio 1814 nei pressi di Kaub e marci\u00f2 verso occidente sulla Francia. Il 31 marzo 1814 la campagna ebbe termine con l'occupazione di Parigi; Napoleone abdic\u00f2 e lasci\u00f2 la Francia. Per i servizi resi nella campagna Gneisenau fu creato \"graf\".\nDurante i Cento giorni Gneisenau rimase capo di Stato Maggiore dell'armata di von Bl\u00fccher. Gli venne dunque negato un comando autonomo, decisione dovuta alla diffidenza che la corte continuava a riservargli considerandolo \"giacobino\" (per via dei suoi disegni di esercito popolare). Ci\u00f2 lo offese profondamente, tuttavia port\u00f2 avanti il proprio ufficio con decisione ed energia. Reper\u00ec armi e denaro dalla Gran Bretagna, al fine di garantire il rifornimento delle truppe di cibo e vestiti, e pianific\u00f2 la campagna con Bl\u00fccher. Fall\u00ec la prevista unione dell'esercito britannico-olandese sotto Wellington con l'esercito prussiano sotto Bl\u00fccher, dato che Napoleone attacc\u00f2 e sconfisse quest'ultimo a Ligny. La battaglia che i francesi diedero ai britannici a Quatre Bras fin\u00ec in pareggio.\nBl\u00fccher e Gneisenau in seguito a ci\u00f2 ripresero il piano originario, abbandonando l'idea di marciare verso est, bens\u00ec marciando verso nord, allo scopo di riunirsi alle truppe di Wellington. Questi incontr\u00f2 Napoleone il 18 giugno 1815 in Belgio, a Waterloo; il campo di battaglia non fu raggiunto che nel tardo pomeriggio dalle truppe prussiane, quando lo scontro si volse a favore degli Alleati. Gneisenau ricevette il sigillo imperiale e venne promosso nel luglio 1815 al grado di general der Infanterie.\nPerdita di influenza, vecchiaia e morte (1815-1831).\nDopo la guerra Gneisenau, ritornato alla sua tenuta, si ammal\u00f2 di gotta. Nel 1822 mor\u00ec sua figlia Agnes, sposata col figlio di Scharnhorst, Wilhelm, nel dare alla luce il terzo figlio. Gneisenau si prese cura del nipote, perch\u00e9 suo genero si trovava all'estero. Nell'ottobre 1815 fu nominato al \"Generalkommando\" del Reno; Gneisenau mantenne comunque contatti con gli intellettuali progressisti di Berlino e, in quanto \"giacobino\", fu perci\u00f2 costantemente oggetto di attacchi portatigli da circoli conservatori-reazionari vicini agli ambienti di Corte. Diede quindi le dimissioni nell'aprile 1816, ma il re le respinse e gli concedette invece un \"congedo per periodo indefinito\". Quando Gneisenau torn\u00f2, dopo alcune settimane, trov\u00f2 il suo ruolo gi\u00e0 occupato da un altro.\nGneisenau venne quindi chiamato dal sovrano al Consiglio di Stato prussiano, ma accett\u00f2 la nomina solo per le pressioni di Hardenberg ed assunse la presidenza dei dipartimenti degli Affari esteri e degli Affari militari. Nel 1818 fu nominato alla carica (puramente rappresentativa) di governatore di Berlino.\nNel 1819 fu abolita l'indipendenza della milizia, senza preventiva consultazione di Gneisenau in qualit\u00e0 di presidente del Dipartimento degli Affari militari. Gneisenau fu quindi nominato presidente della Commissione superiore militare di esame, incaricata di giudicare l'idoneit\u00e0 scientifica degli ufficiali, dove fu impegnato in compiti di carattere meramente amministrativo rimanendo cos\u00ec tagliato fuori da ogni processo decisionale. I suoi avversari erano riusciti ad emarginarlo.\nPer raccomandazione dello stesso Gneisenau, allo scopo di non gravare sulle casse dello Stato, nel 1820 fu abolito il titolo onorifico di governatore di Berlino. Pur mantenendo la residenza nella capitale viveva tra questa e le propriet\u00e0 di Erdmannsdorf vicino a Hirschberg, che aveva scambiato con la tenuta di Mittel-Kauffung. Gneisenau si dedic\u00f2 allora all'arte, sostenendo il restauro dei vecchi Schlossgarten di Berlino ed entr\u00f2 in contatto, fra gli altri, con Karl Friedrich Schinkel, Christian Daniel Rauch e Carl von Clausewitz, che aveva fatto edificare un monumento a Scharnhorst, ancora oggi visibile nell'Invalidenfriedhof di Berlino.\nIl 18 giugno 1825, nell'ambito delle celebrazioni per il decimo anniversario della battaglia di Waterloo, Gneisenau fu promosso feldmaresciallo; come dono regale ricevette la residenza estiva di Sommerschenburg nei pressi di Sommersdorf, in Sassonia. Il sospetto di idee rivoluzionarie continu\u00f2, sebbene avesse tenuto a lungo un contegno conservatore, in quanto la sua corrispondenza era sorvegliata.\nNel 1830 ebbe luogo in Polonia una rivolta contro l'occupazione russa; Gneisenau ebbe il comando supremo del corpo istituito dalla Prussia al confine della Polonia russa. Lo zar Nicola I tuttavia rinunci\u00f2 all'aiuto militare prussiano.\nMassone, nel 1813 partecip\u00f2 a una riunione della Loggia \"Archimedes zu den drei Rei\u00dfbrettern\",a Altenburg.\nGneisenau mor\u00ec il 23 agosto 1831 per l'epidemia di colera che dalla Russia contagi\u00f2 la Polonia e quindi l'Europa.\nDiscendenza.\nI figli August, Hugo e Bruno seguirono le orme del padre nella carriera militare. La figlia Agnes spos\u00f2 Wilhelm von Scharnhorst, la figlia Hedwig spos\u00f2 nel 1828 Friedrich von Br\u00fchl, la figlia Emilie spos\u00f2 uno Stauffenberg, la figlia Ottilie non contrasse matrimonio.\nDue degli attentatori di Hitler, Berthold e Claus Schenk von Stauffenberg, erano nipoti di Gneisenau da parte di sua figlia Emilie."}
{"id": "2631985", "revid": "1305772", "url": "https://it.wikipedia.org/wiki?curid=2631985", "title": "Golden Valley", "text": "Golden Valley (valle d'oro), indica diverse localit\u00e0:\nRegno Unito\nStati Uniti\nZimbabwe"}
{"id": "2631994", "revid": "110157", "url": "https://it.wikipedia.org/wiki?curid=2631994", "title": "Golden Valley (Dakota del Nord)", "text": "Golden Valley \u00e8 un centro abitato (\"city\") degli Stati Uniti d'America, situato nella Contea di Mercer, nello Stato del Dakota del Nord. Nel censimento del 2000 la popolazione era di 183 abitanti. La citt\u00e0 \u00e8 stata fondata nel 1913.\nGeografia fisica.\nSecondo i rilevamenti dell'United States Census Bureau, la localit\u00e0 di Golden Valley si estende su una superficie di 1,90\u00a0km\u00b2, tutti occupati da terre.\nPopolazione.\nSecondo il censimento del 2000, a Golden Valley vivevano 183 persone, ed erano presenti 51 gruppi familiari. La densit\u00e0 di popolazione era di 98 ab./km\u00b2. Nel territorio comunale si trovavano 124 unit\u00e0 edificate. Per quanto riguarda la composizione etnica degli abitanti, il 99,45% era bianco e lo 0,65% apparteneva a due o pi\u00f9 razze.\nPer quanto riguarda la suddivisione della popolazione in fasce d'et\u00e0, il 17,5% era al di sotto dei 18, il 4,9% fra i 18 e i 24, il 20,2% fra i 25 e i 44, il 31,7% fra i 45 e i 64, mentre infine il 25,7% era al di sopra dei 65 anni di et\u00e0. L'et\u00e0 media della popolazione era di 47 anni. Per ogni 100 donne residenti vivevano 98,9 maschi."}
{"id": "2631995", "revid": "1305772", "url": "https://it.wikipedia.org/wiki?curid=2631995", "title": "Streets of Rage 3", "text": "Streets of Rage 3, anche conosciuto come in Giappone, \u00e8 un videogioco appartenente al genere \"picchiaduro a scorrimento\", prodotto e distribuito da SEGA nel 1994. Le musiche sono di Yuzo Koshiro e Motohiro Kawashima. Il gioco su Mega Drive supporta il control pad a sei tasti.\nTrama.\nNonostante la chiara disfatta subita da Mr X nel precedente capitolo, egli riesce a tornare e a ricomporre la sua organizzazione (il Sindacato), avvalendosi stavolta dell'aiuto di un pazzo scienziato, il dottor Dahm, considerato da tutti il pi\u00f9 grande scienziato al mondo nel campo della robotica; questi, infatti, sfruttando le proprie conoscenze riesce a creare automi replicanti che Mr X intende impiegare per rimpiazzare le varie autorit\u00e0 della citt\u00e0 e quindi prenderne rapidamente il controllo. Ma non si limiter\u00e0 solo a questo: Mr. X, infatti, disseminer\u00e0 di bombe l'intera citt\u00e0. I nostri eroi, scoperti i piani del malvagio Mr X, uniranno un'altra volta le proprie forze per fermarlo una volta per sempre.\nPersonaggi.\nPersonaggi Bonus.\nDurante il gioco, \u00e8 possibile sbloccare due personaggi, che possono essere poi utilizzati assieme ai quattro personaggi principali.\nStruttura e caratteristiche di gioco.\nIl gioco non si discosta molto dagli schemi dei precedenti capitoli della serie, rimane sempre un picchiaduro a scorrimento orizzontale, diviso in otto livelli, ma ci sono alcuni cambiamenti. Il cambiamento pi\u00f9 importante riguarda i due attacchi speciali di ogni personaggio, riproposti ancora una volta in questo capitolo. La differenza per\u00f2 \u00e8 che qui le mosse speciali possono essere fatte anche senza che la barra di energia del nostro personaggio diminuisca. Accanto alla barra della vita, infatti, c'\u00e8 anche un indicatore di forza. Pi\u00f9 l'indicatore sar\u00e0 pieno, maggiore sar\u00e0 la potenza dell'attacco speciale. Se il colpo speciale viene lanciato senza attendere la scritta \"OK\" sull'indicatore di forza, il nostro personaggio perder\u00e0 un po' della sua energia, altrimenti no.\nUn'altra innovazione riguarda la possibilit\u00e0 di guadagnare fino a tre stelle che aumentano la potenza dei colpi e la velocit\u00e0 degli stessi del nostro personaggio. Per\u00f2, ogni volta che si muore, una stella viene persa. Si possono anche utilizzare mosse uniche e particolari con le armi e con gli oggetti che si possono trovare nel corso dei vari livelli di gioco (vengono temporaneamente sostituite a quelle semispeciali).\nTutti i personaggi in questo capitolo possono correre.\n\u00c8 stato reintrodotto il sistema del peso: alcuni nemici (come il Big Ben), non possono essere scaraventati con le prese, poich\u00e9 troppo pesanti.\nUn ultimo fondamentale cambiamento rispetto ai precedenti episodi \u00e8 la non linearit\u00e0 del gioco. Il gioco infatti prevede quattro finali: uno \"buono\", uno \"cattivo\", uno \"alternativo\" e uno \"incompleto\".\nLivelli.\nIn totale ci sono 8 livelli, ma non sono giocabili tutti. Dopo i primi 6, infatti, si passer\u00e0a uno soltanto tra i restanti (chiamati 7a e 7b), a seconda di come si sar\u00e0 comportato nel sesto livello.\nFinali.\nNel gioco sono presenti quattro tipi di finali, uno buono (\"good\"), uno cattivo (\"evil\"), uno alternativo (\"???\") e uno incompleto (\"???\").\nIl primo \u00e8 raggiungibile sconfiggendo Robot Y entro i 3 minuti, salvando la citt\u00e0 e riportano la pace. Il secondo sconfiggendolo dopo il tempo massimo, lasciando cos\u00ec che la citt\u00e0 venga distrutta dalle bombe. Il finale alternativo \u00e8 raggiungibile sconfiggendo super Shiva al municipio (quindi non avendo salvato il capo della polizia). L'ultimo finale si raggiunge finendo il quinto livello in modalit\u00e0 facile (che \u00e8 l'ultimo \"stage\" di questa modalit\u00e0). Nel finale incompleto la scena finale sfuma sullo schermo di un proiettore, grazie al quale il vero Mr.X sta prende atto che i suoi piani sono stati interrotti.\nSequel.\nSega in collaborazione con DotEmu annunciano il continuo ufficiale della saga con il nome di \"Streets of Rage 4\" sviluppato da Lizardcube team dietro il remake di Wonder Boy 3. Il gioco \u00e8 per le console contemporanee come Ps4, Xbox One e Steam. Nel trailer di annuncio si vede far ritorno Alex e Blaze. L'aspetto grafico cambia perdendo lo \"stile pixel\" degli anni 90 e presentandosi a pieno \"disegno a mano\"."}
{"id": "2631997", "revid": "2056951", "url": "https://it.wikipedia.org/wiki?curid=2631997", "title": "Amore (Alessandra Mussolini)", "text": "Amore \u00e8 il primo e unico album di Alessandra Mussolini. L'album \u00e8 stato pubblicato dall'etichetta discografica Alfa nel 1982 solo in Giappone ed \u00e8 stato prodotto da Miki Curtis.\nNell'album, la Mussolini canta canzoni in italiano, inglese e giapponese. Tre brani contenuti nel disco sono stati scritti da Cristiano Malgioglio: \"Insieme insieme\", \"E stasera mi manchi\" e \"L'ultima notte d'amore\".\nPrima che la musica si diffondesse sul web, rendendo di conseguenza notevolmente pi\u00f9 reperibili i pezzi prodotti, \"Amore\" fu molto ricercato dai collezionisti sia per la natura \"particolare\" dell'artista sia per la sua rarit\u00e0: nel 2000 l'album venne venduto a Londra per 10 milioni di lire."}
{"id": "2631998", "revid": "1005847", "url": "https://it.wikipedia.org/wiki?curid=2631998", "title": "Milan Jeli\u0107", "text": "Fu eletto nel 2006 presidente della Republika Srpska, carica che ricopr\u00ec per circa un anno per poi morire all'improvviso di attacco cardiaco, svolse inoltre la funzione di presidente della Federazione calcistica della Republika Srpska e della Federazione calcistica della Bosnia ed Erzegovina."}
{"id": "2632000", "revid": "72396", "url": "https://it.wikipedia.org/wiki?curid=2632000", "title": "William Vitruvius Morrison", "text": "Vita.\nWilliam Morrison nacque a Clonmel, Contea di Tipperary, secondogenito di Sir Richard Morrison (1767-1849). Il suo secondo nome deriva da Marco Vitruvio Pollione, il celeberrimo architetto romano del I secolo a.C. autore del De architectura. Il padre era a capo, con buon successo, di uno studio privato di architettura a Trinity College, a Dublino. William Vitruvius entr\u00f2 nello studio paterno nel 1809. Durante il 1821, come ormai consolidata usanza, viaggi\u00f2 l'Europa, stabilendo come tappe principali Roma e Parigi. Tornato in patria, apr\u00ec un proprio studio privato di successo, ma ben presto il suo stato di salute and\u00f2 peggiorando. Dopo un secondo viaggio nel continente, Morrison mor\u00ec nella casa paterna a Bray, nella Contea di Wicklow, il 16 ottobre 1838. Le sue spoglie riposano al Mount Jerome Cemetery di Dublino.\nOpere.\nMorrison progett\u00f2 numerose opere in collaborazione con il padre: tra queste si ricordano Baronscourt, Contea di Tyrone (dal 1835), Kilruddery, Contea di Wicklow, Ballyfin, Contea di Laois e Fota, Contea di Cork.\nProgett\u00f2 inoltre da solo alcune residenze degne di nota, tra cui il Clontarf Castle a Clontarf, Contea di Dublino (1836\u20131827), Glenarm Castle e Barbican a Glenarm, Contea di Antrim (1823\u20131824), Hollybrooke House, Bray, Contea di Wicklow (1835) e Mount Stewart, Newtownards, Contea di Down (1825\u20131828). Tra i suoi edifici pubblici si ricordano la Court House (tribunale) della Contea di Carlow(1828), la Tralee County Court House, Contea di Kerry (1828) e il Ross Monument di Rostrevor, Contea di Down (1826), dedicato alla memoria del maggior generale Robert Ross (1766\u20131814)."}
{"id": "2632004", "revid": "968255", "url": "https://it.wikipedia.org/wiki?curid=2632004", "title": "Palazzo Laderchi", "text": "Palazzo Laderchi \u00e8 un palazzo di Faenza della fine del Settecento, situato all'angolo tra via XX Settembre e corso Garibaldi.\nIl palazzo.\nFu commissionato nel 1780 dal conte Ludovico Laderchi all'architetto bolognese Francesco Tadolini e costruito in forme neocinquecentesche.\nGli affreschi della volta della \"Grande galleria\" vennero completati da Felice Giani il 4 giugno del 1794: dieci grandi riquadri in stile neoclassico narrano il mito di \"Amore e Psiche\". Sulle pareti si trova una decorazione eterogenea costituita da lesene in stucco di Antonio Trentanove e da festoni verticali dipinti con nastri svolazzanti, fiori e frutta, opera di un anonimo maestro, probabilmente Giovanni Ugolini.\nNel proprio appartamento da scapolo, il fratello del conte Ludovico, Achille Laderchi, commission\u00f2 all'architetto Giovanni Antonio Antolini uno studio a pianta ellittica, il \"gabinetto di astronomia\", realizzato e decorato da Felice Giani nel 1797. \nAltri ambienti furono fatti sistemare intorno al 1840 dal conte Francesco Laderchi con decorazioni di Romolo Liverani e del fratello Antonio, tra le quali di particolare interesse storico la lunetta, che raffigura la villa dei Laderchi nella frazione di Prada con annesso mulino a vapore, il primo apparso nello Stato Pontificio.\nNel 1857, alla morte del conte Francesco, il palazzo fu venduto ai conti Zauli Naldi, e da questi nel 1875 al marchese Camillo Zacchia Rondinini, che lo restaur\u00f2. Nel 1905 diviene di propriet\u00e0 del comune di Faenza e negli anni venne adibito a diversi usi: sede di uffici governativi, casa del Fascio, scuola, sede dell'assessorato alla cultura. Oggi \u00e8 sede di diversi enti e associazioni, tra cui la Societ\u00e0 torricelliana di scienze e lettere, e di musei.\nLa famiglia.\nLa famiglia Laderchi proviene dall'antica localit\u00e0 di Laderchio (Riolo Terme). Giacomo Laderchi fu il tutore dell'ultimo Signore di Faenza, Astorgio III Manfredi; Pier Gentile, giureconsulto, nel 1523 fu incaricato di redigere i nuovi statuti della citt\u00e0. \nIl Conte Ludovico Laderchi fu Podest\u00e0 durante il dominio francese, mentre il fratello Conte Achille fece parte dell'Amministrazione Centrale e del Corpo Legislativo della Repubblica Cisalpina e, in precedenza, era stato imprigionato dal governo papale per aver aderito ad un moto dell'ottobre 1796 con cui si progettava l'adesione della citt\u00e0 alla nascente repubblica Cispadana.\nIl Conte Francesco Laderchi fu un illustre patriota risorgimentale (come ricorda la grande lapide a destra del portone del palazzo), egli nel 1847 ospit\u00f2 nel palazzo la Guardia Civica e, quando questa fu trasferita in altra sede, rifiut\u00f2 fermamente il rimborso, ad opera della municipalit\u00e0, per i danni arrecati dalla \"soldataglia\". Durante la rivoluzione della Repubblica Romana del 1849 fu nominato Preside della Provincia di Forl\u00ec. \nIl figlio Conte Comm. Achille Laderchi (1830-1906), fu anch'egli tra i pi\u00f9 grandi protagonisti del risorgimento faentino, combatt\u00e9 giovanissimo gli austriaci a Vicenza nel 1848 e per due volte fu Sindaco di Faenza: dal 1861 al 1863 e dal 1901 al 1902.\nLa famiglia Laderchi fece costruire anche Villa Laderchi detta \"Rotonda\", una villa vicino al fiume Lamone detta \"Il Prato\" e l'antica villa a Prada di Russi, non pi\u00f9 esistente.\nI musei.\nAll'interno del palazzo sono allestiti:"}
{"id": "2632012", "revid": "599013", "url": "https://it.wikipedia.org/wiki?curid=2632012", "title": "Pick City", "text": "Pick City \u00e8 un centro abitato (\"city\") degli Stati Uniti d'America, situato nella Contea di Mercer, nello Stato del Dakota del Nord. Nel censimento del 2000 la popolazione era di 166 abitanti. La citt\u00e0 \u00e8 stata fondata nel 1946.\nGeografia fisica.\nSecondo i rilevamenti dell'United States Census Bureau, la localit\u00e0 di Pick City si estende su una superficie di 0,50\u00a0km\u00b2, tutti occupati da terre.\nPopolazione.\nSecondo il censimento del 2000, a Pick City vivevano 166 persone, ed erano presenti 51 gruppi familiari. La densit\u00e0 di popolazione era di 377 ab./km\u00b2. Nel territorio comunale si trovavano 117 unit\u00e0 edificate. Per quanto riguarda la composizione etnica degli abitanti, l'87,35% era bianco, il 3,61% era nativo e il 9,04% apparteneva a due o pi\u00f9 razze.\nPer quanto riguarda la suddivisione della popolazione in fasce d'et\u00e0, il 22,3% era al di sotto dei 18, il 6,0% fra i 18 e i 24, il 24,7% fra i 25 e i 44, il 30,7% fra i 45 e i 64, mentre infine il 16,3% era al di sopra dei 65 anni di et\u00e0. L'et\u00e0 media della popolazione era di 42 anni. Per ogni 100 donne residenti vivevano 100,0 maschi."}
{"id": "2632014", "revid": "1305772", "url": "https://it.wikipedia.org/wiki?curid=2632014", "title": "Maria di Prussia", "text": "Maria di Prussia"}
{"id": "2632019", "revid": "31886", "url": "https://it.wikipedia.org/wiki?curid=2632019", "title": "Riserva naturale Valle dell'Orfento", "text": "La riserva naturale Valle dell'Orfento \u00e8 un'area naturale protetta situata nel comune di Caramanico Terme in provincia di Pescara. La riserva integrale (A) che occupa una superficie di 1.920 ettari ed \u00e8 stata istituita nel 1971.\nTerritorio.\nIl territorio del fiume Orfento conferisce il nome al vallone che dalle vette principali del monte Majella scende sino a Caramanico Terme, principale comune di quest'area. L'acqua ha scavato nel corso di milioni di anni, una stretta forra oggi ricoperta da fitta vegetazione riparia, su cui spiccano i salici, le felci, i muschi. A partire dal 1980 all'interno della valle sono stati reintrodotti cervi e caprioli appenninici, oggi la valle \u00e8 percorsa da un'articolata rete di sentieri, facenti parte del Parco Nazionale della Majella,con punti di accesso su ambedue i versanti della montagna, dall'abitato di Caramanico, partono due sentieri uno per \"Ponte del Vallone\" e l'altro per le \"Scalelle\", mentre a valle si pu\u00f2 accedere lungo la strada statale.\nPunti di interesse.\nSentiero delle Scalelle.\nPrincipale percorso della riserva naturale, \u00e8 molto frequentato dagli escursionisti, si snoda lungo un tratto di fiume con rigogliosa vegetazione ripariale. La caratteristica del fiume a forte impatto naturale ha determinato ancora di pi\u00f9 la fama del territorio, vantando dunque anche un patrimonio di biodiversit\u00e0; il percorso attrezzato da ponticelli e staccionate, consente di esplorare la profonda gola incisa dal fiume nel corso dei secoli.\nIl percorso parte dal Centro Visitatori \"Paolo Barrasso\" di Caramanico, si accede al sentiero attraverso un cancello che d\u00e0 sulla valle, e seguendo i cartelli del Parco, si prende il sentiero B6. Il percorso \u00e8 caratterizzato dalla balza panoramica a ridosso del fiume e della profonda gola, vi sono il Ponte San Cataldo e il sentiero S che indica la direzione del Ponte di Caramanico, il principale per accedere al paese. Il cuore del sentiero \u00e8 una profonda gola ricca di fogliame, dove sgorga il fiume, e vi sono anche i resti di un antico mulino.\nAnello Ponte del Vallone e Ponte della Pietra.\nIl percorso segue l'itinerario Santa Croce - Ponte del Vallone - Ponte di Caramanico, oppure il sentiero delle Scalelle. Dalla contrada caramanichese si imbocca un sentiero che porta a un bosco di conifere impiantate con pini neri, si raggiunge una spaccatura nella roccia, e si arriva alla parte finale dominata da una stretta forra. Il secondo sentiero \"anello\" costeggia l'altro, partendo da \"Santa Croce\", seguendo poi \"Rifugio la Cesa\", \"Guado Sant'Antonio\" e \"Colle della Ciocca\".\nL'area \u00e8 molto frequentata dalla fauna locale, rane, sparvieri, aquile; la zona di Ponte San Benedetto ha un tratto di roccia attrezzato con una fune d'acciaio.\nMajambiente experience e museo ricettivo.\nSi tratta della sede centrale di Caramanico, che organizza le visite escursioniste nella Valle dell'Orfento. Il centro \u00e8 dotato del Museo \"Paolo Barrasso\", sorto nel 1986 su iniziativa del Corpo Forestale dello Stato, con lo scopo di illustrare alcuni degli aspetti pi\u00f9 significativi della Majella; all'interno si trova il punto informazioni e il Comando del Corpo Forestale, poi una sezione archeologica, che ricostruisce le varie fasi nei millenni della storia della Majella, dai vasti pianori di alta quota alla mugheta, dalla estesa faggeta al querceto. Sono inoltre presenti la sezione geologica, l'archeologica e quella dedicata al \"Progetto Lontra\".\nAccesso alla Valle.\nL'accesso alla Valle dell'Orfento \u00e8 aperto a tutti, \u00e8 necessario per\u00f2 passare presso il Centro Visitatori di Caramanico Terme per effettuare una registrazione (gratuita)."}
{"id": "2632021", "revid": "125171466", "url": "https://it.wikipedia.org/wiki?curid=2632021", "title": "Ontario (California)", "text": "Ontario \u00e8 una citt\u00e0 nel sud-ovest della contea di San Bernardino, in California, a 56\u00a0km ad est del centro di Los Angeles e a 37\u00a0km ad ovest del centro di San Bernardino, il capoluogo della contea. Situata nella parte orientale dell'area metropolitana dell'Inland Empire, si trova ad appena a est della contea di Los Angeles e fa parte della Greater Los Angeles Area. Al censimento del 2010, la citt\u00e0 aveva una popolazione di abitanti, in aumento, rispetto al censimento del 2000, quando era di abitanti.\nIn citt\u00e0 si trova l'Aeroporto Internazionale di Ontario, che \u00e8 il quindicesimo aeroporto pi\u00f9 trafficato degli Stati Uniti per trasporto di merci. Ontario gestisce la massa del traffico merci tra i porti di Los Angeles e Long Beach e il resto del paese.\nPrende il nome dallo sviluppo della Ontario Model Colony fondata nel 1882 dall'ingegnere canadese George Chaffey e dai suoi fratelli William Chaffey e Charles Chaffey. L'insediamento prese il nome dalla provincia da dove provenivano, l'Ontario appunto.\nVi ha sede la Mag Instrument, Inc., azienda produttrice delle note torce elettriche Maglite.\nGeografia fisica.\nSecondo lo United States Census Bureau, ha un'area totale di .\nSociet\u00e0.\nEvoluzione demografica.\nSecondo il censimento del 2010, la popolazione era di 163.924 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 51,0% di bianchi, il 6,4% di afroamericani, l'1,0% di nativi americani, il 5,2% di asiatici, lo 0,3% di oceaniani, il 31,3% di altre razze, e il 4,7% di due o pi\u00f9 etnie. Ispanici o latinos di qualunque razza erano il 69,0% della popolazione."}
{"id": "2632022", "revid": "112023973", "url": "https://it.wikipedia.org/wiki?curid=2632022", "title": "Riserva naturale Valle dell'Orfento II", "text": "La riserva naturale Valle dell'Orfento II \u00e8 un'area naturale protetta situata in Abruzzo e istituita nel 1972.\nOccupa una superficie di 320 ettari."}
{"id": "2632024", "revid": "1543377", "url": "https://it.wikipedia.org/wiki?curid=2632024", "title": "See You Later", "text": "See You Later \u00e8 l'ottavo album in studio del musicista greco Vangelis, pubblicato nel 1980 dalla Polydor.\nIl disco.\nL'album, sedicesima uscita discografica, segna il ritorno del musicista greco ad uno stile alternative simile a quello di Earth e, per la prima volta, ad un uso massiccio della voce nei brani. L'album pu\u00f2 essere inoltre visto come un primo punto d'incontro di Vangelis con musicisti con i quali collaborer\u00e0 pi\u00f9 volte nel futuro, come i Krisma e Jon Anderson.\nAltro aspetto particolare \u00e8 il largo uso del sintetizzatore Roland CR-5000, sul quale si basa quasi interamente la struttura melodica del disco.\nLe tracce.\n\"I Can't Take It Anymore\" \u00e8 cantata da Peter Marsh con voce filtrata attraverso un vocoder e completata dall'uso di un coro sintetico e del CR-5000. \"Multitrack Suggestion\" \u00e8 costruito su una sequenza pulse polifonica del CR-5000; i cori udibili sono ottenuti attraverso lo sfruttamento delle funzioni VCA e VCO un sintetizzatore analogico.\n\"Memories of Green\" \u00e8 un brano lento eseguito al pianoforte, con uno sfondo di rumore bianco generato dal CR-5000 ed alcuni suoni acuti provenienti da un videogioco. Il brano \u00e8 stato incluso pi\u00f9 avanti nella colonna sonora di \"Blade Runner\" (sempre ad opera di Vangelis).\n\"Not a Bit - All of It\" \u00e8 il brano pi\u00f9 particolare: si tratta infatti di un rifacimento di uno spot per cosmetici, con una voce (quella di Cherry Vanilla) che ripete in maniera quasi comica le frasi dello spot ed una melodia dallo stile rumba in levare, suonata dal violino di Michel Ripoche.\n\"Suffocation\" fu ispirato dall'incidente chimico della fabbrica ICMESA di Meda che il 10 luglio 1976 contamin\u00f2 con una ingente fuoriuscita di diossina i territori dei vicini comuni di Seveso, Cesano Maderno, Desio e Bovisio. Anche qui \u00e8 protagonista il CR-5000, che esegue una melodia sintetica (con onda a dente di sega) seguita da un inquietante annuncio di emergenza via megafono in italiano. La seconda met\u00e0 del pezzo \u00e8 cantata da Jon Anderson e dai membri dei Krisma.\nLa \"title-track\" conclusiva presenta uno stile leggermente pi\u00f9 ispirato al jazz, ed \u00e8 eseguita con pianoforte elettrico ed un coro maschile atonale. Verso la met\u00e0 inizia a sfumare lentamente, con la voce narrante di un bambino in francese, per poi riprendere volume nella parte finale, cantata ancora una volta da Jon Anderson."}
{"id": "2632029", "revid": "372624", "url": "https://it.wikipedia.org/wiki?curid=2632029", "title": "Riserva naturale Valle dell'Orfento I", "text": ""}
{"id": "2632032", "revid": "2025803", "url": "https://it.wikipedia.org/wiki?curid=2632032", "title": "MTV Video Music Award al miglior video pop", "text": "L'MTV Video Music Award al miglior video pop (\"MTV Video Music Award for Best Pop Video\") \u00e8 un premio assegnato annualmente a partire dal 1999 nell'ambito degli MTV Video Music Awards. Nel 2007, il premio non \u00e8 stato assegnato insieme a molti premi dei generi musicali.\nL'artista che ha vinto di pi\u00f9 in questa categoria \u00e8 Britney Spears con 3 vittorie, seguita dalle doppie vittorie di Ariana Grande, degli 'N Sync e dei No Doubt. Britney Spears, inoltre, detiene il primato per il maggior numero di nomination, 7, a fronte delle 5 per Ariana Grande.\nVoci correlate.\nMTV Europe Music Award al miglior artista pop"}
{"id": "2632033", "revid": "283026", "url": "https://it.wikipedia.org/wiki?curid=2632033", "title": "MRBM", "text": "MRBM \u00e8 la sigla del termine militare inglese medium-range ballistic missile (che in italiano si pu\u00f2 tradurre come missile balistico a medio raggio), e denota un tipo di missile balistico che secondo la maggior parte delle organizzazioni di studi militari lo classifica come di raggio molto inferiore agli ICBM e inferiore agli IRBM (raggio inferiore a quello minimo che servirebbe per attaccare l'Europa dall'America del Nord e viceversa). \nCaratteristiche.\nAll'interno dell'United States Department of Defense, un missile di raggio medio viene definito dal possedere una gittata massima tra 1.000 e 3.000\u00a0km. Nella terminologia moderna, gli MRBM sono parte del pi\u00f9 ampio gruppo dei theatre ballistic missile, che include qualsiasi missile balistico con un raggio d'azione di meno di 3.500\u00a0km.\nUn caso particolare era il Redstone, in grado di portare 3.500\u00a0kg di esplosivo (oppure le pi\u00f9 potenti testate termonucleari da 4 Mt) a 350\u00a0km, ma che dotato di ulteriori stadi e di una bomba atomica al plutonio pi\u00f9 leggera, si avvicinava alla gittata di 1.000\u00a0km. In effetti, versioni successive furono in grado di portale la capsula Mercury in volo sub-orbitale. "}
{"id": "2632034", "revid": "1573940", "url": "https://it.wikipedia.org/wiki?curid=2632034", "title": "Zap (Dakota del Nord)", "text": "Zap \u00e8 un centro abitato (\"city\") degli Stati Uniti d'America, situato nella Contea di Mercer, nello Stato del Dakota del Nord. Nel censimento del 2000 la popolazione era di 345 abitanti. La citt\u00e0 \u00e8 stata fondata nel 1913. Il nome deriva da quello della citt\u00e0 ucraina di Zapori\u017e\u017eja, posta alla stessa latitudine.\nGeografia fisica.\nSecondo i rilevamenti dell'United States Census Bureau, la localit\u00e0 di Zap si estende su una superficie di 2,70\u00a0km\u00b2, tutti occupati da terre.\nPopolazione.\nSecondo il censimento del 2000, a Zap vivevano 231 persone, ed erano presenti 68 gruppi familiari. La densit\u00e0 di popolazione era di 86 ab./km\u00b2. Nel territorio comunale si trovavano 129 unit\u00e0 edificate. Per quanto riguarda la composizione etnica degli abitanti, il 95,24% era bianco, il 3,90% era nativo e lo 0,87% apparteneva a due o pi\u00f9 razze.\nPer quanto riguarda la suddivisione della popolazione in fasce d'et\u00e0, il 21,6% era al di sotto dei 18, il 5,2% fra i 18 e i 24, il 25,5% fra i 25 e i 44, il 33,3% fra i 45 e i 64, mentre infine il 14,3% era al di sopra dei 65 anni di et\u00e0. L'et\u00e0 media della popolazione era di 44 anni. Per ogni 100 donne residenti vivevano 100,9 maschi."}
{"id": "2632036", "revid": "1656773", "url": "https://it.wikipedia.org/wiki?curid=2632036", "title": "Riserva naturale Quarto Santa Chiara", "text": "La riserva naturale Quarto Santa Chiara \u00e8 un'area naturale protetta situata nel comune di Palena, in provincia di Chieti. La riserva occupa una superficie di 485 ha nei pressi dell'altopiano di Quarto Santa Chiara ed \u00e8 stata istituita nel 1982.\nStoria.\nLa riserva \u00e8 stata istituita con decreto ministeriale il 10/10/1982 come riserva naturale statale.\nTerritorio.\nIl territorio spazia dai di \"Fosso Grottignano\" ai m s.l.m. di \"Serra Molione\". Ampi tratti della riserva sono adibiti a pascolo.\nLa riserva naturale Quarto Santa Chiara si trova oggi all'interno del parco nazionale della Maiella.\nFlora.\nI boschi della riserva sono costituiti da piante arboree di acero opalo, carpino bianco, carpino nero, ciavardello, faggio, frassino maggiore, orniello e salicone.\nTra le piante erbacee si annoverano il caglio zolfino, la cinquefoglia, il gladiolo palustre, la gramigna e la romice crespa.\nLuoghi d'interesse.\nVari belvedere sul massiccio della Maiella e sulla vallata sottostante."}
{"id": "2632038", "revid": "31360", "url": "https://it.wikipedia.org/wiki?curid=2632038", "title": "Missile balistico di raggio intermedio", "text": ""}
{"id": "2632039", "revid": "31360", "url": "https://it.wikipedia.org/wiki?curid=2632039", "title": "Medium-Range Ballistic Missile", "text": ""}
{"id": "2632045", "revid": "484362", "url": "https://it.wikipedia.org/wiki?curid=2632045", "title": "Chico (California)", "text": "Chico \u00e8 la citt\u00e0 pi\u00f9 popolosa della Contea Butte, California, Stati Uniti. Gli abitanti erano 59.954 al censimento del 2000, ma si \u00e8 stimato siano cresciuti a 87.713 nel 2009. La citt\u00e0 \u00e8 un centro culturale, economico e educativo del nord della valle del Sacramento. \u00c8 sede della California State University, Chico (chiamata Chico State) e del Bidwell Park, uno dei 25 parchi urbani pi\u00f9 grandi del paese e il 13\u00b0 pi\u00f9 grande parco di propriet\u00e0 comunale.\nAltre citt\u00e0 in prossimit\u00e0 della Metropolitan Area Chico (212.000 abitanti) comprendono Paradise e Oroville, mentre le citt\u00e0 e villaggi (Unincorporated area) comprendono Durham, Cohasset, Dayton, Hamilton City, Nord e Forest Ranch. La Chico Metropolitan Area \u00e8 la quattordicesima tra le pi\u00f9 grandi aree metropolitane della California.\nIl soprannome ufficiale della citt\u00e0 \u00e8 \"City of Roses\" (citt\u00e0 delle rose), come \u00e8 scritto nel suo sigillo. Chico \u00e8 stata designata come una \"Tree City USA\" per 26 anni dalla Arbor Day Foundation.\nStoria.\nGli abitanti originari di Chico erano i nativi americani Mechoopda Maidu.\nLa citt\u00e0 \u00e8 stata fondata nel 1860 da John Bidwell, un membro di una delle prime carovane di carri che raggiunsero la California nel 1843. Durante la guerra di secessione americana, Camp Bidwell (prende il nome da John Bidwell, diventato generale di brigata della Milizia Californiana), \u00e8 stato istituito un miglio fuori da Chico, dal Ten. Col. A. E. Hooker con una compagnia di cavalleria e due di fanteria, il 26 agosto 1863. All'inizio del 1865, veniva indicato come Camp Chico quando un posto chiamato Camp Bidwell \u00e8 stato istituito nel nord-ovest della California, per poi diventare Fort Bidwell. La citt\u00e0 divenne una municipalit\u00e0 indipendente l'8 gennaio 1872.\nChico fu sede di un'importante comunit\u00e0 cinese americana quando divenne indipendente ma dei piromani bruciarono Chico Chinatown nel febbraio del 1886, spingendo i cinesi americani fuori dalla citt\u00e0.\nLo storico W. H. \"Old Hutch\" Hutchinson ha individuato cinque eventi come determinanti nella storia di Chico. Essi furono: l'arrivo di John Bidwell nel 1850, l'arrivo della Oregon and California Railroad nel 1870, la costituzione del ramo settentrionale della State Normal School nel 1887, l'acquisto della Sierra Lumber Company da parte della Diamond Match Company nel 1900, e lo sviluppo della Army Air Base, che ora \u00e8 il Chico Municipal Airport.\nMolti altri eventi significativi riguardano Chico pi\u00f9 di recente. Tra questi: la costruzione e la rilocalizzazione della Highway 99E in citt\u00e0 nei primi anni 1960; la classificazione della Chico State nel 1987 come prima nella nazione tra le \"party school\" e la creazione di una \"Green Line\" sui limiti di citt\u00e0 occidentale come protezione dei terreni agricoli.\nGeografia fisica.\nPosizione.\nChico \u00e8 situata sul bordo nord-est della valle del Sacramento una delle zone agricole pi\u00f9 ricche del mondo. Le montagne della Sierra Nevada si trovano ad est, con i limiti della citt\u00e0 che si inoltrano diversi chilometri tra le colline. A ovest, il fiume Sacramento si trova a 8 chilometri (cinque miglia) dal limite della citt\u00e0.\nTopografia.\nChico si estende sulla parte pianeggiante della valle del Sacramento fino alle propaggini della Catena delle Cascate e della Sierra Nevada con il torrente Little Chico Creek che segna la linea di demarcazione tra la Catena delle Cascate (a nord del Little Chico Creek) e la Sierra Nevada (a sud del Little Chico Creek). Il terreno della citt\u00e0 \u00e8 nel complesso molto pianeggiante, con l'inizio della parte collinare ai limiti orientali della citt\u00e0.\nSecondo l'United States Census Bureau, la citt\u00e0 ha un'area totale di 71,9\u00a0km\u00b2 (27,8 miglia quadrate), di cui, 71,8\u00a0km\u00b2 (27,7 miglia quadrate) composti da terra e lo 0,04% coperto da acque.\nLa citt\u00e0 \u00e8 divisa in due dal Bidwell Park, un parco che si estende 8 chilometri (cinque miglia) dal centro della citt\u00e0 fino alla cresta della Sierra Nevada.\nLa citt\u00e0 \u00e8 anche attraversata da due torrenti e un canale di scarico delle acque pluviali che alimentano il fiume Sacramento. Si chiamano Big Chico Creek, Little Chico Creek e Lindo Channel (anche conosciuto nel luogo come Sandy Gulch).\nSistema stradale.\nIl centro della citt\u00e0 di Chico \u00e8 generalmente localizzato tra i torrenti Big Chico Creek e Little Chico Creek.\nIl centro ha una griglia di strade inclinate di 49,75\u00b0 rispetto alle quattro direzioni cardinali. Ci sono strade e viali numerati, che normalmente hanno un orientamento da est-nord-est a ovest-sud-ovest. Gli isolati sono generalmente numerati in centinaia corrispondenti alle strade e ai viali numerati. Mentre le strade e i viali da est-nord-est a ovest-sud-ovest sono numerati, le strade da nord-nord-ovest a sud-sud-est hanno generalmente nomi di alberi. La parte delle strade con nomi di alberi che intersecano le strade del campus della California State University di Chico compongono, con le iniziali, la parola \"Chico\": Chestnut (castagno), Hazel (nocciolo), Ivy (edera), Cherry (ciliegio) e Orange (arancio).\nLa strada principale che attraversa la citt\u00e0 da nord-ovest a sud-est \u00e8 l'autostrada California State Route 99, nota anche come Highway 99, costruita negli anni 1960. In passato la superstrada Business 99, attraversava la citt\u00e0 assumendo vari nomi: prima Esplanade, poi suddividendosi in due strade ora senso unico, Main Street (da nord a sud) e Broadway (da sud a nord), e proseguendo come Park Avenue e poi Midway. Le strade della citt\u00e0 sono designate come \"East\" (est) o \"West\" (ovest) in relazione a questo vecchio asse stradale.\nCi sono strade numerate chiamate \"streets\" (abbreviato \"St\") e altre indicate come \"avenues\" (abbreviato \"Ave\") entrambe in direzione est-ovest. Le \"streets\" sono situate a sud del campus universitario (California State University), mentre gli \"avenues\" sono situati a nord del campus, divisi dalla Esplanade. Dalla Esplanade non si pu\u00f2 svoltare a sinistra in ogni avenue con numero dispari in entrambe le direzioni con l'eccezione della West 11th Avenue.\nNelle strade e viali numerati e nella maggior parte delle altre strade che intersecano le Esplanade, Main e Park, gli indirizzi ad ovest sono tutti numeri con le ultime due cifre da 00 a 49 e gli indirizzi a est sono tutti numeri le cui ultime due cifre variano da 50 e 99. Ci sono molto poche eccezioni.\nNella maggior parte delle strade di Chico gli indirizzi dispari sono sul lato sud della strada.\nSe si sta sul ponte del torrente Big Chico Creek dove la Main Street cambia il nome in Esplanade e si guarda a nord, gli indirizzi dispari sono a sinistra (Bidwell Mansion \u00e8 al 525 della Esplanade). Questa convenzione vale per tutti i viali numerati. Tuttavia, se ci si affaccia a sud, gli indirizzi dispari sono ancora a sinistra (cio\u00e8 la regola si rovescia). Questa convenzione vale per le strade numerate.\nQuartieri.\nDowntown Chico - Questo \u00e8 il quartiere commerciale principale di Chico. Si trova tra i torrenti Big Chico Creek e Little Chico Creek, tra Wall Street e Salem Street. La Downtown Chico Business Association rappresenta gli interessi del quartiere nella comunit\u00e0. Main Street e Broadway Street sono le due principali arterie che attraversano il centro. Ringel Park \u00e8 l'area di forma triangolare immediatamente a nord del centro. La City Plaza \u00e8 il punto centrale del quartiere Downtown, tra la Fourth Street e la Fifth Street.\nLa zona di West Ninth Street, dove la Main Street e l'Oroville Avenue convergono \u00e8 noto come The Junction, la parte pi\u00f9 meridionale del centro. The Junction, alla confluenza di Humboldt Road e la vecchia Shasta Stage Road (ora Main Street e Esplanade) prende il suo nome nel 1864 quando John Bidwell e alcuni soci hanno costituito una societ\u00e0 (Humbold Wagon Road Company) che allest\u00ec una linea di diligenze tra Chico e Susanville, che alla fine arrivava a Ruby City nell'Idaho, (ora \u00e8 una citt\u00e0 fantasma) dove venne trovato l'oro. Qui inizia la Humboldt Road, che ora si chiama Humboldt Avenue fino all'incrocio con la Highway 99, a est della quale riprende il nome di Humboldt Road e continua tra le colline. The Junction \u00e8 stato per alcuni anni un quartiere degli affari a s\u00e9 stante, che forniva beni e servizi alle persone in arrivo e in partenza dal deposito diligenze.\nSouth Campus - Il quartiere South Campus \u00e8 la zona delimitata dalla West Second Street, Salem Street, West Ninth Street e i limiti della citt\u00e0 occidentale (che \u00e8 chiamata \"The Green Line\"). Storicamente, questa zona \u00e8 stata la prima area residenziale della citt\u00e0 ed \u00e8 la zona pi\u00f9 densamente popolata. La South Campus Neighborhood Association rappresenta gli interessi del quartiere nella comunit\u00e0. South Campus \u00e8 un quartiere residenziale dinamico composto prevalentemente di affittuari giovani sotto i trenta anni e in particolare studenti della Chico State. L'intersezione tra Fifth Street e Ivy Street \u00e8 il nucleo commerciale del quartiere, a volte indicato localmente come \"Five e I.\" Ci sono molte sedi di fraternity e sorority nella zona, e la citt\u00e0 ha pianificato una \"Fraternity/Sorority Overlay Zone\", in gran parte contigua con il quartiere. South Campus \u00e8 sede della Craig Hall, dormitorio privato per studenti, e del Depot Park (parco all'intersezione della West Fourth Street e la Cedar Street).\nBarber - Il quartiere Barber \u00e8 un quartiere residenziale della classe lavoratrice a sud di Little Chico Creek e ad ovest di Park Avenue. La Barber Neighborhood Association rappresenta gli interessi del quartiere nella comunit\u00e0. Questo quartiere \u00e8 stato originariamente costruito per ospitare i dipendenti della adiacente fabbrica Diamond Match. Il quartiere prende il nome da Ohio Columbus Barber, presidente della Diamond Match Company. Oggi il terreno della Diamond Match \u00e8 destinato a futuri sviluppi con il nome Barber Yard.\nChapmantown - Questo \u00e8 un quartiere residenziale della classe operaia interamente circondato da un'area all'interno della citt\u00e0 di Chico, ma legalmente non \u00e8 parte della citt\u00e0: \u00e8 sotto la giurisdizione della Contea di Butte. Chapmantown \u00e8 delimitata da Little Chico Creek, Boucher Street, Guill Street e East Sixteenth Street. Il quartiere a sud della East Twentieth Street e ad est della Fair street \u00e8 anche indicato come parte di Chapmantown. Storicamente, Chapmantown indicava tutta la zona a est di Mulberry Street, ma che non \u00e8 pi\u00f9 cos\u00ec. Non essendo entro i limiti della citt\u00e0, non ci sono marciapiedi, fogne o altri servizi cittadini. Tuttavia, non sono neanche applicabili i regolamenti comunali (divieto di avere pollai, permessi per accendere fuochi per bruciare, ecc.). Nel quartiere si trova invece il Dorothy F. Johnson Neighborhood Center, una struttura del Chico Area Recreation District. Il quartiere prende il nome da Augustus Chapman.\nThe Avenues - Un nome relativamente nuovo che si riferisce alla zona a nord del torrente Big Chico Creek storicamente noto come Chico Vecino. Questa zona comprende i viali numerati che si intersecano con la Esplanade. Questo quartiere residenziale \u00e8 adiacente al confine settentrionale del campus di Chico ed \u00e8 a sud del Lindo Channel. Il quartiere \u00e8 anche sede dell'Enloe Medical Center.\nMansion Park \u00e8 il quartiere residenziale di lusso adiacente alla Bidwell Mansion e tra l'angolo nord-est del campus della Chico State e la Chico High School. Questo quartiere \u00e8 noto per il suo essere una zona di parcheggio preferenziale per i residenti solo con permessi. Questo quartiere \u00e8 sede dell'Albert E. Warren Reception Center (ex Julia Morgan House) e del Bidwell Amphitheatre. Originariamente sede per lo pi\u00f9 di professori e di personale universitario, ora \u00e8 residenza di altri professionisti e famiglie della classe media superiore.\nDoe Mill \u00e8 il quartiere urbano di sviluppo residenziale approssimativamente a nord della East Twentieth Street e a est della Bruce Road.\nNob Hill \u00e8 un quartiere residenziale in sviluppo a ovest della Bruce Road e a nord della Highway 32.\nCalifornia Park \u00e8 il quartiere residenziale in via di sviluppo a est della Bruce Road e a nord della Highway 32. Questa area contiene una piccola area conosciuta come Canyon Oaks.\nAspen Glen \u00e8 il quartiere residenziale a est della Esplanade e a nord dell'East Shasta avenue. Molte strade qui sono intitolate a cose associate al Colorado.\nCussick Area Neighborhood \u00e8 un assortimento di tipologie abitative differenti nel nord-ovest della citt\u00e0. \u00c8 affiancato da frutteti, l'Esplanade e East West Avenue. In questo angolo tranquillo della citt\u00e0, pi\u00f9 si penetra nel quartiere, pi\u00f9 le case sono grandi e belle.\nBig Chico Creek Estates \u00e8 un'area urbana abitata dal ceto medio nella zona sud ovest della citt\u00e0. Accanto al bellissimo Big Chico Creek e molto vicina alla pi\u00f9 recente scuola elementare di Chico.\nLittle Chico Creek Estates una piccola area urbana abitata dal ceto medio nella zona sud-est di Chico su quello che un tempo era un oliveto. Situato tra Little Chico Creek e un piccolo canale di smaltimento delle acque piovane (Butte Creek Diversion Channel), si estende dalla Bruce Road sul lato ovest fino alla foce dello Stilson Canyon nella parte orientale, dove \u00e8 separato dalle abitazioni nel canyon dalla biforcazione dei due corsi d'acqua all'altezza della diga di deviazione. Little Chico Creek Estates si trova molto vicino alla Hank Marsh Junior High School e alla Little Chico Creek Elementary School e a vari centri commerciali tra cui il Chico Mall.\nConnors Neighborhood \u00e8 un quartiere molto piccolo stretto tra l'East Avenue e il Rio Lindo Avenue e tra l'Esplanade e la Highway 99. Ci sono solo due strade, Connors Avenue e White Avenue, con un paio di vicoli e strade circolari. Questo quartiere \u00e8 stato incorporato in Chico nel 2003. \u00c8 prevista la costruzione di fognature nel 1\u00ba trimestre del 2011.\nAltri quartieri sono: South Park, North Park, Vallombrosa, Baroni Park e Hancock Park.\nChico \u00e8 anche sede di diversi nuovi quartieri urbani di grandi dimensioni, programmati o in costruzione tra cui Doe Mill, Barber Yard, Meriam Park e Westside Place.\nI quartieri citati non includono ampie parti di Chico. Numerose sono le altre aree che hanno caratteristiche uniche e attrazioni. Mentre alcune di queste aree erano, non molto tempo fa, fuori dalla citt\u00e0, esse sono sempre state parte della comunit\u00e0 di Chico. La maggior parte di queste aree sono ben consolidate con un'elevata percentuale di residenti presenti da pi\u00f9 di venti anni. Nelle aree pi\u00f9 antiche dei quartieri periferici, non \u00e8 raro trovare famiglie che sono l\u00ec da cinquanta o pi\u00f9 anni.\nClima.\nChico e la valle del Sacramento ha un clima tipicamente mediterraneo.\nLe temperature possono salire ben sopra la soglia dei 40 \u00b0C in estate. Chico \u00e8 tra le prime aree metropolitane della nazione per numero di giorni sereni. Gli inverni sono piuttosto miti e umidi, con la maggior parte delle precipitazioni nel mese di gennaio. La media annuale delle precipitazioni \u00e8 di 661\u00a0mm (26,04\u00a0inches). La nebbia \u00e8 spesso presente nel corso del mesi invernali e autunnali.\nSociet\u00e0.\nFamiglie.\nSecondo il censimento del 2000, le persone erano 59.954, 23.476 nuclei familiari e 11.644 famiglie residenti nella citt\u00e0. La densit\u00e0 della popolazione era di 834,5 persone per chilometro quadrato (2.161 persone per miglio quadrato). C'erano 24.386 unit\u00e0 abitative con una densit\u00e0 media di 339,4 per chilometro quadrato (879 per miglio quadrato). La composizione etnica della citt\u00e0 era: 82,36% bianchi, 2,03% neri o afroamericani, 1,30% nativi americani, 4,21% asiatici, 0,19% delle isole del Pacifico, 5,65% di altre etnie e 4,25% di due o pi\u00f9 etnie. Ispanici o latini di ogni etnia erano il 12,26% della popolazione.\nI nuclei familiari erano 23.476, il 27,1% aveva figli di et\u00e0 inferiore ai 18 anni conviventi, il 34,4% coppie sposate conviventi, l'11,3% era composto da donne con marito assente e il 50,4% non erano famiglie. Il 29,3% di tutte le famiglie erano costituite da singoli individui e l'8,1% da singoli di 65 anni o pi\u00f9 di et\u00e0. La dimensione media del nucleo familiare era di 2,42 persone e la dimensione della famiglia media era di 3,03.\nNelle citt\u00e0 la popolazione era distribuita per et\u00e0: il 21,1% inferiore ai 18 anni, il 27,0% dai 18 ai 24, il 26,8% fra i 25 e i 44, il 15,2% dai 45 ai 64 e il 9,9% dai 65 anni in su. L'et\u00e0 media era di 26 anni. Il rapporto in base al sesso era: 100 donne/96,4 uomini. Per ogni 100 donne dai 18 anni in su: 93,9 uomini.\nEconomia.\nIl reddito medio di un nucleo familiare era di 29.359 dollari e il reddito medio di una famiglia era 43.077 dollari. Gli uomini avevano un reddito medio di 35.548 dollari mentre per le donne era di 26.173 dollari. Il reddito pro capite nella citt\u00e0 era 16.970 dollari. Circa il 12,7% delle famiglie e il 26,6% della popolazione era sotto la soglia di povert\u00e0, di cui il 19,2% sotto i 18 anni e l'8,2% di 65 anni o pi\u00f9.\nGran parte dell'economia locale \u00e8 legata dalla presenza della California State University, Chico. Le attivit\u00e0 che forniscono occupazione sono: istruzione, sanit\u00e0 e servizi sociali (30,3%), commercio al dettaglio (14,9%), arte, intrattenimento, tempo libero, alloggi e servizi di ristorazione (12,6%).\nNegli ultimi due decenni Chico \u00e8 diventata la sede regionale della vendita al dettaglio. Il quartiere pi\u00f9 grande di queste attivit\u00e0 commerciali si concentra intorno al Chico Mall sulla East 20th Street. Nei due decenni successivi da quando il Chico Mall \u00e8 stato costruito, molti rivenditori nazionali hanno aperto negozi nelle vicinanze, tra questi Target, Kohl's, Best Buy e Walmart. Nel gennaio 2008, sono stati presentati i piani per ristrutturare il centro commerciale Chico Mall demolendo la parte pi\u00f9 occidentale (in precedenza Troutman's Emporium) e costruendo uno shopping center a cielo aperto (\"lifestyle center\") che lo collegher\u00e0 con il centro commerciale Kohl's nelle vicinanze.\nChico \u00e8 anche la sede del North Valley Plaza Mall che \u00e8 stato il primo centro commerciale al coperto della citt\u00e0. La sua costruzione \u00e8 iniziata nel 1965 ed \u00e8 stato il pi\u00f9 grande della citt\u00e0 fino a quando il Chico Mall \u00e8 stato completato nel 1988. Per alcuni anni il \"vecchio\" centro commerciale e il \"nuovo\" erano in concorrenza tra di loro. Al North Valley Plaza Mall \u00e8 stato inferto un duro colpo quando J. C. Penney, uno dei punti di riferimento del vecchio centro, si \u00e8 trasferito al Chico Mall nel 1993. Il \"vecchio\" centro commerciale cal\u00f2 lentamente e aumentarono i negozi abbandonati. Dopo diversi tentativi falliti di rivitalizzazione, il North Valley Plaza Mall \u00e8 stato ristrutturato nel 2002, demolendo la costruzione centrale. Bench\u00e9 alcune imprese della grande distribuzione, come Trader Joe's e Tinseltown Theater, siano ancora presenti, il North Valley Plaza \u00e8 diventato pi\u00f9 un'attivit\u00e0 commerciale di quartiere che regionale. Mervyn's rimase sul lato ovest del centro commerciale, riempiendo il posto lasciato vuoto da J. C. Penney, ma dichiar\u00f2 bancarotta nel 2008 e liquid\u00f2 il suo intero stock entro la fine di dicembre dello stesso anno. L'intera catena Mervyn's cess\u00f2 l'attivit\u00e0 poco prima della fine dell'anno.\nIl centro di Chico \u00e8 una fiorente area di negozi al dettaglio singoli e indipendenti e di ristoranti. I mercatini agricoli attirano folle il sabato mattina e gioved\u00ec sera. La City Plaza ospita regolarmente concerti gratuiti durante l'estate. Luoghi di spettacolo grandi e piccoli, bar, caffetterie, librerie e uffici contribuiscono a creare un'atmosfera vivace e variopinta.\nAgricoltura.\nLa citt\u00e0 di Chico, essendo nella valle del Sacramento, ha suoli molto fertili. La regione \u00e8 leader in campo agricolo. Le mandorle sono il raccolto numero uno nella zona, solo di recente superato dal riso. Altre colture nella zona includono: kiwi, olive, pesche e prugne.\nLa citt\u00e0 \u00e8 delimitata a ovest da frutteti con migliaia di alberi di mandorlo, e ci sono ancora poche sacche di frutteti che rimangono entro i limiti della citt\u00e0. Gli alberi germogliano con fiori rosa e bianchi a fine febbraio o inizio marzo. Milioni di api vengono portate per l'impollinazione. Le noci vengono raccolte a fine agosto.\nLe noci sono anche una grande produzione agricola nella zona a nord e ovest della citt\u00e0. A differenza delle coltivazioni di mandorle della zona, i noci non hanno lo stesso fascino, visto che non fioriscono, ma crescono molto pi\u00f9 grandi e vivono molto pi\u00f9 a lungo dei mandorli. Mandorle e noce vengono raccolte agli inizi di settembre.\nC'\u00e8 un mercato per i prodotti agricoli che si tiene per le strade del centro, chiuse ogni gioved\u00ec notte durante i mesi caldi, e uno il sabato mattina presso il parcheggio pubblico in Wall Street.\nGoverno.\nComunale.\nLa citt\u00e0 di Chico \u00e8 una Charter city. Gli uffici amministrativi della citt\u00e0 sono situati al 411 della Main Street, immediatamente adiacenti alla camera del consiglio comunale. Il consiglio comunale di Chico \u00e8 composto da sette membri indipendenti eletti dall'intera comunit\u00e0 nel novembre degli anni di numero pari. Il mandato inizia il primo marted\u00ec in dicembre e termina quattro anni dopo, sempre il primo marted\u00ec di dicembre. Il sindaco \u00e8 scelto da e tra i membri del consiglio e resta in carica per due anni. Le riunioni del consiglio si tengono il primo e il terzo marted\u00ec di ogni mese.\nIl consiglio nomina i membri delle varie commissioni: Airport Commission, Architecture Review Board, Arts Commission, Bidwell Park and Playground Commission, Human Resources Commission e Planning Commission.\nI membri dell'attuale [2010] consiglio sono Scott Gruendl, Ann Schwab, Mary Flynn, Tom Nickell, Andy Holcombe, Larry Wahl, e Jim Walker. Il consiglio ha una maggioranza liberale/progressista di sei membri; uno (Wahl) appartiene alla minoranza conservatrice. Le elezioni pi\u00f9 recenti (4 novembre 2008) hanno portato alla rielezione di Schwab, Holcombe e Wahl.\nContea.\nI cittadini di Chico sono rappresentati nel Butte County Board of Supervisors da Jane Dolan (supervisore per il distretto 2) e da Maureen Kirk (distretto 3).\nGli uffici del Butte County Association of Governments si trovano al 2580 della Sierra Sunrise Terrace, Suite 100 di Chico.\nStato.\nI cittadini di Chico, come membri del 3rd Assembly District della California, sono rappresentati da Dan Logue (repubblicano, Chico) nella California State Assembly e, come membri del 4th Senate District della California, sono rappresentati da Sam Aanestad (repubblicano, Grass Valley) al Senato dello Stato della California.\nGoverno federale.\nI cittadini di Chico, in quanto membri del 2nd congressional district della California (che ha un Partisan Voting Index, o PVI, di R+13, cio\u00e8 di 13 punti in percentuale in pi\u00f9 della media nazionale dei repubblicani) sono rappresentati da Wally Herger (repubblicano, Rio Oso) nella Camera dei Rappresentanti degli Stati Uniti.\nIstruzione.\nIl Chico Unified School District include tutta la grande area di Chico compresa l'area oltre i limiti della citt\u00e0.\nL'istruzione primaria.\nElementare.\nBlue Oak Charter School (scuola steineriana gratuita), Chapman Elementary School, Chico Country Day School, Citrus Elementary School, Cohasset Elementary School, Emma Wilson Elementary School, Forest Ranch Elementary School, John A. McManus Elementary School, Little Chico Creek Elementary School, Marigold Elementary School, Neal Dow Elementary School, Notre Dame Catholic School, Chico Christian School &amp; Preschool, Kings Christian Elementary, Parkview Elementary School, Rosedale Elementary School, Shasta Elementary School, Sierra View Elementary School, Hooker Oak Elementary School.\nJunior high.\nBidwell Junior High School (casa dei Pioneers, pionieri), Chico Junior High School (casa dei Cougars, puma) e Henry M. \"Hank\" Marsh Junior High School (sede dei Gators, alligatori) offrono il settimo e ottavo grado dei programmi di studio.\nIstruzione secondaria.\nPubblica.\nNel 1998, gli elettori comunali hanno approvato un prestito obbligazionario per costruire una terza high school che doveva essere chiamata Canyon View High School. Tuttavia, dopo una lunga ricerca per un sito adatto, il distretto scolastico scelse di non costruire la nuova scuola, decisione basata in gran parte sui dati di iscrizione in calo. Lo stanziamento, resosi disponibile, verr\u00e0 usato per miglioramento di Chico e della Pleasant Valley High School.\nCultura.\nMusei.\nIl Chico Museum fu inaugurato nel febbraio del 1986 presso l'ex edificio della biblioteca Carnegie nel centro di Chico. Presenta ha una mostra su cimeli che riguardano il circo, unica nel suo genere negli Stati Uniti occidentali. Il museo ha due principali gallerie che ospitano una grande variet\u00e0 di mostre temporanee e viaggianti. Inoltre, il museo ha due piccole gallerie d'arte permanenti che illustrano la storia di Chico. Il Chico Museum \u00e8 gestito dalla Far West Heritage Association, che si occupa anche del Patrick Ranch Museum. Il museo \u00e8 gratuito ma accetta offerte.\nIl Chico Air Museum \u00e8 un museo dell'aviazione che ha aperto nel 2004, presso il Chico Municipal Airport. Diversi aerei sono esposti all'aperto, con mostra dei pi\u00f9 piccoli all'interno di un edificio nelle vicinanze, esemplari dei pochi rimasti dalla seconda guerra mondiale.\nIl National Yo-Yo Museum \u00e8 la pi\u00f9 grande collezione del paese di yo-yo, che comprende anche uno yo-yo alto quattro piedi che, saltuariamente, viene fatto cadere da una gru. Si ritiene sia il pi\u00f9 grande yo-yo del mondo funzionante. Si possono anche avere lezioni per chi non sa giocare e per quelli che vogliono migliorare. In citt\u00e0 si trova anche un museo d'arte, il Chico Art Center.\nDue altri edifici storici sono anche musei. La Bidwell Mansion \u00e8 una casa vittoriana completata nel 1868 e un tempo abitazione di John e Annie Bidwell. La Mansion Bidwell \u00e8 un California State Historical Park. La Stansbury House, ex casa del medico Oscar Stansbury, \u00e8 un museo sulla vita nel diciannovesimo secolo.\nIl Valene L. Smith Museum of Anthropology, nel campus dell'universit\u00e0 di Chico, presenta mostre temporanee ricercate, progettate e installate prevalentemente dagli studenti. La mostra attuale \u00e8 \"Living on Top of the World: adattamento, sopravvivenza e tutela dell'Artico\". Il museo \u00e8 stato rinominato il 18 novembre 2009 dal Consiglio di fondazione della CSU in onore della professoressa emerita Valene L. Smith, i cui contributi e gli impegni per il museo hanno superato i 4,6 milioni di dollari. L'inaugurazione per festeggiare la nuova mostra, nonch\u00e9 i contributi della Dottoressa Smith \u00e8 il 28 gennaio 2010 e la mostra durer\u00e0 fino al maggio 2010. Il museo \u00e8 situato di fronte all'ingresso principale della Biblioteca Miriam, accanto al Janet Turner Print Museum.\nNel 2008, inizi\u00f2 la costruzione dell Gateway Science Museum, ex Northern California Natural History Museum, adiacente alla Bidwell Mansion. Questo museo, in via di completamento per pi\u00f9 di 10 anni, punta a diventare un importante centro per l'educazione scientifica e si concentrer\u00e0 sulla storia naturale e delle risorse naturali della California del nord, il litorale, la valle del Sacramento e le circostanti colline e montagne. Il museo attende la grande apertura ufficiale con cerimonia di taglio del nastro il 27 febbraio 2010.\nArte e teatro.\nCirca 40 murales e diverse gallerie sono disponibili in citt\u00e0, tra queste: Chico Paper Company, 1078 Galleria, Avenue 9, The Space, 24-Hour Drive-By, Ray Ray. I teatri a Chico comprendono Blue Room Theatre, Theatre ETC, Chico Cabaret, Chico Performances, Chico Theater Company e Theatre on the Ridge. La California State University, con il Chico Theatre Department offre anche una variet\u00e0 di intrattenimenti durante tutto l'anno scolastico.\nPunti di interesse.\nA Chico si trovano il Bidwell Park, per dimensioni il nono parco gestito da un comune negli Stati Uniti, il Bidwell Mansion State Historic Park, il Chico University Arboretum.\nLa Sierra Nevada Brewing Company, tra i pi\u00f9 grandi produttori di birra artigianale del Paese, ha sede a Chico. Anche la Butte Creek Brewing Company, produttrice di birre artigianali \"organic beer\" (cio\u00e8 con ingredienti provenienti da coltivazioni biologiche), si trova a Chico.\nA Chico c'\u00e8 l'edificio pi\u00f9 grande a nord di Sacramento in California: la Whitney Hall, un dormitorio di nove piani per il campus dell'universit\u00e0 Chico State.\nLa Biblioteca Meriam nel campus CSUC prende il nome da Ted Meriam. L'edificio \u00e8 tra i pi\u00f9 grandi della California a nord di Sacramento.\nL'Office of Statewide Health Planning and Developmen dello stato della California definisce l'Enloe Medical Center come General Acute Care Hospital con un Level II Trauma Center and Basic emergency care dal 22 agosto 2006. La struttura si trova al 1531 della Esplanade.\nLa Hooker Oak, in passato la pi\u00f9 grande valle di querce del mondo, si trovava nella Hooker Oak Recreation Area del Bidwell Park.\nSituato nella citt\u00e0 Chico, il Mechoopda Indian Tribe of Chico Rancheria, \u00e8 al 125 Mission Ranch Blvd.\nBidwell Municipal Golf Course, United States Department of Agriculture Plant Introduction Garden, Canyon Oaks Golf Course, Diamond Match Factory, Chico Museum, Chico Municipal Center, Dorothy F. Johnson Neighborhood Center, Veterans Memorial Building, Craig Hall, Stansbury House, Scrappy Dog, Madison Bear Garden, Chico Creek Nature Center, Chico Community Observatory, Big Chico Creek Ecological Reserve, Chico Area Recreation and Park District, Bidwell Amphitheatre, Honey Run Covered Bridge, Senator Theatre, A. H. Chapman House, Allen-Sommer-Gage House, Patrick Ranch House, Silberstein Park Building, Pioneer Days.\nSport.\nChico \u00e8 sede del Nettleton Stadium (chiamato anche \"The Net)\", stadio di baseball nel campus della California State University. \u00c8 il campo di casa per la squadra di baseball Chico CSU, i Chico State Wildcats nella NCAA Division II e gli Outlaws Chico della Golden League Baseball.\n\u00c8 una delle poche citt\u00e0 ad essere sede di due squadre del campionato di baseball presenti in due campionati diversi contemporaneamente. I Wildcats CSUC che sono stati campioni nel 1997 e 1999, per la Division II College World Series. Gli Heat Chico sono stati anche campioni della Western League Baseball nel 1997.\nChico \u00e8 anche la sede del Silver Dollar Speedway, un circuito usato per corse automobilistiche presso il centro fieristico Butte County Fairgrounds in gare di \"Sprint car racing\".\nBicicletta.\nLa citt\u00e0 di Chico si \u00e8 guadagnata la reputazione di citt\u00e0 amica della bicicletta. Nel 1997, Chico \u00e8 stata classificata numero uno nella nazione per ciclismo cittadino dalla rivista \"Bicycle Magazine\" e ospita il Wildflower Century, annuale giro di 160 chilometri (100 miglia) in aprile attraverso la Butte County, organizzato dal Chico Velo Cycling Club. La citt\u00e0 \u00e8 in procinto di creare una rete di piste ciclabili, sentieri e corsie riservate. Tra le piste riservate alle due ruote: una corsia che conduce dalla Esplanade all'aeroporto di Chico, un percorso lungo il Park Avenue che prosegue lungo la Midway verso Durham, una pista accanto al torrente Little Chico Creek dalla Bruce Road alla Highway 99 e una serie di percorsi in tutto il Bidwell Park e la Steve Harrison Memorial Bike Path che affiancano la Skyway road e portano alla Honey Run Road.\nOrganizzazioni sportive del passato.\nChico \u00e8 stata sede dei Chico Rooks (calcio), e dei Chico Heat (Baseball - Western Baseball League).\nInfrastrutture e trasporti.\nAeroporti.\nIl Chico Municipal Airport \u00e8 a nord vicino alla citt\u00e0.\n\u00c8 servito dalla United Express della United Airlines con il supporto della SkyWest (San Francisco).\nL'aeroporto \u00e8 anche sede della Aero Union, una societ\u00e0 che converte aeromobili militari dismessi in aerei antincendio.\nIl 31 luglio 1961, il primo dirottamento aereo sul suolo degli Stati Uniti si \u00e8 verificato presso il Chico Municipal Airport. Due uomini sono stati gravemente feriti e il dirottatore \u00e8 stato condannato a pi\u00f9 di 30 anni di prigione.\nUn secondo, pi\u00f9 piccolo aeroporto, Ranchaero Airport \u00e8 a ovest, ai bordi della citt\u00e0, circondato da frutteti.\nTrasporti di superficie.\nLa Amtrak gestisce la Chico Amtrak station nell'intersezione tra 5th Street e Orange Street e fa parte del servizio Coast Starlight. Il terminale \u00e8 parzialmente accessibile ai disabili, ha una sala di attesa al coperto, bagni pubblici, telefoni pubblici a pagamento, parcheggio, gratuito per soste brevi. I treni partono tra Seattle e Los Angeles in direzione nord e un treno in direzione sud parte dalla stazione di tutti i giorni. Anche la stazione degli autobus Greyhound Lines si trova alla Chico Amtrak station.\nIl North Valley Shuttle ha in programma cinque corse giornaliere per il Sacramento International Airport in partenza dal Jack's Restaurant la 6th Street e la Main Street.\nIl B-Line (Butte Regional Transit) serve l'area urbana di Chico con otto percorsi operativi dal luned\u00ec al sabato e con due linee navetta per gli studenti del campus universitario durante l'anno accademico. Il Chico Clipper serve l'area urbana Chico con nove furgoni modificati per il trasporto degli anziani e degli handicappati sette giorni alla settimana. Il punto di riferimento per il Butte Regional Transit a Chico si trova tre la 2th Street e la Salem Street.\nCi sono almeno nove compagnie di taxi a Chico: Yellow Cab of Chico, American Taxi, Chico Cab, Liberty Cab, Chico Independent Taxi, Checkers Taxi, Eco Cab, Taxi Dave e Taxi Premier.\nChico ha ricevuto la medaglia di bronzo dalla League of American Bicyclists nel 2004 (e rinnovata nel 2007) per le infrastrutture che facilitano l'uso della bicicletta. Chico \u00e8 stata chiamata \"America's Best Bike Town\" dalla rivista Bicycle nel 1997.\nI risci\u00f2 sono comunemente disponibili nel centro alla sera.\nPrincipali autostrade.\n State Route 99 e State Route 32 si intersecano in Chico.\nAmministrazione.\nGemellaggi.\nChico \u00e8 gemellata con:"}
{"id": "2632046", "revid": "1305772", "url": "https://it.wikipedia.org/wiki?curid=2632046", "title": "Almont", "text": ""}
{"id": "2632049", "revid": "27613556", "url": "https://it.wikipedia.org/wiki?curid=2632049", "title": "Jim Boni", "text": ""}
{"id": "2632051", "revid": "1305772", "url": "https://it.wikipedia.org/wiki?curid=2632051", "title": "Riserva naturale Fara San Martino Palombaro", "text": "La riserva naturale Fara San Martino Palombaro \u00e8 un'area naturale protetta situata nei comuni di Fara San Martino e Palombaro, in provincia di Chieti. La riserva occupa una superficie di 4.202 ettari all'interno del Parco Nazionale della Majella ed \u00e8 stata istituita nel 1983.\nTerritorio.\nLa riserva \u00e8 caratterizzata dalla presenza delle Gole di Fara San Martino, una sorta di forra formata dall'erosione del torrente Verde: il vallone \u00e8 lungo 14\u00a0km su un dislivello di ben 2400 m, che scende dalla sommit\u00e0 della Maiella fin sotto al paese, ed \u00e8 suddiviso in tre parti:\nUna leggenda vuole che le gole fossero state aperte dalle braccia di san Martino, probabile riferimento cristiano di Ercole e delle colonne d'Ercole.\nParallelo al vallone di Fara \u00e8 il Vallone del Fossato. Sparse per tutta la riserva, inoltre vi sono numerose grotte di cui alcune sono state trasformate nel corso del tempo in luoghi di culto, altre sono diventate rifugio di pastori e briganti. Nella zona della riserva, la presenza umana \u00e8 attestata sin dall'epoca dell'Et\u00e0 del Bronzo.\nFlora.\nLa foresta \u00e8 ricoperta di boschi di leccio, corbezzolo e terebinto. Nelle zone alte si trova il laricio, nella Valle di Macchia Lunga vi sono delle faggete ed il pino mugo. Altre specie nella riserva sono il pino nero, la ginestrella di Valenza, la campanula di Cavolini, la primula orecchia d'orso, la potentilla appenninica, l'orchidea \"Corallorhiza trifida\", la \"Pyrola chiorantha\", la \"lonicera nigra\", la scarpetta di Venere, il ginepro nano, l'uva ursina ed il ginepro sabino.\nFauna.\nLa coturnice \u00e8 il simbolo della riserva. L'avifauna \u00e8 arricchita anche dalla presenza del picchio muraiolo e del crociere, mentre tra i rapaci ricordiamo l'aquila reale, l falco pellegrino e il lanario.\nTra i mammiferi, degna di nota la presenza dell'orso marsicano, del lupo appenninico, del capriolo, del cervo e del camoscio d'Abruzzo.\nGole di Fara San Martino e Grotta Sant'Angelo.\nLe Gole si trovano dietro il borgo nella spaccatura tra le due rocce. Il percorso chilometrico porta dal monastero di San Martino fino alla grotta di Lama dei Peligni.\nTra Fara e Palombaro inoltre \u00e8 presente una cappella incisa nella roccia, dedicata a Sant'Agata.\nMonastero di San Martino in Valle di Fara.\nI resti del monastero si trovano fra le Gole. Il.monastero dei monaci benedettini fu fondato nel VII secolo tramite un piccolo eremo sulla roccia e fu ampliato nel Quattrocento con la costruzione dell'edificio gotico. Il monastero venne devastato dai Turchi nel Cinquecento e non fu pi\u00f9 riutilizzato.\nOggi rimane intatto il piccolo eremo sulla montagna e il portale gotico con alcuni colonnati delle tre navate. Secondo gli studi la facciata doveva essere a capanna con contrafforti che terminavano in guglie svettanti."}
{"id": "2632054", "revid": "339392", "url": "https://it.wikipedia.org/wiki?curid=2632054", "title": "Missile Jericho", "text": ""}
{"id": "2632055", "revid": "767487", "url": "https://it.wikipedia.org/wiki?curid=2632055", "title": "La rana croccante", "text": "La rana croccante \u00e8 uno sketch del \"Monty Python's Flying Circus\" trasmesso nel sesto episodio della prima serie e compare nel film \"Monty Python Live at the Hollywood Bowl\".\nLo sketch.\nLo sketch inizia con due poliziotti, l'Ispettore Praline (John Cleese) e il Sovrintendente Parrot (Graham Chapman) che interrogano il proprietario della \"Whizzo Chocolate Company\" (Terry Jones) riguardo ai suoi disgustosi prodotti.\nAlcuni prodotti sono: \"Grappoli di scarafaggi\", \"Ciliegie fondue\", \"Sorpresa di primavera\" (dei cioccolatini con dentro dei bulloni che, quando li mordi, ti perforano le guance), \"Gorgoglio d'antrace\" e \"Rane croccanti\" (rane vere ricoperte di cioccolato).\nAlla fine il proprietario viene arrestato e il sovrintendente, che prima era uscito di scena per andare a vomitare, dice al pubblico di fare attenzione quando acquistano del cioccolato.\nAltre versioni.\nNel film \"Monty Python Live at the Hollywood Bowl\", ad interpretare l'ispettore Praline c'\u00e8 Graham Chapman e a interpretare Parrot c'\u00e8 Terry Gilliam; quest'ultimo, invece di uscire di scena per andare a vomitare come nella versione originale, se ne sta fermo nello stesso punto e ogni tanto vomita nel suo elmetto."}
{"id": "2632058", "revid": "112024029", "url": "https://it.wikipedia.org/wiki?curid=2632058", "title": "Riserva naturale Feudo Ugni", "text": "La riserva naturale Feudo Ugni \u00e8 un'area naturale protetta situata nei comuni di Palombaro e Pennapiedimonte, in provincia di Chieti. La riserva occupa una superficie di 1.563 ettari ed \u00e8 stata istituita nel 1981.\nStoria.\nIl nome deriva dal latino \"omnium\" che significa di tutti: in epoca romana la zona che, attualmente, fa parte della riserva, venne lasciata al demanio degli abitanti del luogo. Alcune grotte della zona, in passato, vennero utilizzate dai pastori e dai briganti.\nTerritorio.\nIl parco \u00e8 attraversato dal fiume Avello. La grotta principale \u00e8 la Grotta Nera formata da rocce e stalattiti color panna. Il colore delle rocce e delle stalattiti \u00e8 dovuta alla presenza di ossidi naturali. Il latte di monte o latte di luna, \u00e8 una particolare formazione di origine non organica, che ricopre le stalattiti con una pasta molliccia al tatto. La cavit\u00e0 denominata \"Grotta Nera\" ha restituito negli anni settanta alcuni cocci preistorici risalenti a circa 70.000 anna fa. Un'altra grotta della\nstessa zona ha restituito un reperto paleontologico di \"Marmota-Marmota\" risalente a circa 10.000 anni fa.\nPunti di interesse.\nVari belvedere sulla Maiella e sulla valle sottostante."}
{"id": "2632060", "revid": "767487", "url": "https://it.wikipedia.org/wiki?curid=2632060", "title": "Almont (Dakota del Nord)", "text": "Almont \u00e8 un centro abitato (\"city\") degli Stati Uniti d'America, situato nella Contea di Morton nello Stato del Dakota del Nord. Nel censimento del 2000 la popolazione era di 89 abitanti. La citt\u00e0 \u00e8 stata fondata nel 1906. Appartiene all'area metropolitana di Bismarck-Mandan.\nGeografia fisica.\nSecondo i rilevamenti dell'United States Census Bureau, la localit\u00e0 di Almont si estende su una superficie di 6,8 km\u00b2, tutti occupati da terre.\nPopolazione.\nSecondo il censimento del 2000, ad Almont vivevano 89 persone, ed erano presenti 22 gruppi familiari. La densit\u00e0 di popolazione era di 13 ab./km\u00b2. Nel territorio comunale si trovavano 63 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, il 24,7% era al di sotto dei 18, il 5,6% fra i 18 e i 24, il 28,1% fra i 25 e i 44, il 23,6% fra i 45 e i 64, mentre infine il 18,0% era al di sopra dei 65 anni di et\u00e0. L'et\u00e0 media della popolazione era di 40 anni. Per ogni 100 donne residenti vivevano 81,6 maschi."}
{"id": "2632065", "revid": "1305772", "url": "https://it.wikipedia.org/wiki?curid=2632065", "title": "Riserva naturale Lama Bianca di Sant'Eufemia a Maiella", "text": "La riserva naturale Lama Bianca di Sant'Eufemia a Maiella \u00e8 un'area naturale protetta situata nel comune di Sant'Eufemia a Maiella, in provincia di Pescara. La riserva occupa una superficie di 1.300 ettari ed \u00e8 stata istituita con decreto del Ministero dell'ambiente il 5 giugno 1987.\nTerritorio.\nIl territorio della riserva ha una grande variet\u00e0 di ambienti dovuti a un notevole dislivello altimetrico: la riserva digrada dalla cima del monte Amaro, a 2.795 m s.l.m., fino all'alveo del fiume Orta, nella vallata sottostante.\nLa riserva Lama Bianca \u00e8 confinante con la riserva naturale Valle dell'Orfento.\nFauna e flora.\nA livello faunistico si riscontra la presenza regolare del lupo appenninico. Di recente sono stati reintrodotti esemplari di capriolo e di camoscio d'Abruzzo. Sono pi\u00f9 di cento le specie di uccelli osservate. \u00c8 accertata, inoltre, la frequentazione sporadica di esemplari di orso bruno marsicano.\nPer quanto riguarda la flora sono facilmente distinguibili faggete e mughete, queste ultime estese e ben conservate come in nessuna altra zona dell'Appennino. Ad altitudini adeguate (generalmente al di sopra dei 2000 m) non \u00e8 raro incontrare stelle alpine appenniniche e piante di Genziana.\nDegni di nota sono gli endemismi: la soldanella della Majella (\"Soldanella minima\" sottospecie \"samnitica\") e molti insetti d'alta quota.\nNel 2006 \u00e8 avvenuta la scoperta di una nuova specie di farfalla, la \"Perizoma barrassoi\".\nAttivit\u00e0.\nLa presenza di sentieri segnati e numerati conferisce alla riserva importanza escursionistica. \nQuesta \u00e8 inoltre attrezzata con percorsi naturalistici per portatori di handicap."}
{"id": "2632067", "revid": "94902", "url": "https://it.wikipedia.org/wiki?curid=2632067", "title": "Contro-rivoluzione", "text": ""}
{"id": "2632076", "revid": "30445", "url": "https://it.wikipedia.org/wiki?curid=2632076", "title": "Tardo Pleistocene", "text": ""}
{"id": "2632079", "revid": "922800", "url": "https://it.wikipedia.org/wiki?curid=2632079", "title": "Athletic Club 1995-1996", "text": "La pagina racchiude la rosa dell'Athletic Club nella stagione 1995-96\nRosa.\nStaff tecnico.\n\"Come da politica societaria la squadra \u00e8 composta interamente da giocatori nati in una delle sette province di Euskal Herria o cresciuti calcisticamente nel vivaio di societ\u00e0 basche.\""}
{"id": "2632080", "revid": "767487", "url": "https://it.wikipedia.org/wiki?curid=2632080", "title": "Quasi niente", "text": "Quasi niente (\"Presque rien\") \u00e8 un film del 2000 diretto da S\u00e9bastien Lifshitz.\nGli attori scelti per interpretare i personaggi principali sono stati J\u00e9r\u00e9mie Elka\u00efm e St\u00e9phane Rideau, rispettivamente Mathieu e C\u00e9dric.\nIl tema principale proposto dal regista \u00e8 quello dell'amore omosessuale in et\u00e0 adolescenziale, posto sullo sfondo delle difficolt\u00e0 che incontra un ragazzo gay non dichiarato, nemmeno ai propri familiari, a gestire una relazione.\nTrama.\nMathieu \u00e8 uno studente parigino di diciotto anni che trascorre le vacanze estive a La Baule-Escoublac - localit\u00e0 marittima nei pressi di Nantes - con la madre, depressa a causa della tragica morte dell'ultimo figlio; Sarah, la sorella cinica e gelosa; e Annick, una familiare che si occupa dei bisogni di tutta la famiglia.\nSulla spiaggia incontra C\u00e9dric, un bel ragazzo del luogo, suo coetaneo, con il quale inizia una relazione amorosa che diverr\u00e0 appassionata e intensa. Mathieu, sia per paura di influire sul precario equilibrio mentale della madre, sia per il timore di essere giudicato dalla famiglia e dalla societ\u00e0 per il fatto di essere omosessuale, in un primo momento decide di tenere nascosto il suo legame con C\u00e9dric.\nCon l'approfondirsi della relazione, per\u00f2, capisce di non poter pi\u00f9 celare alla famiglia - che nel frattempo ha intuito il particolare legame tra i due ragazzi - i sentimenti che nutre nei confronti di C\u00e9dric, e decide di condividere la propria esperienza con i familiari.\nAl termine delle vacanze Mathieu, contrariamente ai desideri della madre, decide di non tornare alla sua vita di Parigi, e di trasferirsi a Nantes per convivere con C\u00e9dric. L\u00ec dovrebbe iniziare gli studi universitari di architettura e trovare un lavoro per mantenersi.\nIn inverno, per\u00f2, la relazione tra i due ragazzi si interrompe a causa di un tradimento di C\u00e9dric. Mathieu, sconvolto emotivamente, precipita in un profondo stato depressivo e tenta di suicidarsi. C\u00e9dric, accortosi del fatto, lo porta in ospedale, dove riusciranno a salvargli la vita.\nIn clinica Mathieu viene assistito da una psicologa con cui, dopo un lungo periodo di silenzio, riesce ad aprirsi. La terapeuta comprende che lui ha bisogno di ritrovare s\u00e9 stesso e consiglia a C\u00e9dric, ancora molto innamorato, di non avvicinarsi a Mathieu.\nDopo una settimana, il ragazzo abbandona l'ospedale e torna tutto solo alla sua casa sul litorale di Nantes. L\u00ec trascorre un periodo di riflessione e trova conforto nell'accudire una gatta trovatella. Per mantenersi trova un lavoro come cameriere in un bar cittadino. C\u00e9dric, nel frattempo, tenta di raggiungerlo per ritrovare l'amore; ma Mathieu, anche per difendere il suo ritrovato stato psichico, decide di rimanere solo."}
{"id": "2632081", "revid": "125770631", "url": "https://it.wikipedia.org/wiki?curid=2632081", "title": "Tommaso Napoli", "text": "Carriera.\nGiocatore.\nCresciuto nell'AMAT Palermo con la quale esordisce tra i dilettanti, viene acquistato dal , dove vince il campionato di C1 nel 1987-1988 ed esordisce cos\u00ec in Serie B. Dopo una fugace esperienza al Catania, torna al Licata per una stagione di B, al termine della quale viene acquistato dal con il quale vince il campionato di B nel 1990-1991 (allenatore Zeman) e conquista il diritto ad esordire in Serie A la stagione successiva, dove raccoglie 9 presenze. L'esordio nella massima serie avviene il 6 ottobre 1991 nella partita Torino-Foggia (3-1)\nDa qui in poi, la carriera di Napoli si ridimensiona riscendendo di categoria dapprima nel 1992 con il , dove gioca titolare in B per due stagioni, e poi con l'Acireale con il quale retrocede in C1. Veste poi in sequenza le maglie della Carrarese, della Juveterranova Gela, del Catania, del Marsala (con il quale vince il campionato di C2 nel 1997-1998), del Fano, della , del , della , per poi concludere con le esperienze all'Isernia e al Milazzo tra i dilettanti.\nAllenatore.\nDopo il ritiro, inizia subito la carriera di allenatore dapprima alla Luzzese (squadra locale della provincia di Cosenza) per passare poi al Gela in qualit\u00e0 di vice. Nel 2007 approda al Castrovillari in Serie D, dove per\u00f2 rimedia un esonero durante le prime giornate di campionato. A febbraio del 2009 accetta la panchina della squadra sicula che l'ha visto giocare da giovane, ovvero il , prima che l'esperienza si conclude nel settembre 2009 quando non viene confermato dopo aver perso la finale playoff. Riprende nel marzo 2010, e ottenendo la promozione dall'eccellenza alla serie D.\nNel 2011/2012 viene chiamato dal Cosenza a gennaio; l'esordio \u00e8 negativo, dato che sub\u00ecsce la sconfitta di 3-0 a Noto; chiude al secondo posto in serie D e vince i playoff nazionali. Dal 18 agosto 2012 allena il Taranto, squadra iscritta al campionato di serie D. Il 2 ottobre viene esonerato a seguito degli scarsi risultati: quattro punti nelle prime 5 giornate (un pari, una vittoria e 3 sconfitte consecutive).\nIl 10 dicembre 2012 inizia a frequentare a Coverciano il corso di abilitazione per il master di allenatori professionisti Prima Categoria-Uefa Pro.\nIl 4 luglio 2013 discute la tesi e sostiene gli esami nella sessione finale del Master per l'abilitazione ad Allenatori Professionisti di Prima Categoria - Uefa Pro. L'ufficialit\u00e0 del conseguimento del patentino, propedeutico ad esercitare la professione anche nelle massime serie, \u00e8 comunicata dal Settore Tecnico della Federcalcio il giorno seguente, 5 luglio 2013.\nIl 9 gennaio 2014, viene chiamato sulla panchina del Martina Franca al posto dell'esonerato Riccardo Bocchini retrocedendo a fine campionato.\nNel novembre 2015 assume la guida del Mazara. A fine stagione non viene confermato.\nA gennaio 2018, viene chiamato alla guida del Biancavilla, venendo esonerato per\u00f2 due mesi pi\u00f9 tardi.\nNel gennaio 2019 \u00e8 chiamato alla guida dei campani del Pomigliano. Esperienza poco fortunata, che si chiude con l'esonero dopo solamente un mese.\nIl 15 Dicembre 2020 viene ufficializzato come nuova guida tecnica dei calabresi del Rende, militanti in Serie D, al posto dell'esonerato Alfonso Caruso. Il 27 maggio 2021, a poche giornate dal termine del campionato, il club, con una nota sul proprio sito, comunica la fine del rapporto lavorativo con il tecnico.\nIl 30 settembre 2021 viene ingaggiato dal , formazione lucana di Serie D, subentrando all' esonerato Alfonso Pepe. Il 18 febbraio 2022, dopo la sconfitta interna per 1-3 con il Brindisi e con la squadra in zona playout, viene sollevato dall'incarico."}
{"id": "2632082", "revid": "196390", "url": "https://it.wikipedia.org/wiki?curid=2632082", "title": "Classe Saar I/III (motocannoniera)", "text": ""}
{"id": "2632087", "revid": "112024151", "url": "https://it.wikipedia.org/wiki?curid=2632087", "title": "Riserva naturale Piana Grande della Majelletta", "text": "La riserva naturale Piana Grande della Majelletta \u00e8 un'area naturale protetta situata nei comuni di Caramanico Terme e Roccamorice, in provincia di Pescara. La riserva occupa una superficie di 366 ettari sulla Majelletta ed \u00e8 stata istituita con Decreto ministeriale del 18 ottobre 1982.\nFauna.\nMammiferi: lupo appenninico e gatto selvatico. Reintroduzione di caprioli e cervi.\nUccelli: coturnice."}
{"id": "2632089", "revid": "147575", "url": "https://it.wikipedia.org/wiki?curid=2632089", "title": "500 giorni insieme", "text": ""}
{"id": "2632090", "revid": "339392", "url": "https://it.wikipedia.org/wiki?curid=2632090", "title": "Ordine di Luigi (Baviera)", "text": ""}
{"id": "2632094", "revid": "196390", "url": "https://it.wikipedia.org/wiki?curid=2632094", "title": "Classe Sa'ar III (motocannoniera)", "text": ""}
{"id": "2632095", "revid": "124439191", "url": "https://it.wikipedia.org/wiki?curid=2632095", "title": "La Fondiaria Assicurazioni", "text": "La Fondiaria Assicurazioni era una societ\u00e0 di assicurazioni italiana.\nStoria.\n\"La Fondiaria - Compagnia italiana di assicurazioni a premio fisso contro l'incendio\" venne costituita a Firenze il 15 gennaio 1879 su iniziativa della compagnia assicurativa francese \"La Fonci\u00e8re\", diretta da Jean-Marie Georges Girard de Soubeyran, di cui copiava anche il nome, e con l'apporto di capitali di finanzieri ed aristocratici non solo toscani, fra cui Domenico Balduino, Gioacchino Bastogi, Carlo Alfieri di Sostegno, Carlo Fenzi e Giulio Bellinzaghi.\nPresidente ne era il principe Tommaso Corsini.\nLa compagnia si diede un modello organizzativo all'epoca innovativo, ovvero si articol\u00f2 in diverse societ\u00e0, formalmente autonome bench\u00e9 facenti capo alla stessa propriet\u00e0, ognuna specializzata in un ramo assicurativo. Cos\u00ec accanto alla societ\u00e0 base, \"La Fondiaria incendi\", furono costituite \"La Fondiaria vita\" (nello stesso 1879), \"La Fondiaria infortuni\" (1909) e fu acquisita \"La Reale grandine\" di Bologna.\nNel 1894 entrarono nell'azionariato la Banca Commerciale Italiana ed il Credito Italiano, mentre i soci francesi ne uscivano .\nNel 1903 la compagnia venne quotata alla Borsa di Milano.\nNel 1912 il governo Giolitti con la legge 305 procedette alla nazionalizzazione delle assicurazioni sulla vita e, come tutte le imprese attive nel settore, anche La Fondiaria vita fu costretta a cedere il ramo vita all'INA e si trasform\u00f2 in \"La Fondiaria - societ\u00e0 finanziaria\" per gestire il patrimonio del gruppo.\nDurante la Prima guerra mondiale la Fondiaria acquis\u00ec le attivit\u00e0 italiane dell'importante compagnia viennese \"Danubio\" e le costitu\u00ec in societ\u00e0 autonoma con il nome di \"La Previdente\". Nello stesso periodo diventarono rilevanti le partecipazioni delle compagnie elettriche Edison, Adamello ed AEG.\nDopo la Grande Guerra la Fondiaria prese il controllo della \"Societ\u00e0 toscana beni stabili\", proprietaria di un notevole patrimonio immobiliare: questo forn\u00ec alla compagnia fiorentina la garanzia per rifondare la Fondiaria Vita nel 1924, dopo l'abolizione del monopolio INA.\nIn seguito alla guerra d'Etiopia la Fondiaria apr\u00ec sedi ad Addis Abeba e in altre citt\u00e0 dell'Etiopia, ed aument\u00f2 la propria presenza anche nelle altre colonie. Nel 1938 le leggi razziali costrinsero molti dirigenti alle dimissioni.\nNel 1959 la partecipazione di Mediobanca raggiunge il 20%; alla fine degli anni sessanta anche la Montedison avr\u00e0 una quota simile nella compagnia. \nNel 1972 la Fondiaria incendio incorpor\u00f2 la Fondiaria infortuni e la Reale grandine; nel 1980 assorb\u00ec anche la Fondiaria Vita e cambi\u00f2 nome in \"La Fondiaria - Compagnia di assicurazioni e riassicurazioni\".\nNei primi anni ottanta la Fondiaria apparteneva al gruppo di Anna Bonomi Bolchini e in questa fase, nel 1984, la Fondiaria acquis\u00ec la Milano Assicurazioni e conseguentemente la controllata Italia Assicurazioni.\nNel 1985 la Montedison di Mario Schimberni scal\u00f2 la \"Bi-Invest\" dei Bonomi e cos\u00ec si trov\u00f2 a controllare il 25% della Fondiaria.\nL'anno successivo ci fu un tentativo di resistenza degli altri azionisti, appartenenti alle famiglie storiche fiorentine, che fu sconfitto da una nuova scalata di Schimberni.\nNel 1989 la Montedison, ormai guidata da Raul Gardini, cedette poco pi\u00f9 della met\u00e0 delle azioni della Fondiaria alla GAIC di Camillo De Benedetti, cugino di Carlo.\nNel 1991 la Fondiaria assunse il controllo della Compagnia Latina di Assicurazioni e della sua controllata Ausonia Assicurazioni e le incorpor\u00f2 nella Previdente (quotata in borsa a seguito del grande sviluppo sotto la guida di Roberto Pontremoli). Nel 1997 la Previdente fu a sua volta incorporata nella Milano Assicurazioni. Intanto la Fondiaria nel 1995 aveva incorporato La Fenice Riassicurazioni e preso il nome di \"La Fondiaria Assicurazioni\".\nNel 2003 la SAI di Salvatore Ligresti acquis\u00ec la Fondiaria e dalla fusione delle due compagnie nacque la Fondiaria-SAI. Nel 2013 quest'ultima compagnia \u00e8 stata assorbita dalla Unipol, che \u00e8 stata ribattezzata UnipolSai."}
{"id": "2632105", "revid": "27614261", "url": "https://it.wikipedia.org/wiki?curid=2632105", "title": "Chiesa Luterana di Svezia", "text": ""}
{"id": "2632106", "revid": "71155", "url": "https://it.wikipedia.org/wiki?curid=2632106", "title": "Davy", "text": ""}
{"id": "2632107", "revid": "27614306", "url": "https://it.wikipedia.org/wiki?curid=2632107", "title": "Studios della Walt Disney", "text": ""}
{"id": "2632115", "revid": "729019", "url": "https://it.wikipedia.org/wiki?curid=2632115", "title": "Castello di Thorens", "text": "Il castello di Thorens situato nel comune di Thorens-Gli\u00e8res in Savoia, a 20\u00a0km a nord-est di Annecy, \u00e8 un castello edificato nel 1060 per ordine dei conti di Ginevra e appartenuto in origine ai signori di Compey.\nNel 1479 viene confiscato dal duca di Savoia ai signori di Compey per via dei numerosi crimini e abusi da essi compiuti, e ceduto a Elena di Lussemburgo. Nel 1559 il castello fu venduto dai Lussemburgo a Francesco di Sales. La famiglia dei Sales fu molto prossima al potere nel XVIII e nel XIX secolo, essendo fra l'altro cugini di Camillo Benso di Cavour. Dopo la distruzione completa in seguito alla rivoluzione francese e all'occupazione francese della Savoia, il castello fu ricostruito dalla famiglia dei Roussy de Sales a cui appartiene tutt'oggi."}
{"id": "2632117", "revid": "117084368", "url": "https://it.wikipedia.org/wiki?curid=2632117", "title": "Hannah Szenes", "text": "Immigrata nell'allora Mandato britannico della Palestina nel 1941, entr\u00f2 dapprima nell'Haganah; si arruol\u00f2 quindi nell'esercito britannico offrendosi volontaria per una pericolosa missione in Jugoslavia che avrebbe dovuto allacciare i rapporti con i partigiani della resistenza per aiutare gli ebrei ungheresi destinati al campo di sterminio di Auschwitz.\nL'addestramento avvenne in Egitto nel 1943 dove fu scelta insieme a trentatr\u00e9 suoi commilitoni per farsi paracadutare in Jugoslavia in territorio nemico. Dopo il lancio effettuato nel 1944, Hannah rest\u00f2 tre mesi con i partigiani di Tito fino a quando, nel tentativo di raggiungere Budapest oltrepassando la frontiera con l'Ungheria, fu catturata il 7 giugno dalla polizia nazista.\nNonostante le minacce e le torture cui fu sottoposta, non collabor\u00f2 mai n\u00e9 accett\u00f2 di rivelare alcuna informazione. Rifiut\u00f2 di chiedere clemenza al processo che si tenne nell'ottobre del 1944, venendo quindi condannata a morte per fucilazione.\nLa condanna fu eseguita il 7 novembre 1944. Hannah non volle essere bendata per guardare in faccia il plotone di esecuzione.\nI suoi resti furono portati in Israele nel 1950 e posti nel cimitero del Monte Herzl per poi essere traslati nel novembre 2007 nel cimitero di Sdot Yam.\nPoesie e canzoni.\nHannah teneva un diario che aggiorn\u00f2 fino all'ultimo giorno della sua prigionia. Il 7 novembre 1944, giorno della sua esecuzione, scriveva \"nel mese di luglio avr\u00f2 23 anni/ho scommesso su un numero/i dadi hanno girato/ho perso\". Il diario fu pubblicato in ebraico nel 1946.\nEli Eli.\nLa poesia \"Towards Caesarea\" (verso Cesarea) nota anche come \"Eli Eli\" \u00e8 stata utilizzata in alcune parti del film Schindler's List ed \u00e8 stata incisa da cantanti come Regina Spektor e Sophie Milman.\nL'ultimo scritto.\nNella sua cella furono trovate scritte queste parole sul muro:\nBlessed is the match.\nIspirandosi a una sua poesia \"Blessed is the match\" (benedetto sia il fiammifero) \u00e8 stato realizzato il film documentario \"Blessed Is the Match - La vita e la morte di Hannah Senesh\" - Roberta Grossman."}
{"id": "2632119", "revid": "287204", "url": "https://it.wikipedia.org/wiki?curid=2632119", "title": "Esca viva", "text": ""}
{"id": "2632122", "revid": "339392", "url": "https://it.wikipedia.org/wiki?curid=2632122", "title": "Aeritalia AM 3 C", "text": ""}
{"id": "2632123", "revid": "124947013", "url": "https://it.wikipedia.org/wiki?curid=2632123", "title": "Benno di Mei\u00dfen", "text": "Biografia.\nBenno viene citato per la prima volta come benefattore a Goslar. Nel 1028 divenne monaco e nel 1040 fu consacrato sacerdote. Nel 1066 divenne vescovo di Mei\u00dfen.\nNel 1085 fu deposto dall'imperatore Enrico IV per aver difeso Papa Gregorio VII: egli gett\u00f2 le chiavi del duomo nel fiume Elba. Tornando, anni dopo, le recuper\u00f2 dal ventre di un pesce. Spesso perci\u00f2 viene raffigurato mentre accade questo miracolo.\nMor\u00ec nel 1106 dopo 40 anni di episcopato. Fu canonizzato nel 1523 da papa Adriano VI. La solenne esumazione delle spoglie, avvenuta l'anno dopo, diede occasione a Lutero per scrivere un violento \"pamphlet\" contro il culto dei santi. Divenuta la Sassonia protestante, la tomba di Benno venne distrutta, ma le sue reliquie erano gi\u00e0 state portate a Monaco, nella Frauenkirche, dove si trovano tuttora.\nOltre alle reliquie viene conservato a Monaco il pastorale di San Benno con una zanna di elefante in cima e il suo piviale.\nCulto.\nViene festeggiato il 16 giugno. \u00c8 il protettore dei pescatori, nonch\u00e9 patrono di Monaco di Baviera."}
{"id": "2632125", "revid": "36426", "url": "https://it.wikipedia.org/wiki?curid=2632125", "title": "Convento della Nunziatina", "text": ""}
{"id": "2632132", "revid": "599013", "url": "https://it.wikipedia.org/wiki?curid=2632132", "title": "Andoni Lakabeg", "text": "Carriera.\nClub.\nCresce calcisticamente con l'Athletic Bilbao, societ\u00e0 con cui esordisce con la squadra riserve nella stagione 1986-1987. Dopo due anni esordisce con la prima squadra, con cui debutta nella Primera Divisi\u00f3n spagnola il 3 settembre 1988 in Athletic-Siviglia (3-0).\nCon i baschi milita per otto stagioni, collezionando 212 presenze (192 in campionato), passando al Celta Vigo durante il campionato 1995-1996.\n e dopo due stagioni passa al Villarreal. Dopo nemmeno un campionato viene ceduto all'Amurrio in Segunda Divisi\u00f3n B, dopodich\u00e9 rimane nelle categorie minori del calcio spagnolo.\nConta una presenza con la Selezione di calcio dei Paesi Baschi."}
{"id": "2632134", "revid": "27614642", "url": "https://it.wikipedia.org/wiki?curid=2632134", "title": "Duomo di Monaco", "text": ""}
{"id": "2632135", "revid": "729019", "url": "https://it.wikipedia.org/wiki?curid=2632135", "title": "Ghadr-110", "text": "Il missile balistico Ghadr-110 (parola proveniente dall'arabo e adottata nel farsi: \u0642\u062f\u0631-110) \u00e8 un missile a medio raggio progettato e sviluppato dall'Iran. Il missile avrebbe una gittata di 1.800-2.000\u00a0km, ma \u00e8 stato confuso con l'ipotetico Shahab-4 che avrebbe una gittata di 2.500\u00a0km a 3.000\u00a0km. Le forze armate iraniane misero in mostra questo missile per la prima volta durante la parata militare annuale che commemorava la guerra Iran-Iraq.\nIl missile Ghadr-110 \u00e8 una versione migliorata dello Shahab-3A, noto anche come Ghadr-101. Si sospetta che abbia un primo stadio a combustibile liquido ed un secondo stadio a combustibile solido, che gli permettono un raggio in eccesso ai 2.000\u00a0km.\nIl missile Ghadr-110 ha una maggiore manovrabilit\u00e0 ed un tempo di approntamento al lancio inferiore allo Shahab-3. Il suo tempo di messa in condizione di lancio \u00e8 di 30 minuti, mentre il vecchio Shahab-3 ha bisogno di alcune ore. Questa circostanza \u00e8 indice di un missile interamente a combustibile solido. I missili sono stati costruiti interamente in Iran nel complesso top-secret Hemmat Missile Industries Complex."}
{"id": "2632136", "revid": "27614674", "url": "https://it.wikipedia.org/wiki?curid=2632136", "title": "Vescovo di Meissen", "text": ""}
{"id": "2632137", "revid": "767487", "url": "https://it.wikipedia.org/wiki?curid=2632137", "title": "Dp7", "text": ""}
{"id": "2632138", "revid": "6923", "url": "https://it.wikipedia.org/wiki?curid=2632138", "title": "Chiesa della Pace", "text": "La chiesa della Pace (gi\u00e0 cappella mortuaria della Santissima Annunziata) \u00e8 una delle chiese monumentali di Napoli; \u00e8 sita nel centro storico, non lontano dal Rettifilo.\nStoria e descrizione.\nLa chiesa fa parte del vasto Complesso della Santissima Annunziata Maggiore. La struttura religiosa \u00e8 situata in una sorta di spiazzale sottostante la chiesa principale; questo, \u00e8 raggiungibile tramite un austero passaggio alla destra del cortile del complesso.\nIl fabbricato, in realt\u00e0, sarebbe quel che resta della chiesa della Pace eretta per volere di Alfonso I di Napoli, nel 1442.\nDa una porta si accede ad un ambiente denominato cappella Mormile; questa, costituisce l'ambiente di un'ulteriore chiesa precedente, ergo quella Trecentesca. Qui sono visibili ancora gli affreschi riconducibili allo stesso periodo ed opera di un artista ignoto napoletano."}
{"id": "2632139", "revid": "27614710", "url": "https://it.wikipedia.org/wiki?curid=2632139", "title": "Arcivescovo di Monaco e Frisinga", "text": ""}
{"id": "2632140", "revid": "71433", "url": "https://it.wikipedia.org/wiki?curid=2632140", "title": "A soap", "text": ""}
{"id": "2632141", "revid": "599013", "url": "https://it.wikipedia.org/wiki?curid=2632141", "title": "Bennone", "text": ""}
{"id": "2632142", "revid": "287204", "url": "https://it.wikipedia.org/wiki?curid=2632142", "title": "Pietro l'Aleuta", "text": "Biografia.\nSi dice che fosse nativo dell'isola Kodiak (isole Aleutine), e che abbia assunto il nome cristiano di \"Pietro\" al momento del battesimo ricevuto col rito ortodosso dai monaci missionari di Sant'Ermanno stanziati nel nord. Si dice che sia stato catturato dai soldati spagnoli nei pressi di San Pedro, torturato ed ucciso su istigazione della Chiesa cattolica sul posto o presso la Missione Dolores, a San Francisco.\nAl tempo della sua morte, la California era territorio spagnolo, e la Spagna era preoccupata dall'avanzata russa verso sud, partendo dall'Alaska. Hubert Howe Bancroft, nel suo \"History of California\", fa solo notare che, in relazione ad un incidente in cui una spedizione di cacciatori di pelli russi era stata incarcerata per aver rifiutato di lasciare San Pedro, una fonte russa accusava \"gli spagnoli di crudelt\u00e0 verso i prigionieri, affermando che secondo il racconto di Kuskof un aleuta che aveva rifiutato di diventare cattolico era morto a causa dei maltrattamenti subiti a San Francisco.\"\nMartirio.\nSecondo la versione completa della storia, nel 1815 un gruppo di dipendenti russi della Compagnia russo-americana, con i loro cacciatori aleuti di pinnipedi e lontre, tra cui Pietro, fu catturato dai soldati spagnoli mentre cacciavano illegalmente i pinnipedi nei pressi di San Pedro. Secondo il racconto originale, i soldati li portarono presso la \"Missione San Pedro\" (un luogo dubbio, dato che non esistevano missioni a San Pedro) per l'interrogatorio. Una fonte russa afferma che dopo essere stati catturati nei pressi dell'attuale Los Angeles, i prigionieri furono portati presso la missione Dolores (l'odierna San Francisco).\nAttraverso minacce di tortura, i sacerdoti cattolici tentarono di obbligare gli Aleuti a negare la loro fede ortodossa convertendosi al cattolicesimo romano. Al rifiuto degli Aleuti, il prete fece tagliare un alluce da ognuno dei piedi di Pietro: quest'ultimo continu\u00f2 a rifiutare di rinnegare la propria fede ed il sacerdote spagnolo ordin\u00f2 ad un gruppo di nativi americani della California di tagliare tutte le dita delle mani di Pietro, una falange alla volta, per poi tagliare entrambe le mani. Alla fine lo sventrarono, rendendolo un martire della fede ortodossa; stavano per iniziare a torturare il successivo aleuta quando ricevettero l'ordine di rilasciarli tutti.\nStoricit\u00e0.\nUn racconto del martirio di Pietro l'Aleuta \u00e8 contenuto in una lunga lettera scritta il 22 novembre 1865 da Sem\u00ebn Janovskij a Damascene, abate del monastero di Valaam in Russia. Janovskij (1789-1876), che \u00e8 anche una delle fonti principali sulla vita di Sant'Ermanno, fu a capo delle colonie russe dal 1818 al 1820. Nella lettera stava parlando di un incidente di cui aveva sentito parlare da una persona che diceva di essere un testimone oculare e che il tutto sarebbe accaduto nel 1815, ovvero mezzo secolo prima.\nLa lettera parla di Pietro torturato dai gesuiti: l'ordine dei gesuiti era stato soppresso nel 1773 e ricostituito solo nel 1814. Nel 1815 non c'erano gesuiti nel raggio di migliaia di chilometri dalla California. In quel periodo c'erano in California i francescani, ma \u00e8 improbabile una confusione tra preti gesuiti e frati francescani, anche per un russo. Janovskij aggiunge anche che \u00ab\"... in quel tempo riportai tutto presso l'ufficio del mio superiore a San Pietroburgo.\"\u00bb. E invece, la sua prima comunicazione all'ufficio centrale della compagnia (datato 15 febbraio 1820, cinque anni dopo gli accadimenti), parla anche del martirio di Pietro, anche se con dettagli differenti.\nVenerazione.\nSecondo la lettera di Janovskij del 1865, dopo aver ricevuto sull'isola Kodiak la descrizione della morte di Pietro Sant'Ermanno inizi\u00f2 a piangere, \"Santo nuovo martire Pietro, prega Dio per noi!\" Pietro l'Aleuta fu formalmente dichiarato santo della Chiesa ortodossa come \"Martire di San Francisco\" nel 1980. La sua ricorrenza cade il 24 settembre. Esistono in America settentrionale numerose chiese dedicate a lui, ad esempio quella di Lake Havasu City (Arizona); a Minot (Dakota del Nord); a Calgary; e ad Abita Springs (Louisiana)."}
{"id": "2632143", "revid": "767487", "url": "https://it.wikipedia.org/wiki?curid=2632143", "title": "FM-2030", "text": "Biografia.\nFiglio di un diplomatico iraniano, Fereidoun ha viaggiato molto da bambino, ed aveva gi\u00e0 vissuto in 17 paesi all'et\u00e0 di soli 11 anni; all'et\u00e0 di 18 anni invece rappresent\u00f2 l'Iran come giocatore di pallacanestro nei Giochi della XIV Olimpiade del 1948 e successivamente prest\u00f2 servizio alle Nazioni Unite tra il 1952 e il 1954.\nInizi\u00f2 la sua carriera di insegnante, nel 1966 alla \"The New School\" di New York e successivamente alla Florida International University e Universit\u00e0 della California, Los Angeles; in quest'ultima sede i suoi seminari, denominati \"Major Transformations: The Next 20 Years\" si tennero dal 1979 al 1991 e durante i suoi anni passati ad insegnare, conobbe anche il saggista e futurologo Alvin Toffler, con cui instaur\u00f2 una profonda amicizia. A partire dal 1981, inoltre, inizi\u00f2 a lavorare come consulente aziendale per la Lockheed Corporation e J. C. Penney.\nNel 1988, Esfandiary, cambi\u00f2 legalmente il suo nome in \"FM-2030\" per due ragioni principali. In primo luogo, per riflettere la speranza e la convinzione che avrebbe vissuto per celebrare il suo 100\u00ba compleanno nel 2030, in secondo luogo, e cosa ancora pi\u00f9 importante, per liberarsi della pratica diffusa di convenzioni che affondano le loro radici in una mentalit\u00e0 collettivista, ed esistono solo come una reliquia tribalistica del passato dell'umanit\u00e0. Secondo FM-2030 i nomi tradizionali quasi sempre stamperebbero un'etichetta identitaria collettivista - che varia con il genere e la nazionalit\u00e0 - sull'individuo, esistendo quindi come elementi di pensiero di prima facie, nel tessuto culturale umano, che tendono a degenerare in stereotipi, settarismi e discriminazione. Nelle sue stesse parole: \u00abI nomi convenzionali definiscono una persona del passato: ascendenza, origine etnica, nazionalit\u00e0, religione. Io non sono colui che \u00e8 stato dieci anni fa e non lo sar\u00f2 certo fra venti anni. [...] Il nome 2030 rispecchia la mia convinzione che gli anni intorno al 2030 saranno un momento magico. Nel 2030 saremo senza et\u00e0 e tutti avranno una buona possibilit\u00e0 di vivere per sempre. 2030 \u00e8 un sogno ed un obiettivo\u00bb.\nMolte delle previsioni di FM-2030 sulle tendenze sociali dal 1970 al XXI secolo si sono rivelate straordinariamente profetiche. FM-2030 sosteneva che la dinamica intrinseca della moderna civilt\u00e0 globalizzante causer\u00e0 tali cambiamenti, nonostante gli sforzi delle \u00e9lite conservatrici di far rispettare le credenze tradizionali. Egli previde la fecondazione artificiale e la riparazione del DNA ad opera umana nel 1977; nel 1980, aveva previsto la nascita della teleconferenza, la telemedicina e la pratica della televendita. Mise in atto il vegetarianismo per tutta la vita, poich\u00e9 dichiar\u00f2 che \"non voleva mangiare qualcosa che avesse una madre\".\nMorte ed eredit\u00e0.\nL'8 luglio 2000, \"FM-2030\" mor\u00ec di tumore del pancreas e fu messo in criopreservazione alla Alcor Life Extension Foundation di Scottsdale in Arizona, dove il suo corpo rimane ad oggi, nella speranza che in futuro i medici avrebbero potuto curare la sua condizione. \"FM-2030\" support\u00f2 sempre lo sviluppo di organi sintetici, nel suo caso un pancreas artificiale, per le sostituzioni, e defin\u00ec la sua ghiandola malata: \"uno stupido, sciocco e disgraziato organo\". Nessun membro della Alcor era presente alla sua morte, ma \"FM-2030\" \u00e8 stata la prima persona a usufruire di pi\u00f9 avanzate tecnologie di criopreservazione; al contrario delle tecniche pi\u00f9 vecchie applicate sui pazienti antecedenti.\nRiconosciuto come uno dei padri del transumanesimo, dell'immortalit\u00e0 artificiale e della teoria della singolarit\u00e0 tecnologica, \"FM-2030\", \u00e8 stato ricordato dall'amico Alvin Toffler come \u00abLa voce di un nuovo tipo di coscienza anti-mistica. [FM] ci ha spinto ad uscire da noi stessi, e dalla nostra condizione storica, per fare un balzo verso un nuovo stadio evolutivo\u00bb; ha inoltre ammesso che \u00ab[FM] \u00e8 un vero e coraggioso visionario. Non c'era bisogno di essere d'accordo con lui, per rimanerne affascinati\u00bb. Il \"The New York Times\" lo proclam\u00f2 \u00abUn profeta che sostiene di come l'umanit\u00e0 sia sul punto di una abbondanza senza limiti e di un'epoca di immortalit\u00e0\u00bb, mentre il \"The Washington Post\" lo ha definito \u00abUn sognatore, un visionario, un critico sociale ed un futurista con una gran quantit\u00e0 di idee\u00bb."}
{"id": "2632144", "revid": "339392", "url": "https://it.wikipedia.org/wiki?curid=2632144", "title": "Cungagnaq", "text": ""}
{"id": "2632146", "revid": "11266", "url": "https://it.wikipedia.org/wiki?curid=2632146", "title": "Benno", "text": "Origine e diffusione.\nSi tratta di una forma abbreviata, usata anche come nome indipendente, di altri nomi tedeschi che iniziano con l'elemento \"bern\", \"orso\", come ad esempio Bernhard. \u00c8 stato pi\u00f9 avanti associato anche al nome Benedikt.\nViene talvolta italianizzato nella forma \"Bennone\".\nOnomastico.\nL'onomastico si pu\u00f2 festeggiare il 16 giugno (in precedenza 3 agosto), in memoria di san Benno o Bennone, vescovo di Mei\u00dfen, oppure il 3 agosto, in onore del beato Benno di Metz, fondatore dell'abbazia di Einsiedeln."}
{"id": "2632147", "revid": "36426", "url": "https://it.wikipedia.org/wiki?curid=2632147", "title": "Chiesa di Sant'Onofrio (Firenze)", "text": "La chiesa di Sant'Onofrio \u00e8 un luogo di culto scomparso di Firenze, che si trovava in via dei Malcontenti. Esiste tutt'ora in citt\u00e0 un'altra chiesa dedicata a sant'Onofrio nel complesso del convento di Fuligno.\nStoria.\nLa pi\u00f9 antica chiesa di Sant'Onofrio si trovava in corso Tintori, sul sito dell'attuale biblioteca Nazionale Centrale, come documenta anche la carta del Buonsignori del 1584 (che la chiama gi\u00e0 \"Cavalleggeri\", dove il granduca faceva allenare i suoi fanti a cavallo). Sant'Onofrio anacoreta era stato scelto dai tintori poich\u00e9, l'eremita che visse in uno stato quasi di selvaggio nel deserto d'Egitto, era stato ricoperto di candido pelame, che assomigliava alla fibra grezza che essi tingevano. La campana della chiesa chiamava gli artigiani al lavoro e ne annunciava il riposo. Vi era attiguamente un ospizio per i vecchi appartenenti all'arte, che nel 1630 fu trasformato in lazzaretto\nPi\u00f9 tardi la chiesa fu trasferita nell'area oggi di fronte alla Pia Casa di Lavoro di Montedomini, dove era stato fondato dall'Arte dei Tintori su terreni di sua propriet\u00e0 un ospedale pi\u00f9 grande. In tale zona essi possedevano anche una casa di residenza, alcuni laboratori per la tintura, molto frequenti nell'area, un ospedale, un'\"Universit\u00e0\", in cui i fanciulli potevano imparare a legere e scrivere, e ampi orti.\nAlla fine del Seicento i tintori furono spostati nella zona di San Frediano in Cestello, assieme ai tessitori, ai cardatori e a tutti gli artigiani lanieri. Lo spedale fu concesso alle monache Cappuccine, e dopo la soppressione ai primi dell'Ottocento fu smantellata la chiesa, mentre il monastero, del quale resta un pregevole chiostro, venne trasformato in caserma."}
{"id": "2632148", "revid": "287204", "url": "https://it.wikipedia.org/wiki?curid=2632148", "title": "Primera Divisi\u00f3 1995-1996", "text": "La Primera Divisi\u00f3 1995-1996 fu la prima edizione del campionato andorrano di calcio, disputato tra l'autunno 1995 e la primavera 1996 e si concluse con la vittoria finale del FC Encamp, al suo primo titolo.\nFormula.\nLe squadre partecipanti furono 10 e si incontrarono in partite di andata e ritorno per un totale di 18 giornate. L'ultima classificata venne retrocessa in Segona Divisi\u00f3.\nClassifica.\nLegenda:\nNote:"}
{"id": "2632149", "revid": "174925", "url": "https://it.wikipedia.org/wiki?curid=2632149", "title": "Ludovico II Re di Baviera", "text": ""}
{"id": "2632151", "revid": "752237", "url": "https://it.wikipedia.org/wiki?curid=2632151", "title": "Delphine de Vigan", "text": "Dopo diversi piccoli impieghi, ha occupato ad Alfortville un posto come quadro in un istituto di ricerche di mercato. Oggi \u00e8 madre di due bambini e scrittrice a tempo pieno dal 2007.\nIl suo primo romanzo, \"Giorni senza fame\" \u00e8 stato pubblicato nel 2001 dalle edizioni Grasset sotto lo pseudonimo di Lou Delvig: si tratta di un romanzo autobiografico sulla battaglia e la guarigione di un'anoressica di 19 anni.\nDelphine de Vigan ha pubblicato in seguito, nel 2005, col suo nome \"Les jolis gar\u00e7ons\", breve romanzo (150 pagine) costituito dalle tre storie di una giovane donna, Emma. Poi, scavando nel tema delle difficolt\u00e0 amorose e della memoria, ha pubblicato nel 2006 \"Una sera di dicembre\", che ha ottenuto il Prix litt\u00e9raire Saint-Valentin nel 2006.\nEsplorando un nuovo tema, \"Gli effetti secondari dei sogni\" \u00e8 stato pubblicato nel 2007. Questo cosiddetto romanzo morale tratta della storia di un'adolescente superdotata che aiuta una giovane senzatetto; vince il premio del Rotary internazionale 2008 e il premio dei librai. \u00c8 stato tradotto in venti lingue e si progetta un adattamento per il cinema.\nNel 2008, Delphine de Vigan ha partecipato alla pubblicazione di \"Sotto il cappotto\", una raccolta di cartoline erotiche degli anni folli.\nNel 2011 il suo \"Niente si oppone alla notte\", biografia romanzata della vita e del suicidio di sua madre Lucile Poirier, \u00e8 tra i finalisti al premio Goncourt, e risulta il libro pi\u00f9 venduto dell'anno in Francia.\nNel 2015 esce il romanzo \"Da una storia vera\" incentrato sulla figura di L., una donna affascinante e misteriosa. Nello stesso anno, il libro riceve il premio Renaudot e il premio Goncourt des lyc\u00e9ens. Nel 2016 il regista Roman Polanski inizia le riprese dell'adattamento cinematografico del romanzo, distribuito nel 2017 e presentato in Italia con il titolo \"Quello che non so di lei\". "}
{"id": "2632153", "revid": "287204", "url": "https://it.wikipedia.org/wiki?curid=2632153", "title": "Philipp von Hutten", "text": "Biografia.\nNel 1534 si un\u00ec alla banda di avventurieri guidati da Georg von Speyer che salp\u00f2 per il \nVenezuela, o Venosala come lo chiamava Hutten, con l'obbiettivo di conquistare ed esplorare questa terra per conto della famiglia asburgica dei Welser. Il gruppo approd\u00f2 a Coro nel febbraio del 1535, e Hutten accompagn\u00f2 von Speyer nella sua lunga e faticosa spedizione nell'entroterra, in cerca del tesoro (El Dorado). Nel dicembre 1540, dopo la morte di von Speyer avvenuta nel giugno 1540, divenne governatore capitano generale del Venezuela.\nPoco dopo scomparve nell'entroterra, facendo ritorno solo dopo cinque anni di peregrinazioni per poi scoprire che uno spagnolo, Juan de Carvajal, era stato nominato governatore in sua assenza. Con uno dei suoi compagni di viaggio, Bartholomew Welser il Giovane, fu imprigionato da Carvajal nell'aprile 1546, ed entrambi furono poi giustiziati ad El Tocuyo.\nHutten lasci\u00f2 alcune lettere, ed un resoconto della prima parte delle sue avventure intitolato \"Zeitung aus India Junkher Philipps von Hutten\", pubblicato nel 1785.\nNel 1983 lo scrittore venezuelano Francisco Herrera-Luque (1927-1991) pubblic\u00f2 il romanzo \"La Luna de Fausto\" raccontando le avventure di von Hutten (chiamato Felipe de Utre negli antichi scritti spagnoli) nel viaggio che lo port\u00f2 dall'Europa ai selvaggi territori americani del XVI secolo, fino alla decapitazione subita da Juan de Carvajal a causa di una lotta di potere. Secondo la leggenda, la sua morte sarebbe stata profetizzata dallo stesso dottor Faust, il quale aveva parlato di una morte sotto ad una \"luna rossa\"."}
{"id": "2632154", "revid": "339392", "url": "https://it.wikipedia.org/wiki?curid=2632154", "title": "Massimiliano I Re di Baviera", "text": ""}
{"id": "2632155", "revid": "174925", "url": "https://it.wikipedia.org/wiki?curid=2632155", "title": "Massimiliano II Re di Baviera", "text": ""}
{"id": "2632158", "revid": "174925", "url": "https://it.wikipedia.org/wiki?curid=2632158", "title": "Ludovico III Re di Baviera", "text": ""}
{"id": "2632159", "revid": "71433", "url": "https://it.wikipedia.org/wiki?curid=2632159", "title": "All'improvviso. Tan de repente", "text": ""}
{"id": "2632160", "revid": "1543377", "url": "https://it.wikipedia.org/wiki?curid=2632160", "title": "Faro di Belle Tout", "text": "Il faro di \"Belle Tout\" (\"\"Belle Tout lighthouse\" in inglese, scritto anche \"Belle Toute\" o \"Bell Toot\"\") \u00e8 un faro in disuso situato a Beachy Head, nella contea di East Sussex in Gran Bretagna. \u00c8 stato chiamato \"il faro abitato pi\u00f9 famoso della Gran Bretagna\" a causa della sua posizione suggestiva e delle numerose apparizioni in film e produzioni televisive. L'edificio \u00e8 classificato dall'English Heritage come \"Grade II\", ovvero \"costruzione di speciale architettura o di interesse storico\".\nStoria.\nIl promontorio di Beachy Head vide numerosi naufragi tra il XVII secolo e l'inizio del XVIII secolo.\nUna leggenda narra che agli inizi del XIX secolo un parroco anglicano locale fu cos\u00ec sconvolto dall'elevato numero di vittime tra i marinai inconsapevoli naufragati sulle rocce sottostanti Beachy Head da decidere che la sua missione sarebbe stata salvarli: cos\u00ec si ricav\u00f2 una stanza nella scogliera, collegata alla spiaggia sottostante tramite un tunnel ed una scala. Ogni notte appendeva la sua lampada all'ingresso della grotta, e vegliava fino all'alba per ascoltare le grida dei marinai in difficolt\u00e0. Secondo la leggenda, il parroco anglicano salv\u00f2 la vita ad almeno 30 naufraghi, ma a causa dell'aria fredda proveniente dal mare si ammal\u00f2 e mori di polmonite.\nIn realt\u00e0, gi\u00e0 intorno al 1691 si fece una petizione per erigere un faro. Le richieste furogno ignorate per oltre 100 anni, fino a quanto il \"Thames\", un veliero classe \"East Indiaman\", si schiant\u00f2 sugli scogli di Beachy Head. A seguito dell'incidente, un capitano della Royal Navy, che era scampato ad un disastro analogo, e John 'Mad Jack' Fuller, membro del parlamento del Sussex che assistette al naufragio, fecero pressione sulle autorit\u00e0 per accogliere la petizione. Grazie anche a questi interessamenti illustri, la Trinity House, l'autorit\u00e0 britannica dei fari, accett\u00f2 finalmente di occuparsi della costruzione di un faro sul promontorio di Beachy Head.\nIl primo faro di Belle Tout fu una struttura temporanea in legno che entr\u00f2 in servizio il 1\u00ba ottobre 1828. La costruzione del faro permanente di granito inizi\u00f2 nel 1829 ed il 11 ottobre 1834 il nuovo faro divenne operativo. La luce era generata da 30 lampade a petrolio che consumavano 2 galloni di olio ogni ora.\nIl faro non ebbe il successo sperato, a causa di due grossi problemi che portarono a cercare una soluzione alternativa: la sua posizione lo rendeva soggetto ad essere oscurato dalla nebbia che si formava sopra la scogliera, inoltre le imbarcazioni che navigavano molto vicino alla costa potevano non vedere la luce del faro in quanto questa risultava nascosta dal bordo superiore della parete rocciosa. Comunque quest'ultimo problema venne in parte compensato dalla intensa erosione costiera che con gli anni, arretrando il margine della scogliera, port\u00f2 la zona rocciosa sotto il faro a non essere pi\u00f9 in ombra.\nDopo la dismissione.\nIl faro di Belle Tout rest\u00f2 in servizio fino al 2 ottobre 1902, quando venne sostituito dal faro di Beachy Head, costruito ai piedi della scogliera. Trinity House vendette l'edificio nel 1903, che pass\u00f2 a diverse propriet\u00e0 nel corso degli anni. Uno degli acquirenti fu Sir James Purves-Stewart, che costru\u00ec una strada di accesso e apport\u00f2 alcuni aggiornamenti alla struttura.\nDurante la seconda guerra mondiale l'edificio rimase vuoto; fu gravemente danneggiato, per errore, dal fuoco dell'artiglieria canadese, che durante un'esercitazione stava tirando ad alcune sagome in legno raffiguranti carri armati che risalivano la collina lungo rotaie poste ad est del faro. Le tracce della ferrovia sono ancora visibili in prossimit\u00e0 dell'edificio.\nNel 1986, la British Broadcasting Corporation (BBC) affitt\u00f2 il faro di Belle Tout per girare la Fiction televisiva \"The Life and Loves of a She-Devil\" ed un anno dopo apparve nel film \"Agente 007 - Zona pericolo\" (\"The Living Daylights\") della saga di James Bond. Dal 1996 il faro fu abitato da una famiglia, e rimesso in vendita nel 2007. Oggi comprende sei camere da letto e giardini recintati, la strada di accesso \u00e8 ormai vicinissima al limite della scogliera.\nLo spostamento.\nNel 1835, l'anno successivo alla sua messa in servizio, la distanza dell'edificio dal limite della falesia era di 34 metri; in soli 55 anni l'erosione dovuta agli agenti atmosferici divor\u00f2 ben 4 metri di roccia calcarea, e nel 1890 questa distanza si ridusse a 30m. Da qui al 1997 la parete rocciosa arretr\u00f2 di altri 27 metri, riducendo pericolosamente la distanza dal limite della scogliera a soli 3 m, minacciando seriamente l'edificio che entro poco tempo sarebbe stato destinato a crollare in mare.\nIl 12 gennaio 1999 si verific\u00f2 il pi\u00f9 grande crollo mai avvenuto a Beachy Head: migliaia di tonnellate di pietra calcarea si staccarono per riversarsi in mare rendendo evidente l'urgenza di mettere in sicurezza il faro.\nPer salvare l'edificio storico, si dovette prendere una misura drastica: il 17 marzo 1999 con un notevole sforzo ingegnersitico, venne spostato 17 metri (50 piedi) verso l'interno. Il faro, pesante 850 tonnellate venne mosso grazie ad un innovativo sistema di martinetti idraulici che spinsero l'edificio lungo quattro travi di calcestruzzo dotate di piano di scorrimento in acciaio, costantemente lubrificato con grasso per tutta la durata dell'operazione. Il sito dovrebbe essere sicuro per molti anni, ma in fase di progetto dei lavori di rilocazione del fabbricato \u00e8 stata prevista la possibilit\u00e0 di effettuare nuovi spostamenti in futuro.\nBelle Toute Lighthouse Preservation Trust.\nLa \"\"Belle Toute Lighthouse Preservation Trust\" \u00e8 una organizzazione no-profit fondata nel 2007 con l'obbiettivo di raccogliere i fondi per acquistare il faro ed aprirlo al pubblico come attrazione turistica con bed and breakfast. Nel 2008 il faro \u00e8 stato tuttavia acquistato da un privato, che vi ha allestito un hotel aperto dalla fine del 2009. Cessato lo scopo iniziale, l'organizzazione \u00e8 diventata \"Belle Toute Lighthouse Information Resource\"\", un'associazione culturale finalizzata alla valorizzazione culturale del sito."}
{"id": "2632161", "revid": "1833487", "url": "https://it.wikipedia.org/wiki?curid=2632161", "title": "Fratelli Pizarro", "text": "I fratelli Pizarro furono quattro conquistadores spagnoli giunti in Per\u00f9 nel 1532.\nSi trattava di:\nTutti loro giocarono un ruolo importante nella conquista (1531-38) e nel governo del Per\u00f9. Dopo la morte del governatore Francisco, le loro pretese furono praticamente ignorate. Juan mor\u00ec durante l'assedio di Cuzco (lungo un mese) e Hernando fu inviato in Spagna ed imprigionato nel 1540, dopo essere stato accusato di corruzione e di evasione fiscale all'interno dell'amministrazione Pizarro. Dopo l'omicidio di Francisco nel 1541, il potere fu usurpato da Crist\u00f3bal Vaca de Castro come nuovo governatore della \"Nuova Castiglia\". Nel 1544 il re di Spagna, lo stesso che aveva concesso a Francisco il governatorato nel 1528, invi\u00f2 Blasco N\u00fa\u00f1ez Vela come vicer\u00e9 del Per\u00f9. Blasco imprigion\u00f2 Castro ma, lo stesso anno, fu detronizzato ed ucciso da Gonzalo Pizarro, che aveva raccolto i propri sostenitori e conquistato buona parte del Per\u00f9. Quando il successore di Blasco, Pedro de la Gasca, sconfisse e fece giustiziare Gonzalo nel 1548, il regno dei fratelli Pizarro giunse alla sua conclusione."}
{"id": "2632163", "revid": "287204", "url": "https://it.wikipedia.org/wiki?curid=2632163", "title": "Punta Cristalliera", "text": "La punta Cristalliera (2.801 ) \u00e8 una montagna delle Alpi del Monginevro nelle Alpi Cozie. Si trova al confine tra i comuni di San Giorio di Susa e Roure.\nGeologia.\nLa punta Cristalliera \u00e8 formata principalmente da serpentiniti, che in corrispondenza della montagna si presentano in stratificazioni particolarmente spesse rispetto alle zone circostanti.\nCaratteristiche.\nIl monte si trova sullo spartiacque tra la Val di Susa e la Val Chisone non lontano dal pi\u00f9 alto Monte Orsiera. Verso nord-ovest il \"Colle Superiore di Malanotte\" la separa dalla Punta Malanotte (2735 m), mentre verso sud-est il crinale continua verso il Monte Rocciavr\u00e8. A sud-ovest della cima si trovano due piccoli specchi d'acqua, il Lago Manica e il Lago Laus. La Cristalliera ricade nel territorio del Parco naturale Orsiera - Rocciavr\u00e8.\nAccesso alla vetta.\nSi pu\u00f2 salire sulla montagna partendo dal Rifugio Selleries (2.030\u00a0m). Oltre alla via normale sulla montagna sono state tracciate alcune impegnative vie di arrampicata, in particolare sul suo ripido versante sud-occidentale."}
{"id": "2632168", "revid": "287204", "url": "https://it.wikipedia.org/wiki?curid=2632168", "title": "Pochteca", "text": "Un pochtecatl (plurale \"pochteca\") era un mercante che viaggiava su lunghe distanze all'interno dell'impero azteco. Si trattava di una classe sociale piccola ma importante, dato che oltre a favorire il commercio diffondevano comunicazioni vitali in giro per l'impero, fin oltre i suoi confini. I \"pochteca\" uscivano anche dall'impero per commerciare con le terre vicine della Mesoamerica. A causa del continuo viaggiare e della loro conoscenza dell'impero, venivano spesso usati come spie.\nStatus nella societ\u00e0 azteca.\nI \"pochteca\" occupavano un livello alto nella societ\u00e0 azteca, subito sotto i nobili. I \"pochteca\" erano responsabili della fornitura di materiali che i nobili usavano per esibire il proprio potere. Questi oggetti erano spesso importati dai popoli stranieri. I \"pochteca\" commerciavano per conto dei nobili i tributi in eccesso (cibo, indumenti, piume e schiavi) al mercato, o li portavano in altre aree per scambiarli con beni di commercio.\nA causa del successo conseguito dei \"pochteca\", molti di loro divennero potenti quanto la classe nobile, ma erano obbligati a nascondere in pubblico questo potere. Le spedizioni commerciali partivano spesso di sera, e la potenza dei mercanti veniva esibita solo nelle sale della gilda. Nonostante fossero politicamente ed economicamente potenti, i \"pochteca\" si sforzavano di evitare attenzioni non dovute. I mercanti seguivano le proprie leggi nei loro calpulli, venerando il loro dio, Yacatecuhtli, \"Il Signore che Guida\", una delle rappresentazioni di Quetzalcoatl. Alla fine i mercanti furono elevati al rango dei guerrieri degli ordini militari.\nOrganizzazione.\nI \"pochteca\" erano organizzati in dodici gilde, ognuna con base in uno dei centri urbani della Valle del Messico: \nI mercati facevano parte di un sistema complesso. Nella valle esistevano quattro livelli di mercati:\nAlcune citt\u00e0 avevano mercati specializzati:\nL'ufficiale di grado pi\u00f9 elevato dei \"pochteca\" di Tenochtitl\u00e1n era il \"Pochtecatlailotlac\", il Mercante-Arbitro che era anche uno dei giudici del \"Tlacxitlan\", la pi\u00f9 importante corte giuridica. \nOgnuna di queste citt\u00e0 conteneva un distretto di mercanti ed un mercato, il \"tianquiztli\", anche il pi\u00f9 grande era il tianquizco di Tlatelolco, quinto \"campan\" di Tenochtitl\u00e1n. Tlatelolco era composto da sette calpulli abitati dai pochteca: \"Pochtlan, Ahhuachtlan, Atlauhco, Acxotlan, Tepetitlan, Itztolco\" e \"Tzommolco\". Ogni calpulli \"pochteca\" era governato dal \"Pochtecatlatoque\", il mercante Oratore o Capo. Quelli dei distretti \"Pochtlan\" e \"Acxotlan\" avevano titoli speciali:\nI \"pochtecatlatoque\" erano i pochteca pi\u00f9 anziani, quelli che non viaggiavano pi\u00f9, ma che invece fungevano da amministratori sovrintendendo i giovani pochteca ed amministrando il mercato. \nIl volume del commercio che passava dal grande \"tianquizco\" di \"Tlatelolco\" rimase irraggiungibile nel resto della Mesoamerica. Gli Aztechi fondarono speciali istituzioni e cariche per gestire questo sistema:\nTipi di Pochteca.\nI mercanti di professione erano classificati nei seguenti ruoli:\nI \"pochteca\" erano divisi nei seguenti tipi:\nTra questi gruppi si trovavano anche:\nCommercianti minori.\nI \"Tlanecuilo\" o \"Tlanecuiloani\", i commercianti regionali e i venditori ambulanti, non facevano parte delle gilde \"pochteca\", ma erano una parte importante del commercio. Trattavano cibo e beni di comune utilit\u00e0 piuttosto che merce di lusso, che era ad appannaggio dei \"pochteca\", e spesso si specializzavano in particolari oggetti quali:"}
{"id": "2632172", "revid": "19933", "url": "https://it.wikipedia.org/wiki?curid=2632172", "title": "Pochtecatl", "text": ""}
{"id": "2632175", "revid": "287204", "url": "https://it.wikipedia.org/wiki?curid=2632175", "title": "Tyromyces chioneus", "text": "\"Tyromyces chioneus\" (Fr.) P. Karst., \"Revue mycol.\", Toulouse 3(9): 17 (1881), \u00e8 un fungo appartenente alla famiglia Polyporaceae ed \u00e8 un agente patogeno delle piante. Ricerche scientifiche hanno accertato che questo fungo contiene sesquiterpeni che hanno attivit\u00e0 anti-HIV\nDescrizione della specie.\nCappello.\nFino a 18\u00a0cm di diametro, spesso fino a 2\u00a0mm, reniforme, convesso o appianato\nTubuli.\nBianchi, lunghi 1,5\u20135\u00a0mm.\nPori.\nBiancastri, 3-5 per millimetro, circolari o angolosi.\nCarne.\nmolle, elastica\nHabitat.\nFungo saprofita, fruttifica su tronchi morti di latifoglia, raramente aghifoglia, in primavera-autunno.\nCommestibilit\u00e0.\nNon commestibile."}
{"id": "2632177", "revid": "767487", "url": "https://it.wikipedia.org/wiki?curid=2632177", "title": "The Walking Man", "text": "The Walking Man \u00e8 una statua gigantesca creata da Jonathan Borofsky nel quartiere di Schwabing a Monaco di Baviera.\nLa scultura bianca ha una altezza di 17 metri e pesa 16 tonnellate. Dal 1995 \u00e8 davanti all'ingresso della sede di Monaco della Munich Re sulla Leopoldstrasse."}
{"id": "2632178", "revid": "287204", "url": "https://it.wikipedia.org/wiki?curid=2632178", "title": "Policarpa Salavarrieta", "text": "Fu catturata dai leali al re e giustiziata.\nNome.\nDal momento che il suo certificato di nascita non fu mai trovato, il suo vero nome \u00e8 sconosciuto. Salavarrieta \u00e8 noto solo perch\u00e9 era quello usato da familiari ed amici. Il padre la chiam\u00f2 \"Polonia\" nel suo testamento, documento che Salvador Contreras, il sacerdote che lo ufficializz\u00f2 il 13 dicembre 1802, conferm\u00f2. Il fratello Bibiano, molto vicino a lei, la chiamava Policarpa.\nNel suo passaporto del 1817, usato per entrare ed uscire da Bogot\u00e0 durante la Reconquista, appare col nome di \"Gregoria Apolinaria\". Anche Andrea Ricaurte de Lozano, con cui Policarpa aveva vissuto ed ufficialmente lavorato a Bogot\u00e0, e Ambrosio Almeyda, un capo della guerriglia a cui forniva informazioni, la chiamavano con questo nome. I suoi contemporanei la chiamavano semplicemente \"La Pola\", ma \"Policarpa Salavarrieta\" \u00e8 il nome con cui viene ricordata e commemorata.\nLuogo e data di nascita.\nAnche la data ed il luogo di nascita di Salavarrieta sono soggetti a congetture in assenza di documenti legali. Secondo la versione popolare sarebbe nata nel comune di Guaduas, Cundinamarca, tra il 1790 ed il 1796. Rafael Pombo disse che era nata a Mariquita, mentre secondo Jos\u00e9 Caicedo Rojas era di Bogot\u00e0.\nData e luogo di nascita possono essere dedotti da quelli di fratelli e sorelle che, curiosamente, non sono andati persi.\nI fratelli erano:\nA giudicare dai familiari e dal fatto che Policarpa era nata tra i due fratelli religiosi, sembrerebbe essere nata tra il 1791 ed il 1796. Le registrazioni sembrano anche indicare che la famiglia Salavarrieta visse a Guaduas e si spost\u00f2 poi a Bogot\u00e0 dopo la nascita di Manuel nel 1796.\nNel tentativo di eliminare le discrepanze, l'Accademia colombiana di storia diede il suo giudizio finale il 10 settembre 1991, optando per Guaduas, Cundinamarca, come luogo di nascita.\nGiovent\u00f9.\nNonostante non fosse apparentemente di rango Hidalgo, la famiglia di Policarpa era rispettata e benvoluta, a giudicare dalla loro casa natale di Guaduas, oggi diventata un museo. La famiglia Salavarrieta R\u00edos si spost\u00f2 a Bogot\u00e0 tra il 1796 ed il 1798, andando a vivere in una piccola casa del quartiere di Santa B\u00e1rbara.\nNel 1802 scoppi\u00f2 un'epidemia di vaiolo nella capitale, uccidendo migliaia di persone tra cui il padre di Policarpa, la madre, il fratello Eduardo e la sorella Mar\u00eda Ignacia. Dopo questa tragedia la famiglia si sciolse: Jos\u00e9 Mar\u00eda e Manuel si unirono agli agostiniani, Ram\u00f3n e Francisco Antonio viaggiarono fino a Tena dove trovarono lavoro in una fattoria. Catarina, la figlia maggiore, decise di tornare a Guaduas attorno al 1804, portando con s\u00e9 i fratelli minori Policarpa e Bibiano. Abitarono nella casa della madrina Margarita Beltr\u00e1n e della zia Manuela finch\u00e9 Catarina non spos\u00f2 Domingo Garc\u00eda, portando ancora con s\u00e9 i fratelli.\nSi conosce poco di questo periodo della vita di Policarpa. Quello che si sa \u00e8 che lavor\u00f2 come sarta, e si crede anche che abbia fatto l'insegnante in una scuola pubblica locale.\nIn quel periodo Guaduas era un'importante stazione di posta, su una delle maggiori strade cheattraversavano la Nuova Granada, una striscia di terra tra Bogot\u00e0 ed il fiume Magdalena che metteva in comunicazione con la parte settentrionale del paese e fino al mare Caraibico. Soldati, nobili, artigiani, agricoltori, rivoltosi e spagnoli di ogni genere passavano da Gaduas, rendendola un centro di commercio e di fonte di informazioni. Durante la guerra, la famiglia di Policarpa era coinvolta dalla parte dei rivoluzionari; il cognato Domingo Garc\u00eda mor\u00ec combattendo al fianco di Antonio Nari\u00f1o nella campagna meridionale, cui partecip\u00f2 anche il fratello Bibiano.\nSecondo la leggenda, dopo lo scoppio della rivoluzione il vicer\u00e9 Antonio Jos\u00e9 Amar y Borb\u00f3n e la moglie Mar\u00eda Francisca Villanov\u00e1, temendo per le loro vite, furono spostati di nascosto fuori Bogot\u00e0 dal sindaco Jos\u00e9 Miguel Pey de Andrade. Si fermarono a Guaduas, dove si pensa che la viceregina sia andata a casa di Policarpa preannunciandone l'imminente destino e la morte.\nRivoluzionaria.\nLa storia dice che Policarpa non fu politicamente coinvolta prima del 1810, e che al ritorno a Bogot\u00e0 del 1817 era gi\u00e0 politicamente attiva. Dato che Bogot\u00e0 era la roccaforte della Reconquista, e che la maggior parte degli abitanti erano spagnoli fedeli al re che approvavano l'operato di Pablo Morillo, era difficoltoso entrare ed uscire dalla citt\u00e0. Policarpa ed il fratello Bibiano entrarono nella capitale con nuovi documenti e salvacondotti, e con una lettera di presentazione scritta da Ambrosio Almeyda e Jos\u00e9 Rodr\u00edguez, due capi rivoluzionari; raccomandavano a lei ed al fratello di restare nella casa di Andrea Ricaurte de Lozano facendosi passare per servi. In realt\u00e0 la casa di Andrea Ricaurte era il punto di ritrovo dell'intelligence e della resistenza della capitale.\nA Guaduas, Policarpa era nota come rivoluzionaria. Non essendo nata a Bogot\u00e0, poteva muoversi liberamente ed incontrarsi con altri patrioti e spie senza destare sospetti. Poteva anche infiltrarsi nelle case dei fedeli al re. Offrendosi come sarta alle mogli e figlie degli spagnoli, Policarpa entrava nelle loro case ed ascoltava le conversazioni, raccoglieva mappe e progetti delle loro attivit\u00e0, capiva chi erano le persone pi\u00f9 importanti, e chi era invece sospettato di essere un rivoluzionario.\nPolicarpa reclutava anche segretamente giovani ragazzi per la causa rivoluzionaria, con l'aiuto del fratello. Insieme aiutarono ad aumentare il numero di combattenti di Cundinamarca, di cui c'era un disperato bisogno.\nCattura.\nLe sue operazioni proseguirono in modo discreto e segreto finch\u00e9 i fratelli Almeyda non furono fermati mentre portavano informazioni agli insorti fuori da Bogot\u00e0. Questi documenti legavano direttamente La Pola alla rivoluzione. I fratelli Almeyda e La Pola furono accusati di favorire la diserzione dei soldati reali e del loro inserimento nei ranghi della rivoluzione, di aver trasportato armi, munizioni e rifornimenti ai rivoltosi, di aver favorito la fuga degli Almeyda dal carcere in cui si trovavano a settembre dello stesso anno e nell'averli aiutati a trovare rifugio a Machet\u00e1. Speravano che il loro legame con La Pola sarebbe potuto tornare utile ai fini della rivoluzione in citt\u00e0. I fedeli al re la sospettavano ora di tradimento, ma non avevano prove inconfutabili per accusare una sarta di spionaggio.\nL'arresto di Alejo Sabara\u00edn mentre cercava di fuggire a Casanare fu l'evento che permise di arrestare La Pola: era stato fermato con una lista di fedeli al re e di patrioti datogli da La Pola.\nIl sergente Iglesias, principale ufficiale spagnolo a Bogot\u00e0, fu incaricato di trovarla ed arrestarla. Policarpa Salavarrieta ed il fratello Bibiano furono entrambi presi nella casa di Andrea Ricaurte y Lozano, e portati presso il Colegio Mayor de Nuestra Se\u00f1ora del Rosario, trasformato in prigione di fortuna.\nProcesso ed esecuzione.\nFurono portati davanti al Consiglio di guerra ed il 10 novembre Policarpa, Alejo Sabara\u00edn (suo amante) e sei altri prigionieri furono condannati a morte per fucilazione.\nL'ora scelta per l'esecuzione furono le 9 di mattina del 14 novembre 1817. A mani legate La Pola marci\u00f2 verso la morte con due sacerdoti al suo fianco, e guidata da una guardia. Invece di ripetere le preghiere che i sacerdoti stavano recitando, maledisse gli spagnoli predicendone la sconfitta nell'incombente rivoluzione. Mor\u00ec in quella che oggi \u00e8 nota come piazza Bol\u00edvar. Dopo essere salita sul patibolo le fu intimato di girarsi, perch\u00e9 era questo il modo in cui venivano uccisi i traditori. Chiese di morire in ginocchio, una posizione pi\u00f9 dignitosa per una donna.\nCome era solito, i corpi di Alejo e degli altri sei prigionieri furono esibiti lungo le strade di Bogot\u00e0, per spaventare eventuali altri rivoluzionari. Essendo una donna, Policarpa fu esentata da questa umiliazione.\nI suoi fratelli frati agostiniani, Jos\u00e9 Maria de Los \u00c1ngeles e Manuel Salavarrieta, ne chiesero il corpo per potergli dare una degna sepoltura cristiana nella chiesa del convento di San Agust\u00edn, nel quartiere di La Candelaria.\nCommemorazione.\nGiorno della donna colombiana.\nL'8 novembre 1967, il Congresso della Colombia promulg\u00f2 la legge 44, firmata dal presidente Carlos Lleras Restrepo. I questa legge, all'articolo 2, si afferma che il 14 novembre sarebbe da quel momento stato il \"Giorno della donna colombiana\" in onore dell'anniversario della morte della \"Nostra eroina, Policarpa Salavarrieta\".\nMoneta colombiana.\nNegli anni Policarpa Salavarrieta \u00e8 stata raffigurata molte volte sulle monete e banconote colombiane. Sono molte le figure femminili mitologiche ritratte nel tempo, ma lei \u00e8 l'unico personaggio storico femminile realmente esistito.\nIl biglietto da \"Diez Mil Pesos\" ($10\u00a0000) \u00e8 l'unico ancora in circolazione con raffigurata Policarpa Salavarrieta.\nFrancobolli.\nPer commemorare il centesimo anniversario dell'indipendenza della Colombia nel 1910, il Congresso colombiano ha prodotto una serie di francobolli raffiguranti alcuni degli eroi della rivoluzione, tra cui Policarpa Salavarrieta, Sim\u00f3n Bol\u00edvar, Francisco de Paula Santander, Camilo Torres Tenorio ed altri.\nCuriosit\u00e0.\nIl monumento a lei dedicato a Bogot\u00e0, realizzato nel 1910, riportava, nella versione originaria, un epitaffio contenente un anagramma perfetto del suo nome (secondo la variante arcaica grecizzante, con la Y al posto della I): \"Polycarpa Salavarrieta - Yace por salvar la patria\". Il gioco di parole \u00e8 attribuito a Joaqu\u00edn Monsalve, suo compagno di militanza e di prigione. Quella lapide fu poi rimossa dal basamento della statua nel corso di lavori di consolidamento, avvenuti negli anni Sessanta."}
{"id": "2632182", "revid": "19933", "url": "https://it.wikipedia.org/wiki?curid=2632182", "title": "La Pola", "text": ""}
{"id": "2632183", "revid": "241195", "url": "https://it.wikipedia.org/wiki?curid=2632183", "title": "Sesquiterpeni", "text": ""}
{"id": "2632185", "revid": "287204", "url": "https://it.wikipedia.org/wiki?curid=2632185", "title": "V\u011bra Posp\u00ed\u0161ilov\u00e1-Cechlov\u00e1", "text": "Ha un personale di 67,71 m ed \u00e8 allenata da Josef \u0160ilhav\u00fd. In carriera ha vinto un bronzo olimpico ad ed un bronzo ai campionati mondiali di Helsinki 2005. Nel 2005 grazie ad un suo lancio a 66,81 \u00e8 stata prima nella lista mondiale dell'anno.\nIl 17 ottobre 2003 ha sposato il wrestler Jakub Cechl.\nBiografia.\nGli inizi.\nIl percorso di Vera Cechlov\u00e1 Posp\u00ed\u0161ilova fu molto complesso.\nI primi passi compiuti nell'atletica li fece nella piccola Litom\u011b\u0159ic\u00edch, ma presto si trasfer\u00ec a Lovosic, dove gi\u00e0 gareggiava suo fratello.\nEntrambi iniziarono a gareggiare nel salto in alto.\nQuasi casualmente ci fu il suo avvicinamento al lancio del disco, in un'intervista dichiar\u00f2 infatti:\nA Lovosic, per\u00f2, le condizioni per coltivare il suo talento non erano ideali e cos\u00ec decise di andare ad allenarsi a Kladno sotto la guida di coach Vavra allenatore specializzato nei lanci.\nNel 1999, Vera cambi\u00f2 ancora allenatore e and\u00f2 da Josef \u0160ilhav\u00e9mu che gi\u00e0 l'aveva aiutata in passato.\nI successi internazionali.\nDai mondiali di Edmonton alle olimpiadi di Atene (2001-2004).\nNella sua prima partecipazione ai campionati mondiali, nel 2001 ad Edmonton, si classific\u00f2 settima.\nL'anno successivo ai campionati europei di Monaco 2002 si classific\u00f2 quarta lanciando a 62,31 metri.\nNella stagione 2003, dopo aver vinto vari Meeting internazionali, ai Campionati mondiali di Parigi centr\u00f2 ancora la finale classificandosi quinta con un lancio a 65,55.\nNel 2004 alle Olimpiadi di Atene dimostr\u00f2 ancora tutto il suo valore classificandosi quarta con la misura di 66,08 a soli 9 centimetri dal bronzo.\nTra il 2003 ed il 2004 ha anche conquistato due edizioni delle IAAF World Athletics Final.\nMondiali di Helsinki (2005).\nDopo le soddisfazioni ai campionati del mondo di Edmonton e Parigi, dove era riuscita a classificarsi rispettivamente al settimo e al quinto posto, nel 2005 ad Helsinki \u00e8 riuscita a conquistare una medaglia mondiale.\nArrivata nella capitale finlandese si present\u00f2 come la grande favorita grazie al suo primo posto nella liste mondiali dell'anno.\nDopo una qualifica superata facilmente la finale fu invece pi\u00f9 ostica a causa di una pioggia torrenziale, al limite delle condizioni normali. A causa delle avversit\u00e0 meteorologiche gli organizzatori sono stati poi costretti a rimandare alcune gare compresa la finale del lancio del disco femminile.\nIn finale Vera lanci\u00f2 a 63,19 metri vincendo quindi la medaglia di bronzo e lasciando il titolo alla tedesca Franka Dietzsch.\nAnche se era la principale candidata per la vittoria del titolo di campionessa del mondo non vedeva alcun motivo per essere delusi del bronzo:\nSul finire della stagione, alla IAAF World Athletics Final, dopo la vittoria delle due edizioni precedenti non riusc\u00ec per\u00f2 ad andare oltre al quarto posto con 58,38.\nEuropei di G\u00f6teborg (2006).\nDopo una medaglia di bronzo ai campionati del mondo del 2005 molti si aspettavano una medaglia anche ai Campionati Europei del 2006 a G\u00f6teborg.\nSi qualific\u00f2 per la finale con il decimo posto con la misura di 60,45.\nIn finale non riusc\u00ec a lanciare oltre a 60,71 classificandosi solo settima. Dopo la medaglia di bronzo ai mondiali dell'anno precedente questo risultato \u00e8 stato per lei deludente.\nAl termine della gara, in un'intervista disse:\nLe delusioni.\nDai mondiali di Osaka a quelli di Berlino (2007-2009).\nNel 2007, dopo una stagione all'aperto molto regolare ad alto livello, arrivando a lanciare fino a 66,18, si prepar\u00f2 a partecipare ai campionati mondiali di Osaka.\nIn qualificazione, per\u00f2, lancer\u00e0 soltanto a 57,56 risultato che la piazz\u00f2 solo al ventesimo posto.\nSul finire della stagione parteciper\u00e0 alla IAAF World Athletics Final arrivando seconda con la misura di 62,04.\nIl 2008 sar\u00e0 una stagione senza i picchi degli anni precedenti ma ai Giochi olimpici di Pechino 2008 riuscir\u00e0 comunque a classificarsi quinta lanciando a 61,75 metri.\nIn seguito al risultato ottenuto, e come riconoscimento della sua carriera sportiva, \u00e8 stata scelta dal Comitato Olimpico Ceco come portabandiera per la cerimonia di chiusura delle Olimpiadi.\nAnche la stagione 2009 \u00e8 stata per lei deludente visto il diciassettesimo posto ai Campionati mondiali di Berlino 2009.\nDagli Europei di Barcellona alle Olimpiadi di Londra (2010-2012).\nNel 2010, in Coppa Europa per nazioni, a Budapest, grazie ad un lancio a 61,59, ha raggiunto la seconda posizione alle spalle della sola Nicoleta Grasu.\nIl 27 luglio, ai campionati europei di Barcellona 2010, ha concluso fuori classifica a causa dei tre lanci nulli fatti nel turno di qualificazione.\nNel 2011, dopo aver partecipato alla Coppa Europa per nazioni senza per\u00f2 trovare fortuna (sesta con 56,13\u00a0m), ha raggiunto il suo picco di condizione durante i Campionati nazionali di Brno quando con un lancio a 63,40\u00a0m ha conquistato il suo decimo titolo ceco nel lancio del disco.\nIl 27 agosto ha preso parte ai Campionati del mondo di Taegu dove per\u00f2 \u00e8 rimasta lontana dalla finale concludendo solo ventitreesima lontana dal suo primato stagionale.\nNel 2012, dopo aver raggiunto la settima posizione ai campionati europei di Helsinki, partecipa alle Olimpiadi di Londra.\nDurante la competizione olimpica non riuscir\u00e0 a lanciare meglio di 55,34 metri, fermandosi al turno di qualificazione.\nLe medaglie postume e il ritiro.\nNel dicembre 2012, la vincitrice della medaglia di bronzo nel lancio del disco alle Olimpiadi di , la bielorussa Iryna Jat\u010danka, verr\u00e0 squalificata in seguito ad un test anti-doping retroattivo.\nI campioni prelevati all'atleta ad Atene, risultarono infatti positivi al metandrostenolone e all'oxandrolone.\nIn seguito alla squalifica venne consegnata a V\u011bra Posp\u00ed\u0161ilov\u00e1-Cechlov\u00e1 la medaglia di bronzo olimpica.\nNella stagione 2013, a causa di problemi fisici alla caviglia, rallenta l'attivit\u00e0 agonistica concludendo ancora seconda ai campionati nazionali. \nIl 12 novembre 2013 annuncia il suo ritiro dall'attivit\u00e0 sportiva.\nCampionati nazionali.\n1999\n2000\n2001\n2002\n2003\n2004\n2005\n2006\n2007\n2008\n2009\n2010\n2011\n2012\n2013\nAltre competizioni internazionali.\n2002\n2003\n2004\n2005\n2006\n2007\n2008\n2009\n2010\n2011\n2012\n2013"}
{"id": "2632188", "revid": "106456", "url": "https://it.wikipedia.org/wiki?curid=2632188", "title": "Spedizione Portol\u00e1", "text": "La spedizione Portol\u00e1, condotta da Gaspar de Portol\u00e1 dal 14 luglio 1769 al 24 gennaio 1770, fu il primo tentativo spagnolo conosciuto di esplorare l'Alta California via terra.\nDescrizione.\nL'obbiettivo della spedizione era quello di rendere sicure la basi dell'Alta California prima dei russi. Il piano era di fondare una base nel porto di Monterey come descritto da Sebasti\u00e1n Vizca\u00edno. La spedizione era composta in tutto da 64 uomini, e da circa 200 cavalli e muli. La spedizione part\u00ec dal Presidio di San Diego il 14 luglio e fece ritorno il 24 gennaio 1770, fallendo il riconoscimento della baia di Monterey.\nI diari ufficiali furono tenuti da padre Juan Cresp\u00ed e dall'ingegnere Miguel Costans\u00f3.\nLa spedizione divenne famosa anche per aver \"scoperto\" la \"sequoia sempervirens\" il 14 ottobre 1769 (prima annotazione il 15 ottobre). \u00c8 opinione comune che siano stati i primi europei ad avvistare la baia di San Francisco."}
{"id": "2632189", "revid": "287204", "url": "https://it.wikipedia.org/wiki?curid=2632189", "title": "Spedizione Portola", "text": ""}
{"id": "2632194", "revid": "287204", "url": "https://it.wikipedia.org/wiki?curid=2632194", "title": "Huike", "text": ""}
{"id": "2632195", "revid": "1305772", "url": "https://it.wikipedia.org/wiki?curid=2632195", "title": "Monte Fran\u00e7ais Pelouxe", "text": "Il monte Fran\u00e7ais Pelouxe (2.772 ) \u00e8 una montagna delle Alpi del Monginevro nelle Alpi Cozie. Si trova lungo lo spartiacque tra la val di Susa e la val Chisone subito ad est del colle delle Finestre.&lt;br&gt;\nIl monte ricade all'interno del parco naturale Orsiera - Rocciavr\u00e8.\nAscensione alla vetta.\nSi pu\u00f2 salire sulla montagna partendo dal colle delle Finestre (2.176 m) ed affrontando senza sentiero il ripidissimo pendio est, inizialmente erboso e che diventa detritico nel tratto finale. Raggiunta l'anticima (circa 2.720 m), occorre scendere un salto di alcuni metri e percorrere una delicata ed esposta cresta rocciosa per raggiungere la vetta vera e propria (2.772 m), su cui si trova una croce metallica con l'immagine stilizzata del Cristo.&lt;br&gt;\nLa cima \u00e8 una nota e frequentata meta sci-alpinistica ed \u00e8 raggiungibile anche con le ciaspole. "}
{"id": "2632196", "revid": "63756", "url": "https://it.wikipedia.org/wiki?curid=2632196", "title": "Prada (Faenza)", "text": ""}
{"id": "2632197", "revid": "1543377", "url": "https://it.wikipedia.org/wiki?curid=2632197", "title": "Primeros Memoriales", "text": "Il Primeros Memoriales (Prime Memorie) \u00e8 un manoscritto illustrato in lingua nahuatl scritto dal missionario francescano Bernardino de Sahag\u00fan e dai suoi assistenti indigeni a Tepepulco, come prima parte del suo progetto di documentare la societ\u00e0 Nahua precolombiana, noto come \"Historia General de las Cosas de Nueva Espa\u00f1a\" (Storia Generale delle Cose della Nuova Spagna).\nTitolo.\nIl titolo \"Primeros Memoriales\" fu dato al manoscritto dallo storico ed archivista messicano Francisco del Paso y Troncoso, quando ne riprodusse una versione facsimile nel 1906."}
{"id": "2632199", "revid": "12290", "url": "https://it.wikipedia.org/wiki?curid=2632199", "title": "Jenny Swensen", "text": "La Dott.ssa Jennifer (Jenny) Swensen (conosciuta anche come \"Spitfire\" e \"Chrome\") \u00e8 uno dei personaggi della linea editoriale New Universe edita dalla Marvel Comics tra il 1986 e il 1989.\nBiografia.\nSpitfire and the Troubleshooters.\nDopo la morte del padre, Jenny entra in possesso dell'ipertecnologico esoscheletro MAX da lui creato. Con l'aiuto di alcuni dei suoi pi\u00f9 brillanti studenti, assume il nome in codice di Spitfire e usa l'armatura per combattere il crimine.\nThe Pitt e D.P.7.\nQuando Pittsburgh fu distrutta da una gigantesca esplosione nel cosiddetto \"Evento Nero\", l'esercito degli Stati Uniti chiese a Jenny di usare la sua armatura per recarsi sul luogo ed investigare. Scesa nel cratere dell'esplosione, Jenny riusc\u00ec a salvare la famiglia Robinson (che tuttavia fu contaminata dai liquami mutageni del pozzo tramutandosi nel mostruoso Famileech) e in seguito David Landers e Jeff Walters (del gruppo D.P.7) a cui si un\u00ec dopo il malfunzionamento del suo esoscheletro. Quando l'esercito cattura il gruppetto di Jenny si perdono le tracce finch\u00e9 sul numero 23 di D.P.7 si viene a scoprire che, a causa della sua esposizione alle sostanze del pozzo \u00e8 mutata, acquisendo una epidermide di metallo organico e un certo grado di superforza. Per questo suo particolare status viene reclutata dalla C.I.A. come agente paranormale insieme a Charly Beck, Stephanie Harrington e Lenore Fenzl. Il gruppo viene mandato in Brasile alla ricerca di una misteriosa arma biologica che si riveler\u00e0 essere una creatura originatasi dal Famileech da cui le donne riescono a fuggire per un pelo al prezzo della vita di Lenore.\nNew York.\nNell'ultima parte della serie, Jennifer e il suo gruppo furono assegnate dalla C.I.A. alla sorveglianza del candidato presidenziale Philip Nolan Voigt. Dopo che il progetto fu interrotto dall'agenzia, la Swensen incontr\u00f2 un paranormale che si faceva chiamare Capitan Manhattan e che usava i suoi poteri per combattere il crimine a New York. Affascinata, Jenny assunse il nome di Chrome e divenne la sua spalla. Nel volume finale, un misterioso individuo dimostra di avere il potere di cancellare le mutazioni dei paranormali. Scontenta della sua condizione, seppur dubbiosa, Jenny viene mostrata tra le persone in fila per sottoporsi alla \"cura\".\nPoteri ed abilit\u00e0.\nInizialmente Jenny era una brillante scienziata senza nessun potere particolare. Indossando l'armartura MAX riusciva a volare ed era dotata di superforza. Dopo la sua esposizione al materiale mutageno del pozzo di Pittsburgh, subisce una mutazione che tramuta la sua pelle in metallo organico e le conferisce una certa superforza.\nVersioni alternative.\nNella serie del 2006 \"New Universal\" di Warren Ellis e Salvador Larroca il dottor Jenny Swan lavora per il progetto Spitfire cercando di sviluppare un esoscheletro per la lotta ai superumani. Dopo l'Evento Bianco si scoprir\u00e0 in grado di comunicare con ogni tipo di meccanismo elettronico in quanto entrata in possesso del Cypher, una delle quattro macchine inviate dall'universo perch\u00e9 aiutino il pianeta a effettuare un salto di coscienza."}
{"id": "2632202", "revid": "61051", "url": "https://it.wikipedia.org/wiki?curid=2632202", "title": "Calliphoridae", "text": "Calliphoridae \u00e8 una famiglia di ditteri che comprende numerose specie di \"mosconi\", responsabili di miasi nell'uomo e negli animali.\nMolte delle specie della famiglia allo stadio adulto hanno colori vivaci, con riflessi blu-verdi metallici e volo rumoroso; le femmine adulte depongono le uova nei tessuti animali viventi, specie in corrispondenza di piaghe o ferite, e nelle carcasse in decomposizione. Le miasi da Calliphoridae sono particolarmente importanti tra gli ovini, di cui possono danneggiare il vello e provocarne la caduta. Alcune specie sono in grado di lesionare anche la cute integra, aprendo la strada ad infestazioni secondarie."}
{"id": "2632204", "revid": "244558", "url": "https://it.wikipedia.org/wiki?curid=2632204", "title": "D.P.7", "text": ""}
{"id": "2632205", "revid": "1514393", "url": "https://it.wikipedia.org/wiki?curid=2632205", "title": "Le sorelle Materassi (sceneggiato televisivo)", "text": ""}
{"id": "2632207", "revid": "767487", "url": "https://it.wikipedia.org/wiki?curid=2632207", "title": "SRBM", "text": "Un SRBM (sigla dell'inglese: short-range ballistic missile, che si pu\u00f2 tradurre come missile balistico a corto raggio) \u00e8 un missile balistico con una gittata inferiore a 1.000\u00a0km. Molti tra questi missili sono in grado di trasportare armi nucleari tattiche e strategiche (anche se attualmente per questa gittata si preferisce dotarli di armi convenzionali o chimiche, preferendo l'uso di bombe atomiche aviotrasportate, a meno che si impieghino contro gli aeroporti).\nIn alcuni potenziali conflitti regionali questi missili potrebbero essere usati in virt\u00f9 delle brevi distanze tra alcuni paesi, per il loro basso costo e la facilit\u00e0 di configurazione. Nella moderna terminologia militare i missili SRBM sono parte del gruppo pi\u00f9 ampiamente noto in inglese come theatre ballistic missile, che include qualsiasi missile balistico con gittate inferiori ai 3.500\u00a0km."}
{"id": "2632210", "revid": "339392", "url": "https://it.wikipedia.org/wiki?curid=2632210", "title": "9M72 Iskander", "text": ""}
{"id": "2632213", "revid": "1543377", "url": "https://it.wikipedia.org/wiki?curid=2632213", "title": "Bankrobber", "text": "Bankrobber \u00e8 un singolo dei Clash. La canzone non fu mai pubblicata su uno dei loro album in studio, ma apparve per la prima volta sulla compilation \"Black Market Clash\". Al momento della pubblicazione (inizialmente disponibile solo sul territorio britannico) il brano raggiunse la posizione n. 12 nella Official Singles Chart.\nIl brano.\nIl testo racconta della vita del padre del narratore, (il \"bankrobber\" del titolo, che \"non ha mai fatto male a nessuno\"), concentrandosi sul tema dell'alienazione di molti impieghi delle classi operaie.\nRegistrazione.\nIan Brown e Pete Garner (in seguito \"The Stone Roses\") erano presenti in studio durante la registrazione del singolo.\nVideo.\nIl video presenta i membri della band durante la registrazione del brano, intervallati da scene dei loro \"roadies\" Baker e Johnny Green mentre eseguono una rapina in una banca del borgo Lewisham indossando bandane sul viso. Durante le riprese, Baker e Green furono fermati e interrogati dalla polizia, che pensavano fosse una rapina reale.\nAltre versioni.\nRobber Dub.\nRobber Dub \u00e8 la versione dub di \"Bankrobber\". Precedentemente, doveva essere inclusa nel singolo, ma l'etichetta si rifiut\u00f2 di pubblicarlo sul 12 pollici. Tuttavia, il brano pu\u00f2 essere trovato su \"Super Black Market Clash\" (compilation del 1993) e su \"Black Market Clash\" (del 1980), mixata a \"Bankrobber\" (il brano \u00e8 intitolato \"Bankrobber/Robber Dub\" e raggiunge la durata di 6:16).\nRockers Galore... UK Tour.\nRockers Galore... UK Tour \u00e8 una rielaborazione di \"Bankrobber\". Alla voce non c'\u00e8 Strummer ma Mikey Dread. In questa versione, Dread parla del tour britannico dei Clash. \"Rockers Galore... UK Tour\" \u00e8 stata ristampata in CD solo nel 2006, nel box set \"Singles Box\"."}
{"id": "2632214", "revid": "1543377", "url": "https://it.wikipedia.org/wiki?curid=2632214", "title": "Campionato mondiale di calcio Under-17 2009", "text": "Il Campionato mondiale di calcio Under-17 2009, tredicesima edizione del torneo internazionale di calcio giovanile, che si \u00e8 tenuto in Nigeria dal 24 ottobre al 15 novembre 2009.\nIl torneo \u00e8 stato vinto dalla , che nella finale giocata allo stadio nazionale di Abuja ha sconfitto la , paese ospitante della manifestazione per 1-0. Per gli svizzeri \u00e8 stato il primo titolo mondiale della storia. Al terzo posto si \u00e8 classificata la , che nella finale per il 3\u00ba posto ha avuto la meglio sulla , battendola per 1-0.\nSolo i giocatori nati dopo il 1\u00ba gennaio 1992 hanno potuto partecipare al torneo.\nFase a gironi.\nLe 24 squadre partecipanti sono suddivise in sei gironi di quattro squadre ciascuno. Si qualificano agli ottavi di finale le prime due classificate in ogni girone, pi\u00f9 le quattro migliori terze.\nTerze classificate.\nLe migliori quattro terze classificate si qualificano alla fase finale. I fattori che determinano la classifica delle migliori terze sono;"}
{"id": "2632218", "revid": "767487", "url": "https://it.wikipedia.org/wiki?curid=2632218", "title": "Danny Wilson (gruppo musicale)", "text": "Danny Wilson sono una band scozzese di musica pop, formata dai fratelli Gary e Kit Clark. \nIl nome del gruppo \u00e8 un riferimento al film del 1952 \"Meet Danny Wilson\" interpretato da Frank Sinatra.\nLa loro canzone pi\u00f9 celebre \u00e8 il loro singolo d'esordio Mary's Prayer, riportata al successo dalla colonna sonora del film Tutti pazzi per Mary nel 1998.\nDopo lo scioglimento del gruppo Gary Clark ha inciso un disco da solista \"Ten Short Songs About Love\" (1993). Ha in seguito suonato nei King L insieme a Neil MacColl (Bible, Liberty Horses) e nei Transister e ha successivamente scritto e prodotto brani per Natalie Imbruglia, Liz Phair, Nick Carter, Ashley Parker Angel, k.d. lang, Ferras, Melanie C e Emma Bunton."}
{"id": "2632220", "revid": "31360", "url": "https://it.wikipedia.org/wiki?curid=2632220", "title": "Missile balistico a corto raggio", "text": ""}
{"id": "2632221", "revid": "31360", "url": "https://it.wikipedia.org/wiki?curid=2632221", "title": "Short-range ballistic missile", "text": ""}
{"id": "2632222", "revid": "287204", "url": "https://it.wikipedia.org/wiki?curid=2632222", "title": "ATP German Open 1972", "text": "Il German Open 1972 \u00e8 stato un torneo di tennis giocato sulla terra rossa. \u00c8 stata la 65\u00aa edizione del \"Torneo di Amburgo\", che fa parte del Commercial Union Assurance Grand Prix 1972. Si \u00e8 giocato al Rothenbaum Tennis Center di Amburgo in Germania, dal 5 all'11 giugno 1972.\nCampioni.\nSingolare.\n Manuel Orantes ha battuto in finale Adriano Panatta 6-3, 9-8, 6-0\nDoppio.\n Jan Kode\u0161 / Ilie N\u0103stase hanno battuto in finale Bob Hewitt / Ion \u021airiac 4-6, 6-0, 3-6, 6-2, 6-2"}
{"id": "2632224", "revid": "110157", "url": "https://it.wikipedia.org/wiki?curid=2632224", "title": "SOX6", "text": "Il fattore trascrizionale SOX-6 \u00e8 una proteina codificata negli esseri umani dal gene \"SOX6\".\nLa famiglia dei geni SOX codifica per un gruppo di fattori trascrizionali caratterizzati dal dominio HMG (high mobility group), un dominio di legame al DNA. I fattori trascrizionali SOX, a differenza della maggior parte dei fattori trascrizionali, si legano al solco minore del DNA piegando la doppia catena di un angolo di 70-85 gradi e introducendo cambiamenti conformazionali locali.\nInterazioni.\n\u00c8 stato dimostrato che SOX6 interagisce con CTBP2 e CENPK."}
{"id": "2632226", "revid": "36426", "url": "https://it.wikipedia.org/wiki?curid=2632226", "title": "Chiesa di San Ferdinando Re", "text": ""}
{"id": "2632227", "revid": "158286", "url": "https://it.wikipedia.org/wiki?curid=2632227", "title": "Chiesa di Maria Santissima Annunziata", "text": ""}
{"id": "2632229", "revid": "36426", "url": "https://it.wikipedia.org/wiki?curid=2632229", "title": "Chiesa di San Francesco di Monticelli", "text": ""}
{"id": "2632230", "revid": "2074952", "url": "https://it.wikipedia.org/wiki?curid=2632230", "title": "Arthur Abraham", "text": "Soprannominato \"The King\", \u00e8 stato campione WBO dei pesi supermedi ed IBF dei pesi medi. \u00c8 noto per le sue dieci difese consecutive del titolo dei medi, la quarta striscia vincente pi\u00f9 lunga nella storia della divisione.\nTra i pugili pi\u00f9 noti ed apprezzati del panorama pugilistico europeo, Abraham \u00e8 noto per la potenza dei suoi pugni e per la sua elevata resistenza ai colpi. Ha inoltre partecipato al prestigioso torneo Super Six World Boxing Classic, organizzato dalla rete televisiva americana \"ShowTime\".\nBiografia.\nOrigini e dilettantismo.\nArthur Abraham nasce a Erevan, in Armenia. All'et\u00e0 di 6 anni decide di cominciare a praticare il pugilato vedendo un incontro di Mike Tyson in televisione. A 15 anni si trasferisce in Germania, anno in cui comincia anche a boxare in terra tedesca ottenendo diversi titoli a livello giovanile. Nel 1999 torna in Armenia e continua a praticare il pugilato ottenendo anche in questo paese diversi titoli. Nel 2003 lascia l'Armenia e il pugilato dilettantistico per tornare in Germania e cominciare la sua carriera da pugile professionista sotto la guida del trainer Ulli Wegner. Lascia il pugilato dilettantistico con 90 match all'attivo, di cui 81 vittorie, 49 ottenute per Knock Out.\nProfessionismo.\nPesi Medi.\nAbraham esordisce nell'agosto 2003 come peso medio. Nel 2005 si assicura la possibilit\u00e0 di combattere contro il campione mondiale IBF Kingley Ikeke dopo aver sconfitto Howard Eastman e Hector Velazco. Dopo aver battuto Ikeke, Abraham sconfigge nel 2006 altri due pretendenti al titolo e nel settembre dello stesso anno incontra Edison Miranda. Contro Miranda Abraham si rompe la mascella durante il quinto round provocando un importante sanguinamento all'interno della sua bocca; riesce comunque a spuntarla ai punti in un match in cui a Miranda vengono detratti due punti per scorrettezze. Nel 2007 affronta altri tre pugili per il proprio titolo vincendo sempre per KO. L'anno successivo batte Ayala e vola in America per una rivincita contro Miranda al limite delle 165 libbre. Il match si conclude con una vittoria per Abraham prima del limite al quarto round. Saranno altri tre i match per la sua difesa del titolo, di cui due vinti prima del limite. Nel 2009 decide di lasciare la categoria dei pesi medi a causa della difficolt\u00e0 di ottenere un match contro il campione WBC e WBA Kelly Pavlik e la difficolt\u00e0 di rimanere nel peso della categoria. In totale, contando anche la conquista del titolo, sono 11 gli incontri valevoli per il titolo mondiale IBF disputati dal pugile armeno-tedesco, tutti vinti.\nPesi Supermedi.\nNel mese di ottobre 2009, Abraham decide di prendere parte al \"Super Six World Boxing Classic\", un torneo organizzato dalla rete Showtime, in collaborazione con la Sauerland Event, per decretare il migliore nella categoria. Oltre a Abraham, la competizione vede la partecipazione di Carl Froch, Jermain Taylor, Andre Ward, Andre Dirrell e Mikkel Kessler. Il torneo prevede per Abraham il match iniziale contro l'ex campione mondiale dei pesi medi Jermain Taylor da svolgersi a Berlino. Abraham vince con un Knock Out nella dodicesima ripresa, gi\u00e0 in vantaggio sui cartellini dei giudici fino al momento dello stop.\nVita personale.\nAbraham ha un fratello pi\u00f9 giovane, anch'esso pugile, Alexander Abraham. \u00c8 diventato cittadino tedesco nel 2006."}
{"id": "2632232", "revid": "486946", "url": "https://it.wikipedia.org/wiki?curid=2632232", "title": "I Quit match", "text": ""}
{"id": "2632236", "revid": "242050", "url": "https://it.wikipedia.org/wiki?curid=2632236", "title": "Sox6", "text": ""}
{"id": "2632239", "revid": "339392", "url": "https://it.wikipedia.org/wiki?curid=2632239", "title": "Classe Saar 5", "text": ""}
{"id": "2632242", "revid": "486946", "url": "https://it.wikipedia.org/wiki?curid=2632242", "title": "I Quit Match", "text": ""}
{"id": "2632244", "revid": "1323336", "url": "https://it.wikipedia.org/wiki?curid=2632244", "title": "Bergaptolo", "text": "Il bergaptolo \u00e8 una sostanza organica naturale appartenente alla famiglia delle furanocumarine, presente in particolare nella buccia di agrumi quali il limone e il bergamotto. \nL'enzima 5-idrossifuranocumarina 5-O-metiltransferasi converte il bergaptolo in bergaptene catalizzando la seguente reazione:"}
{"id": "2632246", "revid": "1305772", "url": "https://it.wikipedia.org/wiki?curid=2632246", "title": "Monastero di San Clemente", "text": ""}
{"id": "2632249", "revid": "287204", "url": "https://it.wikipedia.org/wiki?curid=2632249", "title": "ATP German Open 1971", "text": "Il German Open 1971 \u00e8 stato un torneo di tennis giocato sulla terra rossa. \u00c8 stata la 64\u00aa edizione del \"Torneo di Amburgo\", che fa parte del Pepsi-Cola Grand Prix 1971. Si \u00e8 giocato al Rothenbaum Tennis Center di Amburgo in Germania, dal 17 al 23 maggio 1971.\nCampioni.\nSingolare.\n Andr\u00e9s Gimeno ha battuto in finale Peter Szoke, 6-3, 6-2, 6-2\nDoppio.\n John Alexander / Andr\u00e9s Gimeno hanno battuto in finale Dick Crealy / Allan Stone, 6-4, 7-5, 7-9, 6-4"}
{"id": "2632250", "revid": "149485", "url": "https://it.wikipedia.org/wiki?curid=2632250", "title": "Presque rien", "text": ""}
{"id": "2632259", "revid": "287204", "url": "https://it.wikipedia.org/wiki?curid=2632259", "title": "Primera Divisi\u00f3 1996-1997", "text": "La Primera Divisi\u00f3 1996-1997 fu la seconda edizione del campionato andorrano di calcio, disputato tra l'ottobre 1996 e il 1\u00ba giugno 1997 e si concluse con la vittoria finale del Principat, al suo primo titolo.\nCapocannoniere del torneo fu Patricio Gonzalez Fernandez (Principat) con 25 reti.\nFormula.\nIl numero di squadre partecipanti pass\u00f2 da 10 a 12 e disputarono incontri di andata e ritorno per un totale di 22 partite; le ultime tre classificate retrocedettero in Segona Divisi\u00f3.\nPer la prima volta le squadre andorrane furono ammesse a disputare le coppe europee: la vincitrice del campionato fu qualificata al primo turno della Coppa UEFA 1997-1998.\nIl \"Montanbaldosa\" cambi\u00f2 nome in \"FC Aldosa\".\nIl FC Aldosa venne retrocesso per motivi amministrativi e il Gimnastic Valira rimase nella massima divisione.\nSquadre partecipanti.\nTutte le partite furono disputate nello Estadi Comunal d'Aixovall.\nClassifica.\nLegenda:\nNote:"}
{"id": "2632260", "revid": "228587", "url": "https://it.wikipedia.org/wiki?curid=2632260", "title": "Jean Michel Huon de Kermadec", "text": ""}
{"id": "2632261", "revid": "3831", "url": "https://it.wikipedia.org/wiki?curid=2632261", "title": "Conflitto degli Ordini", "text": ""}
{"id": "2632262", "revid": "228587", "url": "https://it.wikipedia.org/wiki?curid=2632262", "title": "Sant'Elpidio", "text": ""}
{"id": "2632263", "revid": "287204", "url": "https://it.wikipedia.org/wiki?curid=2632263", "title": "ATP German Open 1970", "text": "Il German Open 1970 \u00e8 stato un torneo di tennis giocato sulla terra rossa. \u00c8 stata la 63\u00aa edizione del \"Torneo di Amburgo\", che fa parte del Pepsi-Cola Grand Prix 1970 Si \u00e8 giocato al Rothenbaum Tennis Center di Amburgo in Germania, dal 10 al 17 agosto 1970.\nCampioni.\nSingolare.\n Tom Okker ha battuto in finale Ilie N\u0103stase, 4-6, 6-3, 6-3, 6-4\nDoppio.\n Bob Hewitt / Frew McMillan hanno battuto in finale Tom Okker / Nikola Pili\u0107, 6-3, 7-5, 6-2"}
{"id": "2632265", "revid": "124908662", "url": "https://it.wikipedia.org/wiki?curid=2632265", "title": "Crostata", "text": "La crostata \u00e8 un dolce tipico italiano, composto da una base di pasta frolla ricoperto con confettura, crema o frutta fresca, con l'aggiunta di sottili strisce di pasta frolla intrecciate. \nDolci simili sono diffusi in tutta Europa.\nPreparazione.\nLe guarnizioni pi\u00f9 diffuse per la crostata oltre alla confettura sono la crema pasticcera, la ricotta e la crema di cioccolato come la nutella. \u00c8 un dolce tipicamente consumato durante la colazione all'italiana, preparato in casa.\nLa crostata pu\u00f2 essere cotta nei caratteristici stampi tondi zigrinati lateralmente o pu\u00f2 assumere una forma quadrata o rettangolare quando viene preparata per il consumo nelle feste di compleanno o nei buffet.\nNell'aspetto la crostata \u00e8 molto simile alla Pastiera napoletana, con cui forse condivide una comune origine."}
{"id": "2632267", "revid": "36426", "url": "https://it.wikipedia.org/wiki?curid=2632267", "title": "Monastero di San Clemente (Firenze)", "text": "Il monastero di San Clemente si trovava a Firenze in via San Gallo 118.\nStoria.\nDella lunga e complessa stopria dell'edificio si occup\u00f2 estesamente il Richa\nSorto come ospedale di San Gherardo per iniziativa testamentaria di Gherardo Bonsi nel 1345, fu inizialmente affidato alla cura dei capitani di Orsanmichele, per poi passare a quelle dei frati del Tau di Altopascio (1366), poi delle Monache convertite della Piet\u00e0 di Fiesole (fino al 1378), e poi a un nuovo ordine di benedettine, staccatosi dalle monache di San Silvestro e dette \"di San Gherardo\". \nNel 1427 il vescovo Amerigo Corsini trasform\u00f2 di nuovo il monastero in ospedale, trasferendo le monache presso Santa Maria della Neve e insediandovi la Compagnia di Santa Maria della Piet\u00e0, detta dei Tavolaccini (cio\u00e8 di coloro che aprivano e chiudevano le porte cittadine) o dei Fanti del Rotellino (dalla forma rotonda dello stemma), che ridedicarono la piccola chiesa a san Clemente papa e martire. Si trattava di un gruppo di aiutanti dei Magistrati del Comune di Firenze, le cui funzioni e origini del nome sono piuttosto oscure. Li si trova rappresentati tra i partecipanti alla processione di Sant'Anna in una pala del Pontormo, assieme a \"trombettini, pifferai, mazzieri e comandatori\". \nNel 1506 Pier Soderini voleva insediare qui i Carmelitani riformati di Mantova, tuttavia nel 1508 si risolse con un compromesso che mandava i frati in San Barnaba. Tuttvaia di l\u00ec a poco, nel 1513, i Tavolaccini vendettero il loro spedale alle Canonichesse regolari del monastero di San Bartolomeo ad Ancona, invitate in citt\u00e0 da Leone X. Si trattava di un ordine prestigioso, di cui facevano parte numerose donne di famiglie patrizie, ma impaurite dall'assedio, esse se ne tornarono ad Ancona nel 1528, su licenza di Clemente VII. Arrivarono quindi a San Clemente le monache agostiniane della Misericordia gi\u00e0 insediate fuori le mura, in San Marco Vecchio, ma per pochissimo tempo, seguite a ruota dalle monache dell'Arcangelo Raffaello presso il ponte alle Grazie, che gi\u00e0 nel 1538 si trasferivano a in Borgo San Frediano. Finalmente vi tornarono le Agostiniane della Misericordia, che tennero il monastero per quasi due secoli. \nIl monastero era frequentato dalla famiglia Medici, che talvolta vi faceva entrare personaggi scomodi, come la stessa Porzia e sua sorella Giulia, figlie dell'assassinato Alessandro, oppure Artemisia Tozzi, vedova di don Antonio de' Medici.\nNel 1589 la stessa Porzia de' Medici fece dotare e restaurare il monastero: di quel periodo restano i pregevoli stucchi del XVI secolo nel soffitto della chiesa.\nIl monastero venne secolarizzato nel 1808 e oggi fa parte delle strutture dell'ospedale militare. La facciata della chiesa \u00e8 ancora visibile sulla strada."}
{"id": "2632270", "revid": "57342", "url": "https://it.wikipedia.org/wiki?curid=2632270", "title": "S\u00e9bastien Lifshitz", "text": "\u00c8 apertamente omosessuale e i suoi film riguardano principalmente i temi legati al mondo LGBT.\nBiografia.\nDal 1987 al 1992 ha studiato presso l'\u00c9cole du Louvre, e si \u00e8 laureato in storia dell'arte alla Sorbona, l'Universit\u00e0 di Parigi.\nInsegna a La F\u00e9mis (\u00c9cole Nationale Sup\u00e9rieure des M\u00e9tiers de l'Image et du Son) la scuola nazionale superiore delle materie dell'immagine e del suono. Nel 1998, dopo aver diretto il cortometraggio \"Les corps ouverts\", gli \u00e8 stato attribuito il Premio Jean Vigo che annualmente viene assegnato al regista francese che meglio si \u00e8 distinto per indipendenza di spirito e originalit\u00e0 di stile.\nNel 2000 ha diretto la regia di \"Quasi niente\" (\"Presque rien\") la storia d'amore di una giovane coppia omosessuale, composta da \"Mathieu\" (J\u00e9r\u00e9mie Elka\u00efm) un diciottenne introverso alla prima esperienza gay e \"C\u00e8dric\" (St\u00e9phane Rideau) un bel ragazzo sicuro di s\u00e9.\nSi \u00e8 distinto nel 2001 per il suo documentario \"La travers\u00e9e\", selezionato nella categoria \"Quinzaine des R\u00e9alisateurs\" del Festival di Cannes.\nIl suo film \"Wild Side\" del 2004, che racconta la storia di una prostituta transessuale, un gigol\u00f2 magrebino e un disertore russo in fuga dalla guerra in Cecenia ha vinto il Teddy Award al Festival di Berlino e il Festival MIX Milano. e il Festival MIX Milano.\nNel 2012 ha diretto \"Les invisibles\", un documentario sulla vita di undici uomini e donne omosessuali, nati a cavallo delle due guerre mondiali e cresciuti nella provincia francese, lontano dai grandi centri urbani, che raccontano la scoperta di loro stessi e il loro vissuto sentimentale. La pellicola \u00e8 stata presenta tra le proiezioni speciali della selezione ufficiale alla 65\u00aa edizione del Festival di Cannes ed ha vinto premio per il miglior documentario ai C\u00e9sar 2013 e \u00c9toiles d'or du cin\u00e9ma fran\u00e7ais come miglior documentario francese del 2012.\nCon il documentario \"Les vies de Th\u00e9r\u00e8se\", incentrato sulla vita della militante femminista Th\u00e9r\u00e8se Clerc, vince la Queer Palm al Festival di Cannes 2016.\nHa diretto il documentario \"Adolescents\", presentato al Festival di Locarno, che gli ha consentito di vincere il Premio Louis-Delluc. Ha partecipato al Festival di Berlino 2020 con il documentario \"Petite Fille\", inserito nella sezione \"Panorama Dokumente\"."}
{"id": "2632273", "revid": "19933", "url": "https://it.wikipedia.org/wiki?curid=2632273", "title": "Pietro l'aleuta", "text": ""}
{"id": "2632276", "revid": "3115", "url": "https://it.wikipedia.org/wiki?curid=2632276", "title": "Antonio Castelli (scrittore)", "text": "Biografia.\nCompiuti gli studi classici a Cefal\u00f9, si laure\u00f2 in legge a Palermo. Fu collaboratore de \"Il Mondo\", il settimanale di Mario Pannunzio e de \"Il Caff\u00e8\" di Giambattista Vicari.\nNel 1962 pubblic\u00f2 il suo primo libro \"Gli ombelichi tenui\" per la casa editrice Lerici (poi riedito nel 1998 con introduzione di Natale Tedesco) e nel 1967 pubblic\u00f2 la sua seconda e ultima opera \"Entromondo\" per la casa editrice Vallecchi. Nel 1985 la casa editrice Sellerio pubblic\u00f2 \"Passi a piedi passi a memoria\", che \u00e8 una raccolta di passi scelti dai due libri precedenti.\nNel 1986 il Comune di Cefal\u00f9 gli confer\u00ec la cittadinanza onoraria. La casa editrice \"Sciascia\" ne ha pubblicato l'Opera Omnia con il titolo \"Opere\", comprendente anche gli inediti, a cura del prof. Giuseppe Saja.\nAntonio Castelli, uomo schivo e fuori da lobby e circuiti letterari, non fu conosciuto dal grande pubblico n\u00e9 valorizzato a livello di riconoscimenti letterari, sebbene fosse apprezzato da autori come Ennio Flaiano, Sebastiano Addamo, Leonardo Sciascia, suo amico fraterno e Vincenzo Consolo.\nPremi e riconoscimenti.\nNel 1968, a Zafferana Etnea, Sciascia e Consolo si adoperarono per far assegnare al libro di \"Entromondo\" il Premio Brancati, \"come giusto riconoscimento a uno scrittore vero, appartato, sciolto da qualsiasi legame con quella industria culturale che dal Nord del nostro Paese faceva sentire tutto il suo potere aggressivo e discriminante\"(V. Consolo). La giuria per\u00f2 accolse l'opinione di Pier Paolo Pasolini e Alberto Moravia, assegnando il premio ad Elsa Morante, scelta che provoc\u00f2 le dimissioni di Sciascia.\nNel 1998 gli venne assegnato, postumo, il Premio letterario Racalmare Leonardo Sciascia per il suo libro \"Passi a piedi, passi a memoria\"."}
{"id": "2632279", "revid": "729019", "url": "https://it.wikipedia.org/wiki?curid=2632279", "title": "Isole Russell", "text": "Le Isole Russell sono un gruppo di isole di origine vulcanica facente parte delle isole Salomone formato da due grandi isole (Pavuvu and Mbanika) e da una settantina di isole minori. Molto diffusa \u00e8 la coltivazione della noce di cocco, ed esiste una fabbrica di copra ed olio. La popolazione indigena si chiama Lavukal, ma \u00e8 presente anche una componente polinesiana.\nDurante la seconda guerra mondiale la zona fu teatro di intensi combattimenti, in particolare durante la campagna di Guadalcanal."}
{"id": "2632282", "revid": "547034", "url": "https://it.wikipedia.org/wiki?curid=2632282", "title": "Igor Radoji\u010di\u0107", "text": "Nel 2007 ricopr\u00ec la funzione di presidente della Republika Srpska per circa due mesi in seguito alla morte improvvisa di Milan Jeli\u0107.\nTra il 2006 e il 2014 ha svolto il ruolo di presidente dell'Assemblea nazionale della Republika Srpska.\nDal 2016 al 2020 \u00e8 stato sindaco di Banja Luka, in forza all'Alleanza dei Socialdemocratici Indipendenti (SNSD). In lizza per un secondo mandato, nelle elezioni del novembre 2020 \u00e8 stato sconfitto da Dra\u0161ko Stanivukovi\u0107, candidato del PDP.\nDall'ottobre 2021 \u00e8 docente presso la Facolt\u00e0 di Elettrotecnica dell'Universit\u00e0 di Banja Luka."}
{"id": "2632289", "revid": "287204", "url": "https://it.wikipedia.org/wiki?curid=2632289", "title": "ATP German Open 1969", "text": "Il German Open 1969 \u00e8 stato un torneo di tennis giocato sulla terra rossa. \u00c8 stata la 62\u00aa edizione del \"Torneo di Amburgo\",la 2\u00aa dell'Era Open. Si \u00e8 giocato al Rothenbaum Tennis Center di Amburgo in Germania, dall'11 al 17 agosto 1969.\nCampioni.\nSingolare.\n Tony Roche ha battuto in finale Tom Okker 6-1, 5-7, 7-5, 8-6\nDoppio.\n Tom Okker / Marty Riessen hanno battuto in finale Jean-Claude Barclay / J\u00fcrgen Fassbender 6-1, 6-2, 6-4"}
{"id": "2632294", "revid": "36426", "url": "https://it.wikipedia.org/wiki?curid=2632294", "title": "Giovan Camillo Sagrestani", "text": ""}
{"id": "2632295", "revid": "1573940", "url": "https://it.wikipedia.org/wiki?curid=2632295", "title": "Distretto di Aik\u014d", "text": "Il \u00e8 uno dei distretti della prefettura di Kanagawa, in Giappone.\nAttualmente fanno parte del distretto i comuni di Aikawa e Kiyokawa."}
{"id": "2632299", "revid": "1573940", "url": "https://it.wikipedia.org/wiki?curid=2632299", "title": "Distretto di Ashigarakami", "text": "Il \u00e8 uno dei distretti della prefettura di Kanagawa, in Giappone.\nAttualmente fanno parte del distretto i comuni di Nakai, \u014ci, Matsuda, Yamakita e Kaisei."}
{"id": "2632300", "revid": "424645", "url": "https://it.wikipedia.org/wiki?curid=2632300", "title": "Hannah Senesh", "text": ""}
{"id": "2632301", "revid": "486946", "url": "https://it.wikipedia.org/wiki?curid=2632301", "title": "Zachary &quot;Zack&quot; Morris", "text": ""}
{"id": "2632302", "revid": "1865216", "url": "https://it.wikipedia.org/wiki?curid=2632302", "title": "Distretto di Ashigarashimo", "text": "Il \u00e8 uno dei distretti della prefettura di Kanagawa, in Giappone.\nAttualmente fanno parte del distretto i comuni di Hakone, Yugawara e Manazuru."}
{"id": "2632304", "revid": "1573940", "url": "https://it.wikipedia.org/wiki?curid=2632304", "title": "Distretto di K\u014dza", "text": "Il \u00e8 uno dei distretti della prefettura di Kanagawa, in Giappone.\nAttualmente fa parte del distretto solo il comune di Samukawa."}
{"id": "2632305", "revid": "1573940", "url": "https://it.wikipedia.org/wiki?curid=2632305", "title": "Distretto di Miura", "text": "Il \u00e8 uno dei distretti della prefettura di Kanagawa, in Giappone.\nAttualmente fa parte del distretto solo il comune di Hayama."}
{"id": "2632306", "revid": "277947", "url": "https://it.wikipedia.org/wiki?curid=2632306", "title": "Distretto di Naka (Kanagawa)", "text": "Il \u00e8 uno dei distretti della prefettura di Kanagawa, in Giappone.\nAttualmente fanno parte del distretto i comuni di \u014ciso e Ninomiya."}
{"id": "2632307", "revid": "2026341", "url": "https://it.wikipedia.org/wiki?curid=2632307", "title": "Lingua punica", "text": "La lingua punica era una lingua semitica e una variet\u00e0 della lingua fenicia (anch'essa estinta), parlata nelle zone sotto l'influenza di Cartagine: nel Nord Africa centrale e occidentale, in parte dell\u2019odierna costa spagnola, in Sardegna, in Sicilia e a Malta.\nDescrizione.\nIl punico \u00e8 conosciuto attraverso le poche iscrizioni rimaste. La commedia \"Poenulus\" di Plauto contiene un monologo e frasi in lingua punica che sono state oggetto di ricerche, in particolare per ricostruire le vocali poich\u00e9, essendo l'alfabeto fenicio puramente consonantico, esse non venivano trascritte.\nAgostino d'Ippona \u00e8 generalmente ritenuto l'ultimo maggiore scrittore antico ad avere alcune conoscenze del punico ed \u00e8 considerato \"la principale fonte della sopravvivenza del (tardo) punico\". Circa nel 401, egli scrisse:\nL'idea che il punico abbia esercitato una notevole influenza sulla moderna lingua maltese emerse nel 1565, ma questa teoria venne poi rigettata. \nLe principali teorie odierne vedono il maltese derivare dal siculo-arabo, con un gran numero di parole prestate dall'italiano, specialmente di Sicilia, nonch\u00e9 dal siciliano stesso. Il punico venne comunque parlato a Malta e, presumibilmente, in alcune zone della Sicilia costiera occidentale in alcuni momenti della sua storia, come si pu\u00f2 notare da alcune iscrizioni.\nIl punico si ritrova oggi in alcuni vocaboli della lingua sarda ed in certi toponimi della Sardegna. In particolare termini come \"giara\" \u2018altopiano\u2019 (cfr. ebraico \"ya\u02bfar\" \u2018bosco, boscaglia\u2019), \"g(r)uspinu\" \u2018nasturzio\u2019 (dal punico \"cusmin\"), \"curma\" \u2018ruta di Aleppo\u2019 (cfr. arabo \"\u1e25armal\" \u2018ruta siriana\u2019), \"m\u00edtza\" \u2018sorgente\u2019 (cfr. ebr. \"mitsa\", \"metza\" \u2018luogo da cui esce qualche cosa\u2019), \"s\u00edntziri\" \u2018coda cavallina\u2019 (dal pun. \"zunzur\" \u2018corregiola\u2019), \"tze\u00farra\" \u2018germoglio, piumetta embrionale del seme del grano\u2019 (dal pun. \"zera\u02bf\" \u2018seme\u2019), \"tzichir\u00eca\" \u2018aneto\u2019 (dal pun. \"sikk\u00edria\"; cfr. ebr. \"\u0161\u0113k\u0101r\" \u2018birra, cervogia\u2019) e \"tz\u00edpiri\" \u2018rosmarino\u2019 (dal pun. \"zibbir\") si usano nella variante parlata nel Campidano di Cagliari, mentre salendo pi\u00f9 a nord troviamo localit\u00e0 come ad esempio \"Macumadas\", in provincia di Nuoro, o \"Magumadas\", a Gesico e a Nureci, che derivano dal punico \"maqom hadash\" \u2018citt\u00e0 nuova\u2019."}
{"id": "2632308", "revid": "729019", "url": "https://it.wikipedia.org/wiki?curid=2632308", "title": "Il racket per la protezione dell'esercito", "text": "Il racket per la protezione dell'esercito (\"Army Protection Racket\") \u00e8 uno sketch del \"Monty Python's Flying Circus\" trasmesso nell'ottavo episodio della prima serie. Oggetto della satira sono l'esercito e la mafia.\nLo sketch.\nLo sketch \u00e8 ambientato nell'ufficio del colonnello (Graham Chapman) che \u00e8 seduto dietro la sua scrivania; si presenta a rapporto un suo soldato (Eric Idle) che chiede di poter lasciare l'esercito perch\u00e9 dice che \u00e8 pericoloso. Il colonnello gli chiede cosa fosse venuto a fare e il soldato gli risponde che si era arruolato per l'acqua e per il viaggio, ma non per uccidere. Il colonnello gli chiede se \u00e8 un pacifista e il soldato gli risponde che non lo \u00e8, ma \u00e8 un codardo. Il colonnello lo rimprovera e gli ordina di sedersi.\nIn quel momento arriva un altro militare (John Cleese) che annuncia al colonnello che due borghesi vogliono vederlo e li fa entrare. Entrano Luigi Vercotti (Michael Palin) e suo fratello Dino (Terry Jones), due mafiosi che cominciano ad aggirarsi per tutto l'ufficio con disinvoltura. Luigi dice al colonnello che ha un bell'ufficio e che sarebbe un dispiacere se succedesse qualcosa, poi cominciano a rompere volontariamente alcuni oggetti.\nIl colonnello domanda ai due mafiosi cosa vogliono e questi rispondono che se non vuole che capiti qualcosa di spiacevole all'esercito, farebbe meglio a metterlo sotto la loro protezione. La scenetta prosegue con le minacce dei mafiosi che si fanno sempre meno velate e sempre pi\u00f9 insistenti, finch\u00e9 \u00e8 il colonnello stesso a interrompere lo sketch dicendo che non fa ridere e cos\u00ec vi pone bruscamente termine."}
{"id": "2632310", "revid": "2010557", "url": "https://it.wikipedia.org/wiki?curid=2632310", "title": "Sardegna", "text": "La Sardegna (: ; \"Sard\u00ecgna\" o \"Sard\u00ecnnia\" in sardo) \u00e8 una regione italiana a statuto speciale di abitanti con capoluogo Cagliari, la cui denominazione bilingue utilizzata nella comunicazione ufficiale \u00e8 \"Regione Autonoma della Sardegna\" / \"Regione Aut\u00f2noma de Sardigna\".\nIstituita nel 1948, \u00e8 divisa amministrativamente in quattro province, una citt\u00e0 metropolitana e 377 comuni, ha una popolazione di abitanti, che con un territorio di 24 100 km\u00b2 ne fa la terza regione d'Italia per superficie e terzultima per densit\u00e0 (66 ab./km\u00b2).\n\u00c8 situata nel Mediterraneo occidentale e il suo territorio coincide con l'arcipelago sardo, costituito quasi interamente dall'isola di Sardegna e da un considerevole numero di piccole isole e arcipelaghi circostanti. La sua posizione strategica e la sua ricchezza di minerali hanno favorito nell'antichit\u00e0 il suo popolamento e lo svilupparsi di traffici commerciali e scambi culturali tra i suoi abitanti e i popoli rivieraschi.\nRicca di montagne, boschi, pianure, territori in gran parte disabitati, corsi d'acqua, coste rocciose e lunghe spiagge sabbiose, per la variet\u00e0 dei suoi ecosistemi l'isola \u00e8 stata definita metaforicamente come un micro-continente. In epoca moderna molti viaggiatori e scrittori hanno esaltato la sua bellezza, rimasta incontaminata almeno fino all'et\u00e0 contemporanea, nonch\u00e9 immersa in un paesaggio che ospita le vestigia della civilt\u00e0 nuragica.\nGeografia fisica.\nLa Sardegna ha una superficie complessiva di km\u00b2 ed \u00e8 per estensione la seconda isola del Mediterraneo (dopo la Sicilia) e la terza regione italiana, sempre dopo la Sicilia e il Piemonte. La lunghezza tra i suoi punti pi\u00f9 estremi (punta Falcone a nord e capo Teulada a sud) \u00e8 di 270 km, mentre 145 sono i km di larghezza (da capo dell'Argentiera a ovest, a capo Comino a est). Gli abitanti sono per una densit\u00e0 demografica di 69 abitanti per km\u00b2. Dista 188 km (capo Ferro - monte Argentario) dalle coste della penisola italiana, dalla quale \u00e8 separata dal mar Tirreno, mentre il Canale di Sardegna la divide dalle coste tunisine del continente africano che si trovano 178 km pi\u00f9 a sud (capo Spartivento - Cap Serrat). A nord, per 11 km, le Bocche di Bonifacio la separano dalla Corsica e il mar di Sardegna, a ovest, dalla penisola iberica e dalle isole Baleari. Si situa tra il 41\u00ba e il 39\u00ba parallelo, mentre il 40\u00ba la divide quasi a met\u00e0.\nGeologia.\nLa storia geologica della Sardegna risulta essere nettamente separata da quella della penisola italiana (che si form\u00f2 nel Cenozoico), essendo legata invece (assieme a quella della Corsica) a quella dell'Europa continentale, di cui fece parte fino alla fine dell'Eocene. Si pu\u00f2 far iniziare con la cosiddetta fase sarda dell'orogenesi caledoniana all'inizio del Paleozoico, in cui si form\u00f2 il primo nucleo dell'attuale Sulcis, per poi emergere completamente, insieme alla Corsica, durante l'orogenesi ercinica (Carbonifero). Attraverso gli spostamenti e gli scontri tra la grande placca africana, quella eurasiatica e quella nord-atlantica, tra i trentacinque e i tredici milioni di anni fa lungo la costa che va dalla Catalogna alla Liguria, si cre\u00f2 una profonda frattura da cui, circa venti milioni di anni fa, si origin\u00f2 a nord-est il distacco di una micro-placca che comprendeva le attuali Sardegna e Corsica.\nLe due isole raggiunsero la loro posizione attuale circa sei o sette milioni di anni fa e al fenomeno della migrazione si aggiunse pi\u00f9 tardi la tensione di apertura del mar Tirreno, che cre\u00f2 conseguentemente la conformazione orientale tra le due isole e la penisola italiana. Bench\u00e9 nel passato siano stati documentati dei terremoti, la Sardegna \u00e8 ritenuta una zona non sismica e tutti i comuni che la compongono sono classificati in zona sismica 4. Sul suo territorio infatti non passano faglie che possano generare terremoti di rilievo. Gli unici risentimenti macrosismici appartengono a scosse che sono avvenute e potranno avvenire nel Tirreno centrale e meridionale.\nMontagne e colline.\nPi\u00f9 dell'80% del territorio \u00e8 montuoso e collinare; il 68% \u00e8 formato da colline e da altopiani rocciosi per un'estensione complessiva di km\u00b2. Alcuni di questi sono assai caratteristici e vengono chiamati giare o tacchi. L'altimetria media \u00e8 di 334 m s.l.m. Le montagne costituiscono il 14% del territorio per un'estensione complessiva di km\u00b2.\nCulminano nel centro dell'isola i monti di Punta La Marmora, a m, Bruncu Spina ( m) e monte Spada ( m), situati nel Massiccio del Gennargentu, nonch\u00e9 il monte Albo e il Supramonte che comprende il monte Corrasi di Oliena ( m). A nord, emergono i monti di Limbara ( m), i monti di Al\u00e0 ( m), il monte Rasu ( m). In Ogliastra svettano i tacchi con Punta Seccu alta circa m in territorio di Ulassai mentre nel Montiferru (che \u00e8 il massiccio vulcanico pi\u00f9 grande dell'isola) si innalzano il Monte Urtigu ( m) e il Monte Entu ( m) e nel Marghine la Punta Palai ( m). A sud il monte Serpedd\u00ec ( m), il Massiccio dei Sette Fratelli, ( m), il monte Linas ( m), i monti dell'Iglesiente, che raggiungono i 1091 m con Monte Lisone, e del Sulcis che raggiungono 1116 m con Monte Is Caravius finendo per digradare verso il mare.\nPianure, fiumi e laghi.\nLe zone pianeggianti occupano il 18% del territorio (per km\u00b2); la pianura pi\u00f9 estesa \u00e8 il Campidano che separa i rilievi centro settentrionali dai monti dell'Iglesiente, mentre la piana della Nurra si trova nella parte nord-occidentale tra Sassari, Alghero e Porto Torres. I fiumi pi\u00f9 importanti sono il Tirso, il Flumendosa, il Coghinas, il Cedrino, il Temo e il Flumini Mannu. I maggiori sono sbarrati da imponenti dighe che formano ampi laghi artificiali utilizzati principalmente per irrigare i campi, tra questi il bacino del lago Omodeo, il pi\u00f9 vasto lago artificiale d'Italia. Seguono poi il bacino del Flumendosa, del Coghinas e del Posada. L'unico lago naturale \u00e8 il lago di Baratz, situato a nord di Alghero.\nIsole e coste.\nLe coste si articolano nei golfi dell'Asinara a nord, di Orosei a est, di Olbia a nord-est, di Cagliari a sud e di Alghero e Oristano a ovest. Per complessivi km, sono alte, rocciose e con piccole insenature che a nord-est diventano profonde e s'incuneano nelle valli (r\u00eda). Litorali bassi e sabbiosi, talvolta paludosi, si trovano nelle zone meridionali e occidentali: sono gli stagni costieri, zone umide importanti dal punto di vista ecologico, la pi\u00f9 estesa delle quali \u00e8 quella dello stagno di Cabras e delle zone paludose adiacenti.\nMolte isole e isolette la circondano e tra queste la pi\u00f9 grande \u00e8 l'isola di Sant'Antioco (109 km\u00b2), seguono poi l'Asinara (52 km\u00b2), l'isola di San Pietro (50 km\u00b2), La Maddalena (20 km\u00b2) e Caprera (16 km\u00b2). I quattro punti estremi sono: capo Falcone (a nord), capo Teulada (a sud), capo Comino (a est) e capo dell'Argentiera (a ovest).\nClima.\nIl clima mediterraneo \u00e8 tipico della Sardegna. Lungo le zone costiere, dove risiede la gran parte della popolazione, grazie alla presenza del mare si hanno inverni miti mentre le estati sono calde e umide, caratterizzate da una notevole ventilazione. Le brezze marine e la costante ventilazione permettono di sopportare le elevate temperature estive che superano normalmente i 30 \u00b0C e raggiungono anche i 35 \u00b0C. Nelle zone interne pianeggianti e collinari, a causa della maggior lontananza dal mare, si registrano temperature invernali pi\u00f9 basse ed estive pi\u00f9 alte rispetto alle aree costiere. Il clima \u00e8 nel complesso abbastanza mite, ma durante l'arco dell'anno si possono avere valori minimi invernali di alcuni gradi al di sotto dello zero e massimi estivi anche superiori ai 40 \u00b0C.\nSui massicci montuosi nei mesi invernali nevica frequentemente e le temperature scendono sotto lo zero, mentre nella stagione estiva il clima si mantiene fresco e raramente fa caldo per molti giorni consecutivi. La Sardegna inoltre \u00e8 una regione molto ventosa: i venti dominanti sono il maestrale e il ponente.\nAmbiente naturale.\nIl paesaggio naturale della Sardegna alterna profili montuosi dalla morfologia complessa a macchie e foreste, stagni e lagune, torrenti tumultuosi che formano gole e cascate, lunghe spiagge sabbiose e scogliere frastagliate e falesie a strapiombo. Le formazioni calcaree costituiscono il 10% della sua superficie e sono frequenti i fenomeni carsici nei settori centro-orientale e sud-occidentale, con la formazione di grotte, voragini, doline, laghi sotterranei, sorgenti carsiche, come quelle di Su Gologone di Oliena e di Su Marmuri di Ulassai. Notevoli sono le formazioni rocciose granitiche, caratterizzate da guglie frastagliate modellate dall'erosione degli agenti atmosferici, creando delle singolari sculture sparse su tutta l'isola, come lOrso di Palau, lElefante di Castelsardo, il Fungo di Arzachena, i dicchi del Montiferru e sa Conca a Nuoro sul monte Ortobene.\nSono sotto tutela come parchi naturali alcuni dei pi\u00f9 importanti tratti della costa e ampi territori dell'interno. Questo patrimonio naturale si integra con quello storico e culturale, rappresentato dagli antichi siti d'interesse archeologico e dai resti dei pi\u00f9 recenti complessi dell'attivit\u00e0 mineraria. La Regione Autonoma per conservare e valorizzare questo patrimonio unico, ha definito con la legge n. 31 del 7 giugno 1989 le aree protette sottoposte a tutela. Complessivamente si contano: due parchi nazionali, due parchi regionali, 60 riserve naturali, 19 monumenti naturali, 16 aree di rilevante interesse naturalistico, cinque oasi del WWF. Dal 1985 la Sardegna \u00e8 dotata di un corpo forestale proprio, denominato Corpo forestale e di vigilanza ambientale della Regione Sardegna.\nFauna terrestre.\nIl patrimonio faunistico annovera diversi esempi di specie di grande interesse. La fauna dei vertebrati superiori mostra analogie e differenziazioni rispetto a quella dell'Europa continentale: le analogie si devono alla migrazione nel corso delle glaciazioni oppure all'introduzione da parte dell'uomo nel Neolitico o in epoche pi\u00f9 recenti, mentre le differenziazioni si devono al lungo isolamento geografico che ha originato neo-endemismi a livello di sottospecie o, pi\u00f9 raramente, di specie.\nLe popolazioni dei grandi mammiferi erbivori (cervidi e muflone) hanno subito una drastica contrazione, arrivando a vere e proprie emergenze fino agli anni settanta, ma negli ultimi decenni hanno ripreso una sensibile crescita grazie alle azioni di tutela. Il cinghiale sardo, invece, \u00e8 ampiamente diffuso, cos\u00ec pure diverse specie di roditori e lagomorfi. I predatori pi\u00f9 grandi sono la comune volpe sarda e il raro gatto selvatico sardo, ai quali si affiancano i piccoli carnivori come i mustelidi. Tra i mammiferi, a parte la capra sarda, razza caprina, particolare curiosit\u00e0 desta una variante dell'asino domestico, ossia l'asinello bianco, presente solo sull'isola dell'Asinara (se ne contano circa 90 esemplari), ma anche il caratteristico cavallino della Giara (\"Equus caballus Giarae\"), una specie di cavallo endemica, di origine incerta o molto probabilmente importati dai naviganti Fenici o Greci nel V-IV secolo a.C.\nL'interesse per l'avifauna si articola in tre contesti: i rapaci, l'avifauna delle aree umide e quella delle scogliere. I rapaci sono rappresentati da quasi tutte le specie europee, fra le quali ci sono alcune sottospecie endemiche; si sono estinte due specie di avvoltoi e sopravvivono solo nei territori di Bosa e Alghero alcune colonie di grifoni. L'avifauna delle zone umide vanta un lungo elenco di specie, molte minacciate dalla forte contrazione dell'habitat. L'elevato numero di stagni costieri e lagune (circa ettari, pari al 10% del patrimonio italiano) fa s\u00ec che questa regione annoveri ben otto siti di Ramsar (secondo posto in Italia, dopo l'Emilia-Romagna). Il simbolo di questa fauna \u00e8 il fenicottero rosa, che in alcuni stagni forma colonie di migliaia di esemplari.\nQuesta specie, storicamente svernante negli stagni sardi, da diversi anni \u00e8 anche nidificante. Dei km di coste, il 76% \u00e8 costituito da scogliere e da un grande numero di isole e scogli. \u00c8 questo il regno degli uccelli marini, che possono formare colonie di migliaia di individui. Fra le specie di maggiore interesse c'\u00e8 il rarissimo gabbiano corso. Ci sono, infine, quattro sottospecie endemiche di uccelli che sono il fringuello (f.c. sarda), il picchio rosso maggiore (d. m. ssp. harterti), la cinciallegra (P. m. ssp. ecki) e la ghiandaia (g.g. ssp ichnusae). I vertebrati terrestri minori comprendono rettili e anfibi fra i quali si annoverano molti importanti endemismi tirrenici, sardo-corsi o sardi; di questi, alcuni hanno una marcata ed esclusiva localizzazione geografica.\nFlora terrestre.\nPur derivando da un substrato comune mediterraneo, la flora in Sardegna \u00e8 caratterizzata da specificit\u00e0 ed endemismi. Le zone fitoclimatiche presenti si limitano al \"Lauretum\" e alla sottozona calda del \"Castanetum\", quest'ultima limitata alle aree interne e montuose pi\u00f9 fredde: la vegetazione boschiva \u00e8, perci\u00f2, rappresentata in gran parte da macchia mediterranea e foresta sempreverde e solo oltre i metri \u00e8 significativa la frequenza delle specie caducifoglie del \"Castanetum\".\nLa specie arborea prevalente \u00e8 il leccio, accompagnato e in parte sostituito dalla roverella nelle stazioni pi\u00f9 fredde e dalla sughera in quelle pi\u00f9 calde. Nelle stazioni fredde persistono, inoltre, relitti di un'antica flora del Cenozoico (tasso, agrifoglio, acero trilobo). Sulla sommit\u00e0 dei rilievi metamorfici del Paleozoico, a - metri, si sviluppano steppe e garighe assimilabili alla flora alpina che, nelle altre regioni, occupa quote di - metri. La copertura boschiva \u00e8 ci\u00f2 che resta di intensi disboscamenti che hanno raggiunto il suo culmine nella seconda met\u00e0 del XIX secolo.\nIl passaggio di vasti territori dalla Cassa ademprivile al demanio dello Stato e, in seguito, all'ex EFDRS, ha permesso la salvaguardia e la lenta ricostituzione del patrimonio boschivo residuo, nonostante la minaccia annuale degli incendi. Il grave degrado di vaste aree espone l'isola alla desertificazione, ma il patrimonio boschivo vanta alcune peculiarit\u00e0, come la macchia-foresta del Sulcis, ritenuta la pi\u00f9 vasta d'Europa, e la foresta demaniale di Montes, una delle ultime leccete primarie del Mediterraneo. L'opera di tutela e recupero del patrimonio residuo pone la Sardegna come la regione italiana con maggiore superficie forestale, con ettari di boschi (secondo i dati dell'Inventario nazionale foreste e carbonio del Corpo forestale dello Stato, pubblicati nel maggio 2007). Di grande interesse botanico, per gli endemismi e la rarit\u00e0, sono anche le associazioni floristiche minori che popolano gli stagni costieri, i litorali sabbiosi e le scogliere.\nFlora e fauna acquatiche.\nI paesaggi sommersi sono complessi e ricchi di colori e di variet\u00e0 di pesci, spugne e coralli e sono caratterizzati dalla straordinaria limpidezza dell'acqua; questa limpidezza favorisce il prosperare di numerose colonie di posidonia. Il segno inequivocabile della presenza delle praterie di posidonia \u00e8 la presenza di mucchi di alghe che talvolta si trovano abbondanti sulle spiagge. Un cenno particolare va fatto alla foca monaca: a lungo perseguitata dai pescatori e disturbata dai vacanzieri, \u00e8 una specie a forte rischio d'estinzione: l'ultima riproduzione documentata risale agli inizi degli anni ottanta.\nEndemismi.\nL'ambiente naturale sardo \u00e8 caratterizzato da un elevato numero di endemismi. Alcuni di questi sono paleoendemismi, ossia relitti della fauna e della flora ancestrale risalente al Cenozoico prima del distacco della placca sardo-corsa dal continente europeo; queste specie, veri e propri fossili viventi, si sono anticamente estinte nelle terre continentali mentre sono sopravvissute in condizioni particolari in Sardegna.\nLa maggior parte delle specie endemiche sono invece neoendemismi, prodotti da un'evoluzione differenziale a partire dal Neozoico o da epoche pi\u00f9 recenti, grazie all'isolamento geografico. Gli endemismi botanici accertati sono oltre 220 e rappresentano circa il 10% di tutta la flora sarda. Alcuni di questi sono delle vere rarit\u00e0 anche per il basso numero di esemplari e per la limitatissima estensione dell'areale, in alcuni casi ridotto a pochi ettari. Nel 2002 nelle grotte del Gennargentu \u00e8 stato scoperto il \"Plecotus sardus\", una specie endemica di pipistrello, mentre nel 2014 \u00e8 stata annunciata la scoperta dell\"Amblyocarenum nuragicus\", un ragno endemico dell'isola.\nGrotte naturali.\nLe rocce della Sardegna sono ritenute tra le pi\u00f9 antiche d'Italia. Le formazioni carsiche coprono un'area abbastanza ristretta in rapporto a quelle granitiche o metallifere e costituiscono il 6% della superficie totale, ossia km\u00b2. Le formazioni geologiche pi\u00f9 antiche risalgono al Paleozoico, ma altre formazioni sono apparse in periodi successivi, nel Mesozoico, nel Terziario e nel Quaternario, contribuendo alla creazione di una notevole variet\u00e0 di formazioni rocciose.\nIl patrimonio speleologico sardo comprende pi\u00f9 di grotte. L'area del Supramonte \u00e8 quella pi\u00f9 ricca, insieme alla zona del Sulcis-Iglesiente e al promontorio di capo Caccia. Tra quelle sommerse, la grotta di Nereo \u00e8 ritenuta la pi\u00f9 vasta in tutto il Mediterraneo. Le grotte litoranee pi\u00f9 conosciute sono le grotte di Nettuno ad Alghero e le grotte del Bue Marino a Cala Gonone. Fra quelle terrestri, alcune di rilievo sono quelle di Sa Oche-Su Bentu a Oliena, Is Zuddas a Santadi, Su Mannau a Fluminimaggiore, la grotta di Su Marmuri a Ulassai, quella di Ispinigoli presso Dorgali, di San Giovanni presso Domusnovas, nell'Iglesiente, e la grotta di Santa Maria nel Sulcis.\nStoria.\nLa Sardegna \u00e8 stata sin dagli albori della civilt\u00e0 un attracco frequentato da quanti navigavano da una sponda all'altra del mar Mediterraneo in cerca di terre e sbocchi commerciali. Fu cos\u00ec che nella sua storia millenaria ha saputo trarre vantaggio sia dalla propria insularit\u00e0 sia dalla propria posizione strategica, in quanto luogo imprescindibile nella rete degli antichi percorsi.\nNel suo patrimonio storico e culturale sono abbondanti le testimonianze delle culture indigene ma anche gli influssi e le presenze delle maggiori potenze coloniali antiche. Con riferimento alle esperienze storiche che hanno coinvolto l'isola, lo storico americano John Day ebbe a definire la Sardegna come \"una delle pi\u00f9 vecchie dipendenze coloniali del mondo\".\nSardegna prenuragica.\nIl periodo prenuragico \u00e8 caratterizzato dal susseguirsi di diverse culture archeologiche: la cultura della ceramica cardiale (6000-4000 a.C.), la cultura di Bonu Ighinu (4000-3400 a.C.), la cultura di San Ciriaco (3400-3200 a.C.), la cultura di Ozieri e Sub-Ozieri (3200-2700 a.C.), la cultura di Abealzu-Filigosa (2700-2400 a.C.), la cultura di Monte Claro (2400-2100 a.C.), la cultura del vaso campaniforme (2100-1800 a.C.) e la cultura di Bonnanaro (1800-1600 a.C.).\nVestigia pi\u00f9 eloquenti di quel periodo sono i megaliti (comparsi per la prima volta nell'ambito della cultura di Arzachena, IV millennio a.C.), le \"domus de janas\" e il tempio a gradoni di Monte d'Accoddi.\nSardegna nuragica.\nLa civilt\u00e0 nuragica nacque e si svilupp\u00f2 nell'isola in un periodo di tempo che va dall'et\u00e0 del bronzo (2300-1800 a.C.) al II secolo d.C. e, in Barbagia, fino al VI secolo d.C. in epoca altomedioevale. Circa ottomila nuraghi, numerosi villaggi, le tombe dei giganti, i pozzi sacri, i bronzetti sono la testimonianza di questa civilt\u00e0.\nGli antichi Sardi, o Nuragici, erano un popolo di guerrieri e navigatori, di pastori e di contadini, suddiviso in tante trib\u00f9 che abitavano nei cosiddetti \"cantoni\". Commerciavano con i Micenei e i Minoici, con i popoli Iberici, i Fenici e gli Etruschi, lungo rotte che attraversavano il mar Mediterraneo dalla Spagna al Libano.\nSardegna fenicio-punica.\nIntorno al IX secolo a.C. i Fenici, provenienti dall'odierno Libano, cominciarono a frequentare le coste della Sardegna dove fondarono nuovi approdi, spesso su preesistenti insediamenti nuragici, come Caralis, Nora, Bithia, Sulki e Tharros che presto diventarono veri e propri centri urbani da cui partivano i commerci sia interni, con le popolazioni native di cultura nuragica, che verso altre terre d'oltremare.\nNel 509 a.C. i Punici, attraverso una campagna militare, conquistarono gran parte della Sardegna meridionale e centro-occidentale, comprese le citt\u00e0 stato fenicie della costa, tra cui Olbia nel nord-est. Per circa 271 anni la civilt\u00e0 cartaginese si confront\u00f2, non sempre pacificamente, con le popolazioni sarde dell'interno.\nSardegna romana.\nLa Sardegna entr\u00f2 nella sfera d'influenza romana dal 238 a.C., all'indomani della prima guerra punica, diventando assieme alla Corsica una Provincia (Sardegna e Corsica), la seconda dopo la Sicilia.\nI romani ampliarono le citt\u00e0 della costa e ne fondarono di nuove, come la Colonia Iulia Turris Libisonis (Porto Torres) e Usellus; costruirono inoltre nuove strade, acquedotti e ponti. Nonostante le numerose rivolte delle trib\u00f9 dell' interno (le pi\u00f9 famose furono quella capeggiata da Ampsicora nel 215 a.C. e quella dei Balari e degli Iliensi nel 178/174 a.C.), la lingua e la civilt\u00e0 latina si radicarono infine capillarmente in tutto il territorio isolano.\nIl dominio romano dur\u00f2 694 anni fino all'arrivo dei Vandali nel 456.\nSardegna vandala.\nLa storia della Sardegna vandala ebbe inizio alla met\u00e0 V secolo, dopo l'epilogo della dominazione romana, quando l'isola venne conquistata dai Vandali, popolazione germanica che da tempo si era stabilita nel Nord Africa.\nLa conquista dell'isola si concretizz\u00f2 tra il 456 e il 476 circa. La prima occupazione avvenuta nel 456 d.C. fu un'occupazione parziale e limitata alle citt\u00e0 costiere, mentre fra il 474 e il 482 l'isola cadde sotto il dominio delle armate vandaliche, guidate forse da Genserico o dal figlio Unerico. Nel 533 un certo Goda, che era un governatore vandalo dell'isola di origine gotica, dopo essersi ribellato al potere centrale resistette per un certo periodo ai Vandali assumendo il titolo di \"Rex\".\nLa Sardegna rimase vandala per circa ottant'anni, dal 456 al 534.\nSardegna bizantina.\nL'et\u00e0 bizantina inizi\u00f2 con la riconquista di Giustiniano nel 534, nel contesto della guerra vandalica combattuta contro i Vandali per il possesso dell'Africa: la nuova provincia di Sardegna avrebbe fatto parte della prefettura del pretorio d'Africa. Tra il 551 e il 552, mentre la guerra gotica infuriava sulla penisola italiana, contingenti Ostrogoti occuparono l'isola, stappandola per un breve periodo a Bisanzio.\nL'Impero bizantino era uno stato autocratico e intorno alla figura dell'imperatore ruotava tutta l'amministrazione. Molte delle istituzioni bizantine furono utilizzate per la costruzione dei regni giudicali. Durante il pontificato di papa Gregorio I (590-604) la Sardegna rientr\u00f2 nella una sfera romana. A seguito dell'intensificarsi della presenza araba nel mediterraneo occidentale, dopo la conquista islamica della Sicilia (827) i contatti fra Bisanzio e l'isola si diradarono: nei secoli IX e X si consolid\u00f2 l'autonomia politica che sar\u00e0 propria della Sardegna giudicale.\nSardegna giudicale.\nTra la fine del X secolo e i primi decenni dell'XI le istituzioni locali si riformarono rendendosi autonome da Bisanzio. Ebbe cos\u00ec inizio il periodo dei giudicati, una forma originale di governo che dur\u00f2 per i successivi seicento anni.\nLe fonti scritte del periodo sono scarse ma si suppone che nell'isola si fosse formata inizialmente un'unica entit\u00e0 statuale autonoma, sulla quale Bisanzio esercitava un'autorit\u00e0 unicamente nominale. Solo dopo il tentativo di conquista musulmana da parte di Muj\u0101hid al-\u02bf\u0100mir\u012b, sventato dai Sardi per terra e dalle flotte di Pisa e Genova per mare, si formarono i quattro regni indipendenti di Torres, di Gallura, di Arborea e di Calari che diedero vita a una efficace organizzazione politica e amministrativa caratterizzata da elementi di modernit\u00e0 rispetto ai regni coevi continentali. Il territorio era diviso in curatorie; dopo l'anno 1000 quella di Torres ne comprendeva 20, quello di Arborea 13, quello di Cagliari 14 e quello di Gallura 10. Alcuni degli antichi nomi sopravvivono ancora, anche se, in molti casi, non corrispondono ad alcuna entit\u00e0 amministrativa.\nIl sistema giuridico locale raggiunse il suo apice con la promulgazione della Carta de Logu arborense nel XIV secolo \u00abconsiderata una delle pi\u00f9 importanti \"Costituzioni di princ\u00ecpi\" del Medioevo\u00bb.\nRegno di Sardegna.\nIl Regno di Sardegna fu istituito nel 1297 da papa Bonifacio VIII, in ottemperanza al trattato di Anagni del 24 giugno 1295, per risolvere la crisi politica e diplomatica, sorta tra la Corona d'Aragona e il ducato d'Angi\u00f2, a seguito della guerra del Vespro per il controllo della Sicilia. L'atto di infeudazione, datato 5 aprile 1297, affermava che il regno apparteneva alla Chiesa e veniva dato in perpetuo ai re d'Aragona in cambio di un giuramento di vassallaggio e del pagamento di un censo annuo.\nFu conquistato territorialmente a partire dal 1324 con la guerra mossa dagli aragonesi, in alleanza con i sardi arborensi, contro i pisani. La conquista fu successivamente a lungo contrastata dalla resistenza opposta sull'isola dallo stesso regno di Arborea e pot\u00e9 considerarsi parzialmente conclusa solo nel 1420, con l'acquisto dei rimanenti territori dall'ultimo giudice per centomila fiorini d'oro.\nLe istituzioni del Regno (aventi sede a Cagliari, oltre al vicer\u00e9, di nomina reale, erano le \"Cortes\" e la \"Real Udiencia\": le Cortes erano un parlamento pattizio, in cui erano rappresentate le citt\u00e0 regie, la chiesa e la nobilt\u00e0 feudale; la \"Real Udiencia\", istituita nel 1564, era il supremo tribunale del Regno, da cui deriva l'attuale Corte d'appello e, in assenza del vicer\u00e9, ne assumeva i compiti di governo. Con l'acuirsi delle scorrerie dei pirati barbareschi, a partire dal XVI secolo fu impiantato un efficiente sistema di difesa con numerose torri litoranee e le piazzeforti di Alghero e Cagliari.\nIl Regno di Sardegna fece parte della Corona d'Aragona e del suo Supremo e Reale Consiglio fino al 1713, anche dopo il matrimonio di Ferdinando II con Isabella di Castiglia, allorquando l'Aragona si leg\u00f2 prima alla Castiglia, e poi dal 1516, in epoca gi\u00e0 asburgica, anche alle altre entit\u00e0 statuali da loro governate.\nSubito dopo la guerra di successione spagnola entr\u00f2 a far parte dei domini degli Asburgo d'Austria, ma gi\u00e0 nel 1720, con il trattato dell'Aia, la Sardegna venne ceduta, dopo una breve parentesi spagnola, al duca di Savoia Vittorio Amedeo II; in cambio di quanto fu percepito come uno scambio ineguale, all'Austria fu assegnata la Sicilia.\nNel 1847, con la cosiddetta fusione perfetta, tutti i possedimenti della casa reale sabauda confluirono nel Regno. Per mezzo di tale controverso atto giuridico, venne completamente meno la soggettivit\u00e0 statuale dell'isola prima conservata, e scomparvero conseguentemente tutte le vestigia acquisite in periodo iberico (carica vicereale, parlamento degli Stamenti, suprema corte della Reale Udienza); l'isola divenne cos\u00ec una regione di uno Stato pi\u00f9 ampio, dalla configurazione non pi\u00f9 composta come lo era stato dopo il 1720, bens\u00ec unitaria. Bench\u00e9 la fusione avesse definitivamente sancito il baricentro politico del Regno, eminentemente peninsulare, la residuale denominazione di \"Regno di Sardegna\" venne formalmente mantenuta finch\u00e9, una volta raggiunta l'unificazione politica della penisola italiana, non assunse infine la denominazione di Regno d'Italia; cos\u00ec pure l'inno del regno sabaudo \"s'hymnu sardu nationale\" (\"l'inno nazionale sardo\"), dapprima affiancato alla Marcia Reale e da questa sostituito \"de facto\" nel 1861.\nSardegna contemporanea.\nLa Sardegna era una delle regioni meno sviluppate del nuovo regno d'Italia. Nei primi decenni dell'Unit\u00e0 d'Italia anche sull'isola imperversava il fenomeno del banditismo, duramente represso dallo stato.\nIl 26 aprile 1868 nel Nuorese scoppi\u00f2 la rivolta de Su Connottu.\nFurono molte le miniere attive in Sardegna a cavallo tra Ottocento e del Novecento, localizzate principalmente nell'Iglesiente. Il 4 settembre 1904 si verifica l'Eccidio di Buggerru, dove tre manifestanti in sciopero persero la vita.\nNella prima guerra mondiale si distinse sui campi di battaglia la Brigata Sassari, nella quale furono richiamati 100.000 soldati sardi, di cui 13.602 caddero al fronte .\nNel ventennio furono avviate le bonifiche nella piana di Terralba, nella Nurra e in altre zone. Diversi centri sorsero dal nulla, il pi\u00f9 popoloso fu quello di Carbonia, fondato nel 1938.\nDurante la seconda guerra mondiale l'isola venne pressoch\u00e9 risparmiata dai combattimenti terrestri ma Cagliari fu pesantemente bombardata dagli Alleati e 2000 cittadini persero la vita.\nNel 1948 la Sardegna divenne regione autonoma e si amministra da allora con uno statuto speciale.\nToponimo.\nBen conosciuta nell'antichit\u00e0 sia dai Fenici sia dai Greci, fu da questi ultimi chiamata \"Ichnussa\" (in greco \"\u0399\u03c7\u03bd\u03bf\u03cd\u03c3\u03c3\u03b1\") o \"Sand\u00e0lion\" (\"\u03a3\u03b1\u03bd\u03b4\u03ac\u03bb\u03b9\u03bf\u03bd\") per la somiglianza della conformazione costiera all'impronta di un piede (sandalo). Sempre i Greci la chiamarono anche \"Argyr\u00f3phleps N\u00e8sos\" (\"\u1f00\u03c1\u03b3\u03c5\u03c1\u03cc\u03c6\u03bb\u03b5\u03c8 \u03bd\u1fc6\u03c3\u03bf\u03c2\") ossia \"l'isola dalle vene d'argento\", per via della ricchezza argentifera del suo sottosuolo. Per Erodoto la Sardegna era l'isola pi\u00f9 grande di tutto il mar Mediterraneo e tale rimase nella conoscenza degli antichi navigatori per lungo tempo, in quanto la lunghezza delle coste sarde (1 232 km escluse le isole) \u00e8 effettivamente maggiore di quelle siciliane o cretesi.\nSecondo recenti studi linguistici, l'appellativo latino \"Sardinia\" deriverebbe da un'altra denominazione greca conosciuta come \"Sard\u00f2\" (\"\u03a3\u03b1\u03c1\u03b4\u03ce\" con l'accento sulla \"\u03c9\" - omega - ossia la \"o\", come i nomi sardi Buddus\u00f2 e Gonnosn\u00f2), nome di una leggendaria donna anatolica della quale si ha notizia nel Timeo di Platone e le cui origini venivano da \"S\u00e0rdeis\" (\"\u03a3\u03ac\u03c1\u03b4\u03b5\u03b9\u03c2\"), capitale della Lidia. In tale regione Erodoto rintraccia l'origine etnica delle genti etrusche e di quelle sarde.\nSallustio nel I secolo d.C. sosteneva che: \u00ab\"Sardus\", generato da Ercole, insieme a una grande moltitudine di uomini partito dalla Libia occup\u00f2 la Sardegna e dal suo nome denomin\u00f2 l'isola\u00bb, e Pausania nel II secolo d.C. confermava quanto detto da Sallustio aggiungendo che: \u00abSardo venne dalla Libia con un gruppo di coloni e occup\u00f2 l'Isola il cui antico nome, Ichnusa, mut\u00f2 in Sard\u00f2 (...)\u00bb. In una stele in pietra risalente all'VIII / IX secolo a.C. ritrovata nell'odierna Pula appare scritto in fenicio la parola \"b-\u0161rdn\" che significa \"in Sardegna\", a testimonianza che tale toponimo era gi\u00e0 presente sull'Isola all'arrivo dei mercanti fenici.\nCon il [[decreto del presidente della Repubblica]] del 5 luglio [[1952]] la Regione autonoma ha prodotto uno [[stemma]] e un [[gonfalone]]. La [[legge regionale]] 15 aprile [[1999]], n. 10 all'art. 1 decreta: \u00abLa Regione adotta quale sua bandiera quella tradizionale della Sardegna: campo bianco crociato di rosso con in ciascun quarto una testa di moro bendata sulla fronte rivolta in direzione opposta all'inferitura\u00bb. Di origine incerta, l'emblema dei quattro mori rappresenta un forte elemento identitario e il suo uso \u00e8 documentato costantemente a partire dalla costituzione del [[Regno di Sardegna (1324-1720)|regno di Sardegna e Corsica]] ([[1324]]) fino alla nascita della Regione Autonoma.\nLo stemma dei quattro mori comparve nei sigilli in piombo della [[Archivio Generale della Corona di Aragona|Cancelleria reale aragonese]] sotto il regno di [[Pietro III di Aragona|Pietro il Grande d'Aragona]], l'esemplare pi\u00f9 antico risale al 1281.\nLa forma grafica attuale riproduce quella consolidatasi nel [[secolo XVIII]] ai fini istituzionali.\nNel [[2018]], in memoria dei [[vespri sardi]], il canto \"[[Su patriotu sardu a sos feudatarios]]\", da tempo ritenuto inno regionale nella cultura popolare, \u00e8 stato ufficialmente riconosciuto come inno ufficiale della Sardegna. Il testo era stato composto nel [[1794]] dal magistrato [[Francesco Ignazio Mannu]] in un contesto di fermento politico nutrito degli ideali dell'[[Illuminismo]] diffusi in Europa.\nCultura.\nAttraverso un lungo ed elaborato percorso storico, alle iniziali culture indigene si aggregarono molteplici apporti di civilt\u00e0 provenienti dal mondo mediterraneo, contribuendo a formare un'eterogeneit\u00e0 culturale dai tratti fortemente originali. L'archeologia ha evidenziato chiaramente questa lunga evoluzione, ritrovandone tracce nel variare dell'architettura delle costruzioni attraverso i secoli, ma questo lungo cammino si riscontra anche nelle tradizioni legate intimamente all'arte delle produzioni artigianali, alle variegate espressioni musicali, alle regole interne del mondo agro-pastorale e alla cultura sarda in generale.\nI ritrovamenti e le preziose testimonianze del passato sono raccolte e custodite in numerosi musei e nei parchi archeologici sparsi sul territorio. Da diversi anni \u00e8 in vigore una legge emanata dalla Regione autonoma della Sardegna che ha dato nuovo impulso alla riorganizzazione dei luoghi preposti alla custodia delle testimonianze del passato. Oltre ai musei, alle biblioteche e agli archivi storici, sono stati riorganizzati anche i parchi archeologici e gli ecomusei, espressione viva della memoria storica del territorio.\nLingue.\nLe prime testimonianze scritte in Sardegna risalgono al [[Storia della Sardegna fenicia e cartaginese|periodo fenicio-punico]] con reperti come la [[stele di Nora]]. Secondo alcune interpretazioni, gli [[Protosardi|antichi Sardi]] del periodo prenuragico e nuragico conservarono senza rilevanti alterazioni lingua e costumi pre-indoeuropei dell'[[Europa Antica]]. In base ad alcune teorie, la [[lingua sardiana]] o protosarda sarebbe stata affine a quelle [[Lingua proto-basca|basco]]-[[Lingue paleoispaniche#Lingue iberiche|iberiche]], mentre secondo [[Massimo Pittau]] lo sarebbe stata con quella [[lingua etrusca|etrusca]]; un'altra ipotesi ancora suppone che nell'isola fossero presenti popolazioni contraddistinte da parlate sia [[indoeuropee]] sia preindoeuropee.\nLa conquista romana della Corsica e della Sardegna, incorporate in una [[Sardegna e Corsica|specifica provincia]], avrebbe contrassegnato il declino dei preesistenti idiomi indigeni in favore di quello politicamente dominante, il [[lingua latina|latino]]. Il latino sarebbe stato a sua volta soppiantato nell'uso ufficiale solo dal [[greco bizantino|greco]] durante il [[Storia della Sardegna bizantina|periodo bizantino]], ma ritorn\u00f2 in auge nella [[latino medievale|variante medievale]] come \"lingua colta\", affiancando il [[lingua sarda|sardo]], [[lingua neolatina]] utilizzata in vari documenti ufficiali come [[condaghe]]s e \"[[Carta de Logu]]\". Altri documenti furono redatti in pi\u00f9 lingue, come gli [[Statuti Sassaresi]] in latino e sardo, o ancora in [[Dialetto toscano|toscano]], come il [[Breve di Villa di Chiesa]] a [[Iglesias (Italia)|Iglesias]].\nL'istituzione del [[Regno di Sardegna]] port\u00f2 prima all'utilizzo del [[Lingua catalana|catalano]] e dello [[Lingua spagnola|spagnolo]], permaso fino a met\u00e0 [[XVIII secolo|Settecento]], e poi dell'[[lingua italiana|italiano]] con le riforme [[Casa Savoia|savoiarde]] di [[Giovanni Battista Lorenzo Bogino]], il quale introdusse tale lingua per la prima volta nell'isola con un atto potestativo nel mese di luglio del [[1760]].\n[[File:Sardinia Language Map.png|miniatura|Carta delle lingue e dei dialetti parlati in Sardegna]]\nIn Sardegna coesistono oggi diverse [[lingue romanze]], perlopi\u00f9 appartenenti al sistema linguistico sardo e a quello italiano.\nIl [[lingua sarda|sardo]] \u00e8 la lingua storica delle genti sarde succeduta al [[Lingua protosarda|nuragico]] e ritenuta, assieme all'italiano, come quella pi\u00f9 conservativa tra le [[lingue romanze]]. Il sardo \u00e8 stato utilizzato in diverse epoche come lingua ufficiale delle istituzioni sarde; tra i documenti pi\u00f9 importanti vi sono i [[Condaghe|condaghi]] (\"condaghes\"), gli [[Statuti Sassaresi]] (\"Istatutos Tataresos\") e le \"Cartas\", fra le quali spicca la celebre \"[[Carta de Logu]]\" del [[Giudicato di Arborea]], rimasta in vigore fino alla sua sostituzione con l'italiano \"Codice Feliciano\" nel 1827.\nA partire dal diciottesimo secolo, cui rimonta l'introduzione ufficiale dell'[[lingua italiana|italiano]] in Sardegna per legge (1760, 1764), si \u00e8 prodotto un lento ma pervasivo fenomeno di italianizzazione culturale delle strutture sociali, nonch\u00e9 di [[deriva linguistica]] verso l'italiano, in stadio ora avanzato: l'ISTAT, nel 2006, rivelava che solo il 29,3% della popolazione sarda alternava italiano e sardo in ambito familiare, e solo il 16,6% parlava prevalentemente il sardo o altre parlate linguisticamente non italiane; dati pi\u00f9 recenti suggeriscono che a oggi solo il 10% della popolazione in et\u00e0 giovanile abbia dichiarato una qual certa competenza nella lingua. L'[[Lingua italiana|italiano]], correntemente espresso dalla gran parte dei locutori nella sua [[Italiano regionale della Sardegna|variante regionale]], \u00e8 cos\u00ec oggigiorno la lingua pi\u00f9 diffusa nell'isola: sulla base dei dati ISTAT del 2006, l'italiano era impiegato abitualmente dal 52,5% della popolazione sarda anche in ambito familiare.\nLa lingua sarda, tradizionalmente parlata in larga parte dell'isola, \u00e8 convenzionalmente ripartita in varianti rappresentate da due modelli ortografici fondamentali e standardizzati:\nNel complesso, il sistema linguistico sardo presenta una sostanziale omogeneit\u00e0 sintattica e morfologica, organizzata in un continuum in cui \u00e8 difficile tracciare un confine dialettale netto per via dell'esistenza di numerose parlate con caratteri mediani (es. [[Sardo campidanese#Arborense|arborense]], [[Sardo campidanese#Barbaricino centro-meridionale|barbaricino meridionale]], [[Sardo campidanese#Ogliastrino|ogliastrino]], ecc.); la ripartizione del sardo nei due modelli ortografici seguirebbe confini psicologici piuttosto che linguistici, giacch\u00e9 sono ricollegati non a specifiche [[isoglossa|isoglosse]], bens\u00ec alle due aree amministrative in cui l'isola era stata politicamente suddivisa nel plurisecolare periodo iberico: il \"[[capo di sopra]]\", cui sarebbero ascritte le parlate sarde logudoresi, e il \"[[capo di sotto]]\", cui sarebbero ascritte quelle sarde campidanesi.\n[[File:Statuti Sassaresi XIV century 1a.png|miniatura|[[Statuti Sassaresi]] del [[XII secolo|XII]] - [[XIII secolo]], scritti in [[Lingua sarda logudorese|logudorese]] e [[latino medievale|latino]], in [[Scrittura gotica|gotica corsiva]]]] Accanto alla lingua sarda propriamente detta, nel nord dell'isola sono parlati due idiomi romanzi di derivazione prevalentemente [[lingua corsa|corso]]-[[Dialetto toscano|toscana]] ma sovente associati al sardo:\nVi sono infine delle [[isola linguistica|isole linguistiche]] non sarde, presenti nel versante occidentale dell'isola:\nCon l'approvazione della [[s:L. 15 Dicembre 1999, n. 482 - Norme in materia di tutela delle minoranze linguistiche storiche|legge n. 482 del 1999]], che per la prima volta ha dato attuazione all'[[s:Italia, Repubblica - Costituzione|articolo 6]] della [[Costituzione italiana]], il sardo e il catalano sono stati riconosciuti e tutelati a livello statale come [[Minoranze linguistiche d'Italia|minoranze linguistiche storiche]], mentre la tutela di sassarese, gallurese e tabarchino \u00e8 riconosciuta sia dalla legge regionale n. 26 del 1997 sia dalla legge, anch'essa regionale, n. 22 del 2018. Nell'ambito delle iniziative per la lingua sarda, la Regione ha avviato dei progetti denominati LSU ([[Limba Sarda Unificada]]) e LSC ([[Limba Sarda Comuna]]) al fine di definire e normalizzare trascrizione e grammatica di una lingua unificata che comprenda le caratteristiche comuni di tutte le varianti. Nell'aprile del [[2006]] la [[Limba Sarda Comuna]] \u00e8 diventata lingua ufficiale per le comunicazioni in sardo dell'amministrazione regionale. Nel [[2012]] la [[Giunta regionale della Sardegna|giunta]] [[Ugo Cappellacci|Cappellacci]] introduce la dicitura \u00abRegione Aut\u00f2noma de Sardigna\u00bb in [[lingua sarda|sardo]], con la stessa evidenza grafica dell'italiano, nei documenti, nello stemma della Regione e in tutte le produzioni grafiche legate alla propria [[Comunicazione pubblica|comunicazione istituzionale]].\nArcheologia.\n[[File:Pozzo sacro di Santa Cristina, la volta a tholos sopra il pozzo. - panoramio.jpg|thumb|left|[[Santuario nuragico di Santa Cristina|Pozzo sacro nuragico di Santa Cristina]]]]\nI primi insediamenti preistorici del genere [[Homo]] (nello specifico [[Homo erectus]]) della Sardegna risalgono al [[Paleolitico inferiore]] (450.000-150.000 a.C.) secondo gli archeologi che nel [[1979]]-[[1980]] scoprirono un'industria litica presso il rio Altana a [[Perfugas]], in [[Anglona]]. All'interno della [[grotta Corbeddu]], nel Supramonte di [[Oliena]], sono state invece scoperte le pi\u00f9 antiche attestazioni della presenza dell'[[Homo sapiens]] sull'isola, databili a circa anni fa.\n[[File:Gigante di Monte Prama - Guerriero.jpg|thumb|Statua di guerriero dal sito di [[Monte Prama|Mont'e Prama]], presso [[Cabras]], [[Museo archeologico nazionale di Cagliari]]]]\n[[File:Colonne a tharros.jpg|miniatura|sinistra|[[Tharros]], colonne di epoca romana]]\nNella seconda met\u00e0 del [[IV millennio a.C.]] si svilupp\u00f2 la prima espressione culturale di cui si trovano tracce in tutto il territorio isolano, la [[Cultura di Ozieri]]. I ritrovamenti archeologici conservati nei pi\u00f9 importanti musei isolani hanno messo in risalto quale progresso sociale e culturale conseguirono le popolazioni preistoriche sarde.\nLe [[Archeologia|testimonianze archeologiche]] della [[civilt\u00e0 nuragica]], originatasi nell'[[et\u00e0 del bronzo]], sono innumerevoli. Frammentata in cantoni e al centro di intensi scambi commerciali con i popoli che abitavano le coste del Mediterraneo, ha lasciato sull'isola importanti e numerose vestigia. I Fenici frequentarono assiduamente la Sardegna introducendovi le prime forme di [[urbanesimo]]. [[Cartagine]] e [[Roma]] se la contesero lasciandovi tracce indelebili.\n[[File:Pavimentazione a mosaico.JPG|thumb|left|Pavimentazione a mosaico da [[Nora (Italia)|Nora]]]]\nStudi archeologici nell'isola.\nNel [[XIX secolo]] il canonico [[Giovanni Spano]] diede inizio a diverse esplorazioni nei maggiori siti, pubblicando notazioni e descrizioni nel \"Bullettino archeologico sardo\". Dal 1903 al 1936 l'archeologo [[Antonio Taramelli (archeologo)|Antonio Taramelli]] svolse una preziosa attivit\u00e0 di recupero e catalogazione di siti nell'isola. Nel dopoguerra [[Giovanni Lilliu]] port\u00f2 alla luce il villaggio nuragico di [[Su Nuraxi]] a [[Barumini]], concorrendo ad aprire nuove prospettive e conoscenze sulla storia degli antichi Sardi.\nArchitettura.\nDell'architettura preistorica in Sardegna sono presenti numerose testimonianze come le \"[[domus de janas]]\" (tombe [[Ipogeo|ipogeiche]]), le [[tombe dei giganti]], i circoli megalitici, i \"[[menhir]]\", i \"[[dolmen]]\" e i [[Pozzo sacro nuragico|templi a pozzo]]; tuttavia, l'elemento che pi\u00f9 di ogni altro caratterizza il paesaggio preistorico sardo sono i [[nuraghe|nuraghi]]; ancora oggi sono visibili i resti di migliaia di queste costruzioni di varia tipologia (semplice e complessa). Numerose sono anche le tracce lasciate dai [[Fenici]] che introdussero sulle coste nuove forme urbane.\n[[File:Chiesa di Nostra Signora di Tergu 2009.jpg|miniatura|Particolare della facciata della [[chiesa di Nostra Signora di Tergu]] (SS)]]\n[[File:Borutta - Chiesa di San Pietro di Sorres (14).JPG|thumb|Interno della [[chiesa di San Pietro di Sorres]], [[Borutta]] (SS)]]\nI [[Civilt\u00e0 romana|Romani]] diedero un nuovo assetto amministrativo all'intera isola attraverso la ristrutturazione di diverse citt\u00e0, la creazione di nuovi centri e la realizzazione di molteplici infrastrutture di cui rimangono le rovine, come il [[palazzo di Re Barbaro]] a Porto Torres o l'[[anfiteatro romano di Cagliari]]. Anche dell'epoca paleocristiana e bizantina rimangono diverse testimonianze in tutto il territorio sia sulle coste che all'interno, soprattutto legate ad [[Chiese bizantine in Sardegna|edifici di culto]].\nUn particolare sviluppo ebbe nel periodo giudicale l'[[architettura romanica in Sardegna|architettura romanica]]. A partire dal [[1063]] i [[Giudice (Storia della Sardegna)|giudici]] (judikes), attraverso cospicue donazioni, avevano favorito l'arrivo nell'isola di monaci di diversi ordini da varie regioni della penisola italiana e della [[Francia]]. Queste circostanze portarono a operare nell'isola maestranze di diversa provenienza: [[Romanico pisano|pisani]], [[Romanico lombardo|lombardi]] e [[provenza]]li, ma anche di cultura araba, provenienti dalla penisola iberica, dando luogo a manifestazioni artistiche inedite.\nLa [[basilica di San Gavino]] a [[Porto Torres]] \u00e8 considerato il testo architettonico di riferimento per lo sviluppo dell'architettura romanica in Sardegna.\nFra gli esempi pi\u00f9 rilevanti si possono citare le cattedrali di [[Cattedrale di Sant'Antioco di Bisarcio|Sant'Antioco di Bisarcio]] ([[Ozieri]]), [[Chiesa di San Pietro di Sorres|San Pietro di Sorres]] a [[Borutta]], [[Chiesa di San Nicola (Ottana)|san Nicola]] di [[Ottana]], la cappella palatina di [[Chiesa di Santa Maria del Regno|Santa Maria del Regno]] di [[Ardara]] e la [[Basilica di Santa Giusta (Santa Giusta, Italia)|basilica di santa Giusta]] e la [[Chiesa di San Nicola di Silanis]]. Oltre alle chiese di [[Chiesa di Nostra Signora di Tergu|Nostra signora di Tergu]], la [[basilica di Saccargia]] a [[Codrongianos]] e [[Chiesa di Santa Maria (Uta)|Santa Maria]] di [[Uta (Italia)|Uta]] e, relativamente al [[XIII secolo]], le chiese di [[Chiesa di Santa Maria di Monserrato (Tratalias)|santa Maria di Monserrato]] ([[Tratalias]]) e [[Chiesa di San Pantaleo (Dolianova)|San Pantaleo]] ([[Dolianova]]).\nDopo il loro arrivo nel [[1324]], gli [[Aragonesi]] concentrarono le prime realizzazioni a [[Cagliari]]; la pi\u00f9 antica chiesa [[Gotico spagnolo|gotico-catalana]] della Sardegna \u00e8 il [[santuario di Nostra Signora di Bonaria]]. Sempre a Cagliari negli stessi anni fu realizzata la cappella aragonese all'interno della [[Cattedrale di Santa Maria (Cagliari)|cattedrale]]. Nella prima met\u00e0 del [[XV secolo]] venne edificato un vero gioiello gotico, il [[Chiesa di San Domenico (Cagliari)|complesso di san Domenico]], che comprendeva la chiesa e il convento, quasi completamente distrutto durante i bombardamenti aerei del 1943, e di cui rimane solo il [[Chiostro di San Domenico|chiostro]]. Altre realizzazioni furono le chiese di [[Chiesa di San Francesco di Stampace|san Francesco di Stampace]] (di cui rimane solo una parte del chiostro), [[Chiesa di Sant'Eulalia (Cagliari)|sant'Eulalia]] e [[Chiesa di San Giacomo (Cagliari)|san Giacomo]].\nAd [[Alghero]] nella seconda met\u00e0 del [[XV secolo]] fu iniziata la costruzione della [[Chiesa di San Francesco (Alghero)|chiesa di San Francesco]] e nel [[XVI secolo]] della [[Cattedrale di Santa Maria (Alghero)|cattedrale]].\n[[File:26_Portal_g\u00f2tic_de_la_catedral_de_Santa_Maria_(l'Alguer).jpg|miniatura|left|Portale gotico della [[Cattedrale di Santa Maria (Alghero)|cattedrale di Santa Maria]] di [[Alghero]]]]\nL'[[architettura rinascimentale]] \u00e8 scarsamente rappresentata e, in genere, si \u00e8 manifestata in epoca tarda, spesso come interventi parziali su architetture preesistenti, come nel caso della [[Cattedrale di San Nicola (Sassari)|cattedrale di San Nicola di Sassari]] o la [[Concattedrale di Sant'Antonio Abate]] a Castelsardo. La [[Chiesa di Sant'Agostino (Cagliari)|chiesa di Sant'Agostino di Cagliari]] \u00e8 uno degli esempi pi\u00f9 identificabile negli [[stilema|stilemi]] rinascimentali.\nL'[[architettura barocca]] ha avuto un discreto sviluppo: esempi interessanti sono la facciata della [[Cattedrale di San Nicola (Sassari)|cattedrale di San Nicola]] a Sassari e la [[Collegiata di Sant'Anna]] a Cagliari, [[Chiesa di San Michele (Cagliari)|la chiesa di San Michele a Cagliari]], la [[Chiesa di Santa Caterina (Sassari)|chiesa di Santa Caterina]] a Sassari, la cattedrale di [[Cattedrale dei Santi Pietro e Paolo (Ales)|Ales]] e quella di [[Cattedrale di Santa Maria Assunta (Oristano)|Oristano]], ricostruite tra [[XVII secolo|Seicento]] e [[XVIII|Settecento]].\nA partire dal [[XIX secolo]], grazie alle nuove idee ed esperienze importate da alcuni architetti sardi formatisi a [[Torino]], si diffondono nell'isola nuove forme architettoniche di ispirazione [[Architettura neoclassica|neoclassica]]. Tra le figure pi\u00f9 rappresentative di questa fase architettonica spicca l'architetto cagliaritano [[Gaetano Cima]], progettista dell'[[Ospedale San Giovanni di Dio (Cagliari)|Ospedale di San Giovanni di Dio]] a Cagliari e del [[Santuario della Beata Vergine Assunta (Guasila)|santuario della Beata Vergine Assunta]] a [[Guasila]]. Altri da citare quelle di [[Giuseppe Cominotti]] autore del [[Teatro Civico (Sassari)|Teatro Civico]] di Sassari e [[Antonio Cano (architetto)|Antonio Cano]] ([[Chiesa di Santa Maria di Betlem (Sassari)|cupola di S. Maria di Betlem]] a Sassari e la [[cattedrale di Santa Maria della Neve]] a Nuoro). Nella seconda met\u00e0 dell'Ottocento a Sassari fu realizzato il [[Architettura neogotica|neogotico]] [[palazzo Giordano]] (1878) che rappresenta uno dei primi esempi di [[Revivalismo (architettura)|revivalismo]] nell'Isola, mentre risale al [[1933]] la facciata [[Architettura neoromanica|neoromanica]] della [[Cattedrale di Santa Maria (Cagliari)|cattedrale di Cagliari]].\nUn'interessante realizzazione di gusto [[Eclettismo (arte)|eclettico]], derivato dal connubio fra ispirazioni a modelli revivalisti e [[liberty]], risulta essere il [[Palazzo Civico (Cagliari)|palazzo Civico di Cagliari]], completato nei primi anni del [[XX secolo]]. L'avvento del [[fascismo]] ha influenzato fortemente negli [[Anni 1920|anni venti]] e [[Anni 1930|trenta]] l'architettura anche in Sardegna: interessanti realizzazioni di quel periodo sono i nuovi centri di Fertilia, Arborea e la citt\u00e0 di Carbonia, esempi di architettura [[Razionalismo italiano|razionalista]].\nLo sviluppo turistico iniziato negli [[anni 1960|anni sessanta]] ha fatto s\u00ec che in [[Costa Smeralda]] si procedesse alla costruzione di edifici di notevole pregio architettonico unitamente al villaggio di [[Porto Cervo]], pi\u00f9 recente la sede della [[Banca di Credito Sardo]] a [[Cagliari]] opera di [[Renzo Piano]].\nNumerose manifestazioni di [[architettura spontanea]] con diverse tipologie abitative tradizionali, sono presenti in diverse parti dell'isola: fra queste la casa alta delle zone collinari e montane, costruite in pietra e legno, e le case a corte in \"ladiri\" (mattone in terra cruda) del Campidano e diverse tipologie insediative, come gli [[Stazzo|stazzi]] in Gallura, i [[furriadroxiu]]s e i [[medau]]s nel Sulcis.\n[[File:MestreCastelsardo retaule Tuili-1.jpg|thumb|upright=0.8|Il [[Retablo di Tuili]] del [[Maestro di Castelsardo]], [[Chiesa di San Pietro (Tuili)|chiesa di San Pietro]] di [[Tuili]]]]\nArte.\nIl [[Neolitico]] fu il periodo in cui si rilevano le prime manifestazioni artistiche. Numerosi ritrovamenti delle [[Statuaria prenuragica e nuragica|tipiche statuine]] della [[Dea Madre]] e di ceramiche incise con disegni geometrici testimoniano le espressioni artistiche della preistoria sarda. Successivamente la [[Civilt\u00e0 nuragica|Cultura nuragica]] produrr\u00e0 centinaia di statuine in bronzo e l'enigmatica statuaria in pietra dei [[Giganti di Mont'e Prama]].\nIl connubio tra le popolazioni nuragiche e i mercanti provenienti da ogni parte del Mediterraneo port\u00f2 a una raffinata produzione di gioielli in oro, anelli, orecchini e monili di ogni genere, ma anche ceramiche, stele votive e decorazioni parietali. I Romani oltre all'architettura legata alle opere pubbliche, introdussero i [[mosaico|mosaici]] e ornarono con sculture e pitture le ricche ville dei [[Patrizio (storia romana)|patrizi]]. Nel [[Medioevo]], durante il periodo giudicale, le architetture delle chiese furono arricchite di [[Capitello|capitelli]], di [[Sarcofago|sarcofagi]], di [[Affresco|affreschi]], di [[Altare|altari]] in marmo e impreziosite successivamente da [[retablo|retabli]], dipinti da importanti pittori come il [[Maestro di Castelsardo]], [[Pietro Cavaro]], [[Andrea Lusso]], e la scuola del cosiddetto [[Maestro di Ozieri]] a cui facevano capo [[Giovanni del Giglio]] e [[Pietro Giovanni Calvano]].\nNel XIX secolo, per poi proseguire nel [[XX secolo|Novecento]], si affermano nell'immaginario collettivo degli isolani i miti della genuinit\u00e0 del popolo sardo, di un'isola incontaminata e fuori dal tempo. Raccontata dai tanti viaggiatori che visitarono la Sardegna in quel periodo, tali miti verranno celebrati prevalentemente da artisti sardi quali [[Giuseppe Biasi]], [[Francesco Ciusa]], [[Filippo Figari]], [[Mario Delitala]] e [[Stanis Dessy]]. Nelle loro opere racconteranno i valori autoctoni del mondo agro pastorale, non ancora omologati alla modernit\u00e0 che premeva dall'esterno. Altri artisti importanti della seconda met\u00e0 del Novecento sardo sono stati [[Costantino Nivola]], [[Salvatore Fancello]], [[Giovanni Pintori]], [[Maria Lai]] e [[Pinuccio Sciola]].\nLetteratura.\n[[File:Grazia Deledda 1926.jpg|miniatura|upright=0.8|left|[[Grazia Deledda]], [[premio Nobel per la letteratura]] nel [[1926]]]]\nLa prima opera letteraria in sardo risale alla seconda met\u00e0 del [[XV secolo|Quattrocento]]: un poemetto ispirato alla vita dei santi martiri turritani per opera dall'arcivescovo di Sassari [[Antonio Cano]].\nLa produzione letteraria ebbe un notevole sviluppo nel [[XVI secolo|Cinquecento]], il protagonista fu [[Antonio Lo Frasso]], la sua [[Los diez libros de Fortuna de Amor]] \u00e8 citata nel [[Don Chisciotte della Mancia]] di [[Miguel de Cervantes]]. L'opera \u00e8 scritta principalmente in [[lingua spagnola|spagnolo]], ma ci sono parti scritte in [[lingua catalana|catalano]] e in [[lingua sarda]]. Quello del [[Multilinguismo|plurilinguismo]] \u00e8 stato un tratto caratteristico degli scrittori isolani di quell'epoca fra questi si distinsero [[Sigismondo Arquer]], [[Giovanni Francesco Fara]] e [[Pietro Delitala]]. Delitala scrisse in [[lingua italiana|italiano]], allora [[Dialetto toscano|toscano]], e [[Gerolamo Araolla]] nelle tre lingue. Ma gi\u00e0 nel [[XVII secolo|Seicento]] si ha una totale integrazione nel mondo iberico come dimostrato dalle opere in spagnolo dei poeti [[Jos\u00e9 Delitala y Castelv\u00ec]], [[Giuseppe Zatrillas|Jos\u00e8 Zatrilla]] e gli scrittori [[Francesco Angelo de Vico]] e [[Salvatore Vidal]].\nDal [[1720]], con il passasggio del Regno di Sardegna alla [[Casa Savoia]], gradualmente l'[[lingua italiana|italiano]] divenne lingua ufficiale.\nNell'[[XIX secolo|Ottocento]] si ha un rinnovato interesse degli autori sardi per la storia e la cultura della Sardegna: [[Giovanni Spano]] intraprende i primi scavi archeologici, [[Giuseppe Manno]] scrive la prima grande storia generale dell'isola, [[Pasquale Tola]] pubblica importanti documenti del passato e scrive biografie di sardi illustri. [[Alberto La Marmora]] percorre l'isola in lungo in largo, studiandola nei particolari e scrivendo un'imponente opera in quattro parti intitolata \"Voyage en Sardaigne\".\nNei primi del [[XX secolo|Novecento]] la societ\u00e0 sarda viene raccontata da [[Grazia Deledda]], da [[Enrico Costa (scrittore)|Enrico Costa]] e dal poeta [[Sebastiano Satta]]. In questo secolo accanto alla produzione letteraria va ricordata l'esperienza politica di personaggi di grande valore come [[Antonio Gramsci]] ed [[Emilio Lussu]]. Nel secondo dopoguerra emerse [[Giuseppe Dess\u00ec]] noto principalmente per il suo romanzo [[Paese d'ombre]]. In anni pi\u00f9 recenti vasta eco ebbero i romanzi autobiografici di [[Gavino Ledda]] \"[[Padre padrone (romanzo)|Padre padrone]]\" e di [[Salvatore Satta]] \"[[Il giorno del giudizio (Salvatore Satta)|Il giorno del giudizio]]\", oltre alle opere di [[Sergio Atzeni]] e dei viventi attivi negli ultimi decenni ([[Nuova letteratura sarda]]).\nMusica e danza.\n[[File:Selargius - Costume tradizionale (25).JPG|miniatura|Suonatori di launeddas]]\nLa musica tradizionale sarda, sia cantata sia strumentale, \u00e8 molto antica. In un vaso risalente alla [[cultura di Ozieri]], circa 3.000 anni a.C., sono raffigurate delle scene di danza. La caratteristica danza sarda chiamata \"su ballu tundu\" viene accompagnata dal suono delle [[launeddas]], un antico strumento che viene fatta risalire a un'epoca antecedente all'[[VIII secolo a.C.|VIII secolo a.C]]. Su questo strumento sono stati eseguiti diversi studi fra la fine degli [[anni 1950]] e i primi [[anni 1960]] dal musicologo [[Andreas Fridolin Weiss Bentzon|Andreas F. Weis Bentzon]]. Le launeddas sono tradizionalmente diffuse soprattutto nel [[Sarrabus]], nel [[Campidano]], nel [[Sinis]] e in [[Ogliastra]].\nIl [[canto a tenore]] \u00e8 tipico della [[Barbagia]] ed \u00e8 ritenuto un'espressione artistica peculiare e unica al mondo. La prima testimonianza potrebbe risalire a un bronzetto del [[VII secolo a.C.]] dove \u00e8 raffigurato un cantore nella tipica posa dei \"tenores\". Nel [[2005]] questo canto \u00e8 stato riconosciuto dall'[[Organizzazione delle Nazioni Unite per l'educazione, la scienza e la cultura|UNESCO]] come [[Patrimoni orali e immateriali dell'umanit\u00e0|patrimonio orale e immateriale dell'Umanit\u00e0]]. Il \"[[cantu a chiterra]]\" \u00e8 un canto nato in [[Logudoro]] e diffusosi successivamente anche in [[Gallura]] e [[Planargia]]. Questo canto ha avuto una gran diffusione a partire dal [[XX secolo]] grazie alle numerose feste paesane durante le quali si svolgono delle vere e proprie competizioni tra \"cantadores\", accompagnati da un chitarrista e spesso anche da un fisarmonicista, e ha avuto popolarit\u00e0 a livello internazionale grazie all'attivit\u00e0 di [[Maria Carta]]. In ambito colto, la Sardegna ha dato i natali a diversi compositori tra i quali si ricordano [[Luigi Canepa]], [[Gavino Gabriel]], [[Lao Silesu]] ed [[Ennio Porrino]].\n[[File:Women of sardinia.jpg|sinistra|miniatura|Donne in costume tradizionale]]\nCostumi.\nDai colori vivaci e dalle forme pi\u00f9 svariate e originali, i costumi tradizionali rappresentano un chiaro simbolo di appartenenza a specifiche identit\u00e0 collettive. Sono considerati uno scrigno di [[Etnografia|tradizioni etnografiche]] e culturali dalle caratteristiche molto peculiari, frutto di secolari stratificazioni storiche. Sebbene il modello base sia omogeneo e comune in tutta l'isola, ogni paese ha un proprio abbigliamento tradizionale, maschile e femminile.\nNel passato gli abiti si diversificavano anche all'interno delle comunit\u00e0, svolgendo una precisa funzione di comunicazione in quanto rendevano immediatamente palese lo stato anagrafico e il ruolo di ciascun membro in ambito sociale, la regione storica o il paese di appartenenza, un particolare stato civile (\"baghi\u00e0na/u\", \"gath\u00eca/u\"). Ancora oggi in varie parti dell'isola si possono incontrare persone anziane vestite \"in costumene\", ma sino a met\u00e0 Novecento il costume rappresentava il vestiario quotidiano in buona parte della Sardegna.\nI materiali usati per la loro confezione sono tra i pi\u00f9 vari: si va dall'[[orbace]] alla [[seta]], al [[lino (fibra)|lino]], dal [[bisso]] al [[cuoio]]. I vari componenti dell'abito femminile sono: il copricapo (\"mucadore\"), la camicia (\"camisa\"), il corpetto (\"palas\", \"cossu\"), il giubbetto (\"coritu\", \"gipone\"), la gonna (\"unnedda\", \"sauciu\"), il grembiule (\"farda\", \"antalena\", \"defentale\"), in Ogliastra le donne di alcuni paesi hanno dei particolari ganci \"angancerias de prata\" sul copricapo. Quelli dell'abito maschile sono: il copricapo (\"[[Sa Berritta|berritta]]\"), la camicia (\"bentone\" o \"camisa\"), il giubbetto (\"gipone\"), i calzoni (\"cartzones\" o \"bragas\"), il gonnellino (\"ragas\" o \"bragotis\"), il soprabito (\"gabbanu\", \"colletu\"), la \"mastruca\", una sorta di giacca in pelle di agnello o di pecora priva di maniche (\"mastrucati latrones\" ovvero \"briganti coperti di pelli\" era l'appellativo con il quale [[Cicerone]] denigrava i Sardi ribelli al potere romano).\n[[File:Cumponidori Falegnami.jpg|miniatura|[[Oristano]], \"Su cumponidori\" della [[Sartiglia]]]]\nFeste.\nLe feste scandiscono da sempre la vita delle comunit\u00e0 isolane e in epoca moderna, soprattutto con la rivalutazione di molte sagre minori, sono legate al desiderio (e alla necessit\u00e0) di riaffermare la propria unica identit\u00e0 culturale. In Sardegna, \"andare per feste\" significa immergersi in una cultura antica alla scoperta di suoni e di armonie sconosciute, di [[ballo sardo|balli ritmici]] con ricchi costumi tradizionali, di gare poetiche fuori dal tempo, di sfrenate corse di cavalli, di sfilate folcloristiche - a piedi o a cavallo - con preziosi e coloratissimi abiti d'altri tempi.\nSpesso le feste durano diversi giorni e coinvolgono tutta la comunit\u00e0; molte volte, per l'occasione, vengono preparati dolci speciali e organizzati banchetti con pietanze tradizionali a cui tutti possono partecipare. Le feste popolari pi\u00f9 conosciute sono: [[Festa di sant'Efisio|sant'Efisio]] a [[Cagliari]], la \"[[Faradda di li candareri]]\" (proclamato [[Patrimoni orali e immateriali dell'umanit\u00e0|patrimonio orale e immateriale]] dall'UNESCO nel [[2013]]) a Sassari, [[Ardia|S'Ardia]] a [[Sedilo]], [[Sa Sartiglia]] a [[Oristano]], la [[Cavalcata sarda]] a Sassari, il carnevale allegorico di [[Tempio Pausania]] e i [[Riti della Settimana Santa in Sardegna|riti della settimana santa]] in varie parti dell'isola.\n[[File:Tenores di Bitti Mialinu Pira al Festival Internazionale del Folklore di Florinas (SS), 2009.jpg|miniatura|[[Tenores di Bitti \"Mialinu Pira\"]]. Per la sua unicit\u00e0, il canto a tenore \u00e8 stato inserito dall'UNESCO tra i patrimoni orali e immateriali dell'umanit\u00e0]]\nEventi e manifestazioni.\n[[Sa die de sa Sardigna]] \u00e8 una giornata di [[Giorno festivo|festivit\u00e0]] istituita dal [[Consiglio regionale della Sardegna]] con la [[Legge regionale|Legge Regionale]] [[14 settembre]] [[1993]] e si festeggia nella data istituzionalizzata del 28 aprile . La festivit\u00e0 fu istituita in memoria della ribellione popolare contro il sistema feudale e i soprusi baronali.\nUniversit\u00e0.\nLa Sardegna \u00e8 sede di due universit\u00e0 statali: l'[[Universit\u00e0 di Sassari]], fondata nel 1562 e a cui il re [[Filippo III di Spagna|Filippo III]] concesse lo statuto di prima Universit\u00e0 regia nel [[1617]], e l'[[Universit\u00e0 di Cagliari]], fondata nel [[1607]] ed entrata ufficialmente in funzione nel [[1626]].\nEnogastronomia.\nLa cucina sarda \u00e8 molto varia ed \u00e8 basata su ingredienti semplici e originali, derivati sia dalla tradizione pastorale e contadina, sia da quella marinara. Varia da zona a zona non solo nel nome delle pietanze ma anche nei componenti utilizzati. Come antipasti sono diffusi i prosciutti di cinghiale e di [[maiale]], le [[salsicce]], accompagnati da [[olive]] e [[funghi]], mentre per i piatti a base di pesce sono svariati gli antipasti di mare. Alcuni primi piatti tipici sono i \"[[malloreddus]]\", i \"[[culurgiones]]\", i cui ingredienti cambiano da paese a paese, il \"[[pane frattau]]\", la \"[[fregula]]\", la [[zuppa gallurese]] e le \"[[lorighittas]]\". Come secondi piatti, gli arrosti costituiscono una peculiare caratteristica, tanto che quello del maialetto \u00e8 considerato l'emblema della cucina sarda.\n[[File:Pane Sardo Pane di Villaurbana (Oristano) o.jpg|miniatura|sinistra|Pane di [[Villaurbana]] ([[Provincia di Oristano|OR]])]]\nIl pane.\nDiverse tecniche, trasmesse di generazione in generazione per lavorare la pasta, insieme ai molteplici procedimenti per farla lievitare, contribuiscono a offrire una vasta scelta di originali forme di pane in ogni regione dell'isola. Alcuni tipi di pane pi\u00f9 diffusi sono: il [[pane carasau]], tipico pane della [[Barbagia]], composto da una sfoglia croccante, rotonda e piatta, il nome deriva da \"carasare\" che in sardo significa tostare, cosparso d'olio, salato e scaldato al forno viene chiamato \"[[Pane carasau#Il pane guti\u00e0u|pane gutiau]]\"; il \"[[pistocu]]\" (tipico ogliastrino), di spessore maggiore della sfoglia di \"pane carasau\"; la \"spianada\", conosciuta anche come \"cogones\" o \"cogoneddas\", pagnotta di semola di grano duro, dalla forma rotonda e non molto spessa; in Ogliastra \u00e8 tipico il \"pani pintau\", i prodotti pi\u00f9 significativi provengono da [[Tertenia]] e [[Ulassai]], in quest'ultimo paese si realizza anche un pane unico nel suo genere il \"pani de binu cotu\", per le feste. Il \"[[civraxiu]]\", tipico del [[Campidano]], \u00e8 una grande pagnotta che si consuma a fette; il \"[[coccoi a pitzus]]\", pagnotta decorata di semola di grano duro; il \"[[pane 'e poddine]]\", tipico del [[Logudoro]] e dell'[[Anglona]], dal diametro di circa 40 cm, e noto anche con il nome di \"pane di Ozieri\" o anche \"pane ladu\", \u00e8 molto simile al pane che i [[Greci]], gli [[Arabi]] e gli [[Ebrei]] chiamano [[pita]].\n[[File:Torta degli sposi.jpg|miniatura|upright=0.7|[[Quartucciu]] ([[Citt\u00e0 metropolitana di Cagliari|CA]]), torta nuziale]]\nDolci e pani votivi.\nLegata a particolari ricorrenze, la lavorazione dei pani votivi e la preparazione dei dolci in certe regioni dell'isola pu\u00f2 diventare un'arte. Gli ingredienti sono semplici e vanno dalla [[Farina#Farina e semola|farina di grano duro]] alle [[mandorla|mandorle]], al [[miele]]. In alcuni dolci si usa come ingrediente anche il [[formaggio]] o la [[ricotta]]. A gennaio in alcune regioni, per i fal\u00f2 di [[Sant'Antonio abate|sant'Antonio]], vengono preparati come dolci le \"cotzuleddas\", i \"pirichitos\" e il \"[[pistiddu]]\". Per [[carnevale]] si preparano le \"frisolas\", le \"[[catas]]\", le \"[[orilletas]]\" e le \"tz\u00ecpulas\".\nPer la festa di [[san Marco]] sono tipici i pani votivi artistici, gialli per la presenza dello [[Zafferano di Sardegna|zafferano]], decorati con delle particolari fantasie floreali viste come delle vere e proprie effimere opere d'arte. Per la [[Pasqua]] si preparano le \"pitzinnas de ou\", le \"[[Pardulas|casadinas]]\", le \"tzilicas\" e la \"pischedda\". Per [[Ognissanti]] dolci caratteristici sono il \"[[Saba (gastronomia)|pane de saba]]\" e i vari \"[[Pabassinas|pabassinos]]\". Per i matrimoni si preparano dolci molto variegati e ricchi di decorazioni come i singolari \"gat\u00f2\", \"sos coros\", \"s'arantzada\". In altre occasioni sono comunemente diffusi il [[torrone]], le \"[[seadas]]\", i \"rujolos\", i mostaccioli, i [[sospiri]], particolarmente delicate e pregiate le copulette (\"tiriccas\") di Ozieri.\n[[File:Formaggi e salumi sardi-2.jpg|miniatura|sinistra|upright=0.7|Forme di [[pecorino sardo]]]]\nI formaggi.\nLa Sardegna ha un'antica tradizione pastorale e offre una vasta produzione di formaggi pecorini esportati e apprezzati ovunque, soprattutto in [[America del Nord|Nord America]]. Sono tre i formaggi [[Denominazione di origine protetta|DOP]]: il [[Fiore Sardo]], il [[Pecorino Sardo]] e il [[Pecorino Romano]] che, a dispetto del nome, \u00e8 prodotto per il 90% nell'isola.\nVini e liquori.\nCome evidenziato da alcune ricerche archeologiche, la coltura della [[Vitis|vite]] in Sardegna risale all'epoca della [[civilt\u00e0 nuragica]]. Tale tradizione \u00e8 continuata con i Romani e poi attraverso le varie occupazioni straniere si \u00e8 ancora arricchita. Tra i vini rossi si annoverano il [[Cannonau di Sardegna|Cannonau]], il [[Monica di Sardegna|Monica]], il [[Carignano del Sulcis rosso|Carignano del Sulcis]], il [[Gir\u00f2 di Cagliari|Gir\u00f2]], mentre tra i bianchi vi sono quelli previsti dal disciplinare [[Vermentino di Gallura DOCG]], la [[Malvasia di Bosa secco|Malvasia di Bosa]], il [[Nasco di Cagliari|Nasco]], il [[Alghero Torbato|Torbato]] di [[Alghero]], il [[Nuragus di Cagliari]], il [[Moscato di Sardegna|Moscato]], la [[Vernaccia di Oristano]]. A fine Novecento diversi vitigni minori sono stati riscoperti e sono oggetto di un'importante valorizzazione da parte di diversi produttori sardi.\n\u00c8 il caso di vitigni come il Cagnulari (che era in via di estinzione), del Caddiu (valle del Tirso), del Semidano e altri. Vista la lunga tradizione, molti vini sono DOC, e variano di gusto e di gradazione a seconda delle regioni in cui vengono prodotti. Si produce l'acquavite che \u00e8 nota con il nome di \"[[filu 'e ferru]]\" o \"abbardente\". Tra i liquori, il liquore di mirto (sia bianco sia rosso) e il Villacidro sono tra i pi\u00f9 diffusi.\nSociet\u00e0.\nEvoluzione demografica.\nNonostante una civilizzazione plurimillenaria e una popolazione residente quasi triplicatasi nell'arco di circa 140 anni, la Sardegna \u00e8 una delle poche regioni europee in cui un'economia moderna e diversificata convive con un ecosistema naturale ancora intatto, se non vergine, in vaste aree del territorio; questo fatto \u00e8 spiegabile demograficamente grazie alla bassa densit\u00e0 abitativa, pari a 69 ab./km\u00b2, dato al terzultimo posto fra le regioni italiane, preceduto solo dalla [[Valle d'Aosta]] con 39 ab./km\u00b2 e dalla [[Basilicata]] con 60 ab./km\u00b2.\nQuesta densit\u00e0 si ritrova equamente distribuita in maniera diversa in base ai territori, con un minimo nella [[provincia di Nuoro]] con 37,69 ab./km\u00b2, passando per i 52,84 ab./km\u00b2 della [[provincia di Oristano]], i 54,68 ab./km\u00b2 della [[provincia del Sud Sardegna]], i 64,22 ab./km\u00b2 della [[provincia di Sassari]] per finire con i 345,87 ab./km\u00b2 della [[citt\u00e0 metropolitana di Cagliari]]. Lo scostamento di tali valori \u00e8 dovuto sostanzialmente alla dislocazione della popolazione sul territorio dell'isola: alte densit\u00e0 si ritrovano infatti attorno ai maggiori centri urbani (Cagliari e area metropolitana, Sassari, Olbia, Alghero, Nuoro e Oristano), mentre densit\u00e0 scarse sono tipiche delle zone dell'entroterra caratterizzate da centri abitati di piccole dimensioni e vaste zone non urbanizzate.\n[[File:Citt\u00e0 Sardegna collage.png|upright=1.5|miniatura|sinistra|Panoramica delle pi\u00f9 importanti citt\u00e0 sarde (dall'alto a sinistra: [[Cagliari]], [[Alghero]], [[Sassari]], [[Nuoro]], [[Oristano]], [[Olbia]])]]\nCitt\u00e0 e aree urbane.\nI centri urbani pi\u00f9 importanti sono il capoluogo [[Cagliari]] e [[Sassari]] secondo polo di rilevanza regionale.\n[[Cagliari]] ( ab.) \u00e8 a capo dell'[[Citt\u00e0 metropolitana di Cagliari|omonima]] [[citt\u00e0 metropolitana]] di abitanti circa, i cui centri principali sono [[Quartu Sant'Elena]] ( ab.), [[Selargius]] ( ab.), [[Assemini]] ( ab.), [[Capoterra]] ( ab.), [[Sestu]] ( ab.), [[Monserrato]] ( ab.), [[Sinnai]] ( ab.) e [[Quartucciu]] ( ab.).\n[[Sassari]] ( ab.) e [[Alghero]] ( ab.) sono le citt\u00e0 che costituiscono la [[rete metropolitana del Nord Sardegna]] (col capoluogo sassarese come centro catalizzatore) che si espande soprattutto verso la [[Nurra]] e il [[golfo dell'Asinara]] che include anche cittadine come [[Porto Torres]] ( ab.), [[Sorso]] ( ab.) e altri centri minori quali [[Sennori]], [[Castelsardo]], [[Valledoria]] e [[Stintino]] per un totale di poco pi\u00f9 di abitanti.\nI centri urbani rimanenti fungono da riferimento socio-economico per i relativi circondari e hanno tutti una popolazione compresa tra e abitanti: [[Olbia]] ( ab.), [[Nuoro]] ( ab.), [[Oristano]] ( ab.), [[Carbonia]] ( ab.), [[Iglesias (Italia)|Iglesias]] ( ab.), [[Arzachena]] ( ab.), [[Tempio Pausania]] ( ab.), [[Villacidro]] ( ab.), [[Siniscola]] ( ab.), [[Guspini]] ( ab.), [[La Maddalena]] ( ab.), [[Sant'Antioco (Italia)|Sant'Antioco]] ( ab.), [[Tortol\u00ec]] ( ab.) e [[Ozieri]] ( ab.).\nDei 377 comuni sardi, 22 possono fregiarsi ufficialmente del [[titolo di citt\u00e0]] e alcuni di 'citt\u00e0 regia': [[Alghero]] (citt\u00e0 regia), [[Bosa]] (citt\u00e0 regia), [[Cagliari]] (citt\u00e0 regia), [[Carbonia]], [[Castelsardo]] (citt\u00e0 regia), [[Iglesias (Italia)|Iglesias]] (citt\u00e0 regia), [[Ittiri]], [[La Maddalena]], [[Lanusei]], [[Macomer]], [[Nuoro]], [[Olbia]], [[Oristano]] (citt\u00e0 regia), [[Ozieri]], [[Porto Torres]], [[Quartu Sant'Elena]], [[Sanluri]], [[Sassari]] (citt\u00e0 regia), [[Siniscola]], [[Sorso]], [[Tempio Pausania]] e [[Tortol\u00ec]].\nImmigrazione.\nLa presenza dell'[[Homo sapiens|uomo moderno]] sull'isola risale al [[paleolitico superiore]] ([[grotta Corbeddu]]), ma \u00e8 solo a partire dal [[neolitico]] che si ha una capillare occupazione del territorio grazie all'arrivo di nuove popolazioni dall'[[Europa continentale]] che introdussero la cosiddetta \"[[rivoluzione neolitica]]\", originatasi nel [[Vicino Oriente]]. Durante l'[[et\u00e0 dei metalli]] altre genti, provenienti da varie regioni europee, si spinsero sull'isola, sovrapponendosi o mischiandosi con chi le precedeva.\nLa particolare posizione geografica, inserita al centro del Mediterraneo occidentale, le ricchezze minerarie e le fertili pianure, hanno fatto della Sardegna, sin dall'antichit\u00e0, un'isola molto ambita dalle potenze coloniali antiche. Dal [[VIII secolo a.C.]] circa, i [[Fenici]] si insediarono in alcune localit\u00e0 costiere dove edificarono le prime citt\u00e0. Sempre in guerra con i nuragici, mai assoggettati del tutto, sia i Cartaginesi sia i Romani fondarono nuovi insediamenti e deportarono nell'isola un vasto numero di schiavi, utilizzati per lavorare nelle miniere e nelle pianure come agricoltori, per la produzione intensiva di [[Cereale|cereali]].\nImportante, nel [[Medioevo]], fu anche l'afflusso di genti [[Repubblica di Pisa|toscane]], [[Repubblica di Genova|liguri]] e [[Corsi (popolo moderno)|c\u00f2rse]] e successivamente [[Spagna|iberiche]] durante la dominazione aragonese e spagnola, mentre in epoca moderna, nel [[XVIII secolo]], ci fu l'insediamento dei [[tabarchini]] nell'[[isola di San Pietro]] ([[Carloforte]]) e nell'estremit\u00e0 settentrionale dell'[[isola di Sant'Antioco]] ([[Calasetta]]). Nella prima met\u00e0 del [[XX secolo]] arrivarono alcune [[Veneto|popolazioni venete]], chiamate da [[Benito Mussolini|Mussolini]] a insediarsi nelle bonifiche dell'oristanese e che nel [[1928]] fondarono \"Mussolinia\", in seguito rinominata [[Arborea (comune)|Arborea]]. Molti minatori peninsulari giunsero da diverse parti d'Italia per popolare il grosso [[Miniera|centro minerario]] di [[Carbonia]], nel Sulcis ([[1938]]). Nel [[1946]] arrivarono gli esuli [[Esodo istriano|istriano]]-[[Venezia Giulia|giuliano]]-[[Dalmati italiani|dalmati]] scampati all'[[Massacri delle foibe|epurazione etnica]] perpetrata in [[Dalmazia]] e nell'[[Istria]], che si stabilirono a [[Fertilia]], nella [[Nurra]] di [[Alghero]]. Tra la fine del [[XX secolo]] \u00e8 l'inizio del [[XXI secolo|XXI]] si \u00e8 registrato un discreto flusso immigratorio di cittadini provenienti da altri paesi europei ed extra-europei. La popolazione straniera al 31-12-2020 ammontava a persone, il 3,3% della popolazione totale sarda.\nEmigrazione.\nI primi flussi emigratori considerevoli si registrano verso la fine dell'[[XIX secolo|Ottocento]], in seguito all'interruzione del trattato commerciale con la Francia nel [[1888]] .\nIl picco massimo fu raggiunto nel biennio 1896-1897 allorch\u00e9 partirono oltre 5.200 persone dirette principalmente in [[America]].\nConsiderando il periodo che va dal [[1876]] al [[1903]] gli espatri sardi furono verso il bacino del Mediterraneo e l'Europa (complessivamente il 61,9%), mentre il resto dei flussi emigratori era quasi interamente destinato verso le [[Americhe]] (di cui oltre il 92% con meta il [[Brasile]]). Dai primi anni del Novecento il flusso divenne costante, dal [[1901]] al [[1905]] la destinazione principale fu l'[[Africa]]. Dal [[1906]] al [[1914]] la media annuale crebbe in maniera considerevole e anche le destinazioni cambiarono infatti l'America divenne la meta pi\u00f9 ambita seguita dall'Europa, mentre in Africa si indirizz\u00f2 il flusso minore.\nDopo l'intervallo della [[prima guerra mondiale]] il flusso riprese e nell'intervallo fra il [[1919]] e il [[1925]] l'Europa assorb\u00ec la maggioranza degli emigranti. In totale considerando l'intervallo dal 1876 al 1925 si contano emigrati verso l'Europa, verso l'America e verso l'Africa. Dal [[1987]] al [[1999]], secondo le statistiche, sono emigrati isolani (82% in Europa, 16% nelle Americhe), mentre ne sono rientrati , con una differenza di unit\u00e0. La situazione all'inizio del [[XXI secolo]] vede la popolazione sarda emigrata all'estero stabilita nell'81% dei casi in alcuni dei maggiori paesi europei ([[Francia]], [[Belgio]], [[Paesi Bassi]], [[Germania]] e [[Svizzera]]), altre mete sono nazioni come [[Inghilterra]], [[Spagna]], [[Argentina]] e [[Venezuela]]. Fra questi un numero cospicuo \u00e8 costituito da giovani laureati. Una caratteristica particolare del movimento migratorio sardo fu quello dell'emigrazione femminile che in alcuni periodi, come negli [[Anni 1960|anni sessanta]] era comparabile come numero a quella maschile.\nEconomia.\n[[File:ERDF 2014-2020 it.svg|thumb|upright=1.2|[[Fondo europeo di sviluppo regionale]] 2014-2020 ]]\nSecondo [[Eurostat]] nel 2009 la Sardegna aveva un [[reddito pro capite]] a [[Teoria della parit\u00e0 dei poteri di acquisto|parit\u00e0 di potere di acquisto]] pari all'80% della media dell'[[Unione europea]]; le regioni italiane pi\u00f9 povere erano la [[Sicilia]] e la [[Calabria]] con il 68%, la suddivisione pi\u00f9 ricca era la [[Provincia Autonoma di Bolzano]] con il 148%. Tra le altre regioni insulari europee della fascia mediterranea la pi\u00f9 ricca era la piccola regione greca dell'[[Egeo Meridionale]] col 114%; seguivano la Sardegna l'[[Egeo Settentrionale]] col 76%, le [[Azzorre]] col 75% e la Sicilia.\nQuesti pochi dati parrebbero indicare che, all'interno di un Paese con differenze regionali rilevanti rispetto ad altri Stati dell'Unione Europea, il livello di benessere dei sardi sia tra i pi\u00f9 elevati del [[Mezzogiorno (Italia)|Mezzogiorno]], tenendo in conto solo le medie regionali. Facendo invece il paragone con le altre regioni insulari della fascia mediterranea, pur non essendoci particolari differenze, e tenendo conto della estensione territoriale e della consistenza demografica (solo la Sicilia e le [[Canarie]] sono pi\u00f9 popolose, tutte le altre hanno meno di un milione di abitanti), la situazione della Sardegna non appare particolarmente rosea. Le ragioni del ritardo sono antiche e complesse: l'insularit\u00e0 \u00e8 di per s\u00e9 una diseconomia, la zona mediterranea \u00e8 complessivamente in ritardo rispetto all'Europa centro-settentrionale, e le scelte di politica economica da parte sia del governo italiano sia dell'amministrazione regionale sarda non hanno permesso la sostanziale diminuzione del divario con l'Italia centro-settentrionale, nonostante ingenti investimenti pubblici nel corso degli ultimi decenni.\nI limiti principali allo sviluppo economico della Sardegna sono quindi legati soprattutto alla carenza di [[infrastrutture]], in particolare nei trasporti sia esterni che interni, al costo complessivo del lavoro, del denaro e alla pressione fiscale, che gravano in egual modo sulle regioni geograficamente pi\u00f9 favorite, e che non permettono alle imprese sarde in qualsiasi settore di essere competitive in un mercato sempre pi\u00f9 aperto.\nDati economici.\nOltre al [[commercio]], al pubblico impiego e alle [[information technology|nuove tecnologie]], l'attivit\u00e0 trainante dell'economia \u00e8 il [[turismo]], sviluppatosi inizialmente lungo le coste settentrionali dell'isola. Il [[settore terziario|terziario]] \u00e8 il settore che occupa il maggior numero di addetti; gli occupati sono ripartiti nei tre settori nelle seguenti percentuali:\nIl tasso di disoccupazione nel 2019, secondo l'[[Istituto Nazionale di Statistica|ISTAT]], si attestava sul 19,8% .\n[[File:Porto Torres - chemical industry.jpg|miniatura|sinistra|Polo petrolchimico di [[Porto Torres]] ([[Provincia di Sassari|SS]])]]\nIndustria.\nLa nascita del settore industriale sardo contemporaneo (escludendo quindi il settore minerario) \u00e8 principalmente dovuta all'apporto dei finanziamenti statali al \"Piano di Rinascita\" negli [[anni 1960|anni sessanta]]-[[anni 1970|settanta]], che port\u00f2 alla formazione dei cosiddetti \"poli di sviluppo\" industriali nei settori chimico, petrolifero e metallurgico in varie aree dell'isola. Oltre ad essi sono attive imprese industriali nel settore alimentare, manifatturiero, metalmeccanico, edile e legato alla lavorazione del sughero.\nL'energia viene prodotta da [[centrali termoelettriche]] (a carbone), [[centrali idroelettriche|idroelettriche]] (nei bacini artificiali) e da varie [[Centrale eolica|centrali eoliche]].\n[[File:Montevecchio.jpg|miniatura|La miniera di [[Montevecchio]], nella [[provincia del Sud Sardegna]]]]\nMiniere.\nLa Sardegna \u00e8 la regione italiana con il sottosuolo pi\u00f9 ricco di minerali. Prima l'[[ossidiana]], poi l'[[argento]], lo [[zinco]] e il [[rame]] sono stati fin dall'antichit\u00e0 una vera ricchezza per l'isola, posizionandola al centro di intensi traffici commerciali. Molti centri minerari erano sfruttati per l'estrazione di [[piombo]], zinco, rame e argento, e dall'[[XIX secolo|Ottocento]] in poi furono aperte miniere di [[carbone]], [[antimonio]] e [[bauxite]] e [[oro]].\nDopo il secolare sfruttamento, dalla seconda met\u00e0 degli [[anni 1960|anni sessanta]] molti siti minerari hanno cessato l'attivit\u00e0 e le zone minerarie si stanno convertendo sempre di pi\u00f9 al turismo legato all'[[archeologia industriale]].\n[[File:Sheep near lula sardinia.jpg|miniatura|sinistra|Gregge nelle campagne di [[Lula (Italia)|Lula]] ([[Provincia di Nuoro|NU]])]]\nAgricoltura e allevamento.\nIl 47,9% della superficie della Sardegna \u00e8 sfruttata per pascoli e agricoltura: di questo per il 60,1% per l'allevamento, il 34,1% per l'agricoltura e il resto \u00e8 occupato da coltivazioni legnose. In Sardegna vivono oltre 3 milioni di ovini, quasi la met\u00e0 dell'intero patrimonio nazionale, a fronte di circa [[Pastore|pastori]]. La Sardegna si \u00e8 specializzata da millenni nell'allevamento [[ovino]] e, in minor misura, [[Capra (zoologia)|caprino]] e [[Bovinae|bovino]]. Nell'isola si contavano nel 2012 capi appartenenti alla razza \"[[capra sarda]]\". Oltre alla [[carne]], dal [[latte]] ricavato si produce anche una grande variet\u00e0 di [[Formaggi sardi|formaggi]].\n[[File:Panoramica dall'ingresso del castello di Monreale.jpg|thumb|upright=1.6|Veduta sul [[Monreale (subregione)|Campidano di Sanluri]] dal [[Castello di Monreale (Sardara)]]]]\nAnche l'agricoltura ha avuto un ruolo molto importante nella storia economica della Sardegna, soprattutto nella grande piana campidanese, nel centro-sud dell'isola, particolarmente adatta alla [[cerealicoltura]]. Nel [[XXI secolo]] il settore agricolo \u00e8 legato soprattutto a produzioni specializzate come quelle cerealicola, [[Vinicoltura|vinicola]], dell'[[olivicoltura]], degli [[agrume|agrumi]] e del [[carciofo]]. Le bonifiche hanno aiutato ad estendere le colture e di introdurre alcune coltivazioni specializzate quali ortaggi e frutta, accanto a quelle storiche dell'[[Olea europaea|ulivo]] e della vite che sono presenti nelle zone collinari.\nNel patrimonio boschivo \u00e8 presente la [[quercia da sughero]], la quale cresce spontanea favorita dall'aridit\u00e0 del terreno e che viene esportata; la Sardegna produce infatti circa l'80% del [[sughero]] italiano.\nPesca.\nResa insicura in passato dalle frequenti scorrerie saracene e barbaresche, la [[pesca (attivit\u00e0)|pesca]] \u00e8 un'attivit\u00e0 affermatasi tra il Settecento e l'Ottocento, grazie alla pescosit\u00e0 dei mari circostanti e alla notevole estensione costiera dell'isola. \u00c8 molto sviluppata a Cagliari, ad Alghero e nelle coste del [[Sulcis]], oltre ad avere rilevanza anche in Gallura e nell'[[Oristano|Oristanese]] ([[Anguilla anguilla|anguille]] e [[mugil cephalus|muggini]]). Ottima \u00e8 la produzione di [[Mitilo|mitili]], specialmente a [[Olbia]].\nNelle zone di [[Alghero]], [[Bosa]] e [[Santa Teresa di Gallura|Santa Teresa]] \u00e8 molto attiva la pesca alle [[Aragosta|aragoste]] insieme alla raccolta del [[corallo]]. Di antica tradizione e mai abbandonata \u00e8 la pesca del [[tonno]] specie nei dintorni di [[Carloforte]].\nNell\u2019antichit\u00e0 e nell\u2019Alto Medioevo la Sardegna era isola molto conosciuta anche per la sua produzione di speciali tinte purpuree dovuta alla pesca di un\u2019ottima qualit\u00e0 di murice, un gasteropodo che ancora si pu\u00f2 trovare nei mari di quell\u2019isola, per esempio tra le scogliere di Costa Paradiso. Cos\u00ec ne leggiamo infatti nel \"Lexicon\" del Suida (X sec.): \"Sardinia. Insula maxima juxta Italiam, in qua insignes &amp; intensi admodum coloris purpur\u00e6 nascuntur. Et proverbium: \u2018Tinctura Sardonica\u2019. Id est, rubra &amp; purpurea\".\nArtigianato.\n[[File:Artigianato sardo, oggetti in filigrana.jpg|miniatura|left|Gioielli sardi in filigrana]]\nL'[[artigianato]] tradizionale sardo \u00e8 un insieme di arti popolari estremamente vario, sviluppato in campi molto diversi, ricco di gusto e originalit\u00e0. Alcune di queste forme artistiche sono di origine antica ed hanno subito l'influenza delle diverse culture che hanno segnato la storia dell'isola.\nLa [[tessitura]] in lana, cotone e lino di [[tappeto|tappeti]], [[arazzo|arazzi]], cuscini e tende \u00e8 in larga parte ancora praticata a mano con [[telaio (tessitura)|telai]] di concezione molto antica. I gioielli tradizionali sono in [[filigrana]]. Tra essi la \"corbula\", ossia il bottone sardo. La lavorazione del legno \u00e8 caratterizzata da prodotti originali come le cassapanche intagliate, le sedie impagliate di [[Assemini]], le \"biseras\" dei [[Mamuthones]],(le maschere tradizionali [[Mamoiada|mamoiadine]]), e le produzioni in [[sughero]] di [[Calangianus]].\nL'artigianato della [[cesteria|cestineria]] in [[asfodelo]] \u00e8 molto diffuso, specie nell'[[Oristano|oristanese]], nei paesi di [[Flussio]] e [[Tinnura]]. Le [[ceramica|ceramiche]] hanno una forma semplice e lineare. Altra antica tradizione artigianale sarda \u00e8 quella legata alla coltelleria artigianale, con la produzione della [[Resolza|\"arresoja\", \"resolza\" o \"resorza\"]] nella cui lavorazione si distinguono gli artigiani di [[Pattada]] e [[Arbus (Italia)|Arbus]].\nTecnologia.\n[[File:Crs4 Research Center Scientific Park of Sardinia Polaris 2.jpg|thumb|La sede del CRS4]]\nIn Sardegna dai primi [[anni 1990]] si \u00e8 consolidata una forte competenza sulle tecnologie digitali. A [[Pula (Italia)|Pula]] sorge il [[CRS4]] (Centro di Ricerca, Sviluppo e Studi Superiori in Sardegna) che, sotto la guida del [[premio Nobel per la Fisica]] [[Carlo Rubbia]], ha permesso di portare avanti progetti di respiro nazionale e internazionale, come il primo [[sito web]] italiano ([[1993]]), il primo [[giornale on-line]] europeo curato dall'[[Unione Sarda]] ([[1994]]), uno dei primi [[Internet service provider]] italiani, [[Video On Line]], e propiziato la nascita di [[Tiscali (azienda)|Tiscali]], la cui sede \u00e8 sita nell'[[Campus Tiscali|omonimo campus]] in localit\u00e0 [[Sa Illetta]] a Cagliari, e diverse altre iniziative. Presso il CRS4 sono presenti inoltre centri di sviluppo e laboratori di innovazione della multinazionale cinese [[Huawei]].\nNel novembre del [[2016]] presso il comune di [[Codrongianos]] il Gruppo [[Terna (azienda)|Terna]] crea il suo polo tecnologico pi\u00f9 avanzato in [[Europa]] a supporto e protezione delle reti elettriche nazionali con 250.000 metri quadrati di ricerca e innovazione hi-tech.\nL'[[2017|anno successivo]] sempre a novembre presso il Blocco A della Cittadella Universitaria di Cagliari nasce il [[C.E.S.A.R]] (Centro Servizi Ateneo per la Ricerca) che ospita diversi ambienti multidisciplinari di ricerca polivalente con attrezzature di altissimo livello tecnologico, uniche in Sardegna.\nNel [[2018]] presso gli impianti delle miniere di carbone di Seruci, nel territorio di [[Gonnesa]] \u00e8 in attivo il \"Progetto Aria\", con il quale si utilizza uno dei diversi pozzi della miniera come torre di distillazione criogenica, cio\u00e8 un moderno e tecnologico impianto di [[Frazionamento dell'aria]] per la produzione di [[Argon]], necessario per lo studio sulla [[Materia oscura]], in collaborazione con gli apparati dei [[Laboratori nazionali del Gran Sasso]] e diversi altri isotopi necessari per la farmaceutica.\nIl [[Distretto aerospaziale della Sardegna]] (DASS) collabora con gli apparati del CRS4 e attraverso quest'ultimo nel comune di [[San Basilio (Italia)|San Basilio]] ([[Provincia del Sud Sardegna|SU]]) \u00e8 nato il [[Sardinia Radio Telescope]] che nel [[2017]] ha permesso una collaborazione proficua con la [[NASA]].\nNel luglio del [[2018]] presso il comune di [[Assemini]] l'[[Eni]] ha realizzato un laboratorio tecnologico permanente per risolvere problematiche in campo ambientale ed energetico per la realizzazione di impianti tecnologicamente avanzati quali il CSP (Concentrated Solar Power) gi\u00e0 sviluppati con il [[Politecnico di Milano]]; in regione \u00e8 presente anche il [[poligono sperimentale e di addestramento interforze di Salto di Quirra]], nel quale \u00e8 in fase di sperimentazione dal [[2021]] lo [[Space Propulsion Test Facility di Perdasdefogu]].\nDal [[2008]] \u00e8 in fase di studio il [[Telescopio Einstein]], il sito sardo candidato ad ospitare questo progetto di terza generazione \u00e8 la Miniera di Sos Enattos a [[Lula]].\nTurismo.\n[[File:Porto cervo 1.JPG|thumb|Scorcio di [[Porto Cervo]]]]\nGrazie al [[clima]] mite, ai paesaggi incontaminati, alla purezza delle acque marine, la Sardegna attira ogni anno un gran numero di vacanzieri (nel [[2007]] le presenze turistiche per la prima volta hanno superato i 10 milioni di visitatori). I primi investimenti e i primi piani di sviluppo risalgono al 1948 e furono attuati attraverso l'[[ESIT]] (Ente Sardo Industrie Turistiche). Il primo boom turistico si svilupp\u00f2 a cavallo tra gli anni cinquanta e sessanta, soprattutto ad [[Alghero]] e nella sua [[riviera del Corallo]]. Pochi anni dopo nacque la [[Costa Smeralda]] che ben presto si afferm\u00f2 tra il [[jet set]] internazionale, divenendo la localit\u00e0 turistica sarda per eccellenza grazie al [[turismo indotto dalla cultura di massa]].\nDagli [[anni 1990|anni novanta]], con la diffusione delle [[compagnie aeree low cost]] ha preso piede il fenomeno dei viaggi di breve durata in ogni periodo dell'anno; questa nuova tipologia di turismo ha avuto nell'isola un notevole sviluppo, favorendo la diversificazione, la destagionalizzazione ed interessando anche le zone interne ed il [[turismo culturale]], oltre che il [[turismo equestre]], l'[[escursionismo]], il [[birdwatching]], la [[Vela (sport)|vela]] e il [[free climbing]].\nTrasporti e comunicazioni.\nPer contrastare efficacemente gli effetti dell'insularit\u00e0, \u00e8 stata sviluppata nel tempo una buona rete di servizi e di impianti portuali ed aeroportuali. Ben distribuiti nel territorio queste strutture collegano l'isola al continente italiano ed europeo per mezzo di linee aeree e tramite navi che partono dai porti pi\u00f9 importanti. Durante la stagione turistica, il traffico lungo tutte le vie di comunicazione e nelle stazioni marittime, aumenta in modo considerevole e gli spostamenti nelle localit\u00e0 interne richiedono tempo. Le strade sono spesso ricche di tornanti e panoramiche (a parte le principali direttrici), con curve e saliscendi a secondo l'[[orografia]] del territorio: andare piano \u00e8 d'obbligo.\nIl servizio regionale di trasporti pubblico [[ARST]] (Azienda regionale sarda trasporti) collega tramite autobus la totalit\u00e0 dei comuni con almeno una corsa giornaliera, ed \u00e8 presente negli aeroporti e nei porti in coincidenza con l'arrivo degli aerei e dei [[Traghetto|traghetti]]. Le localit\u00e0 pi\u00f9 isolate sono invece servite da compagnie private. Nelle citt\u00e0 di Alghero, Cagliari (con tutta l'area metropolitana), Carbonia, Iglesias, Macomer, Nuoro, Olbia, Oristano, Ozieri, Porto Torres, Quartu Sant'Elena, Sassari, Selargius e Tortol\u00ec sono presenti sistemi di trasporto pubblico urbano.\nTrasporti marittimi.\n[[File:JANAS 27-09-2005 ARBATAX (1).jpg|miniatura|Traghetto in arrivo al porto di [[Arbatax]]]]Tramite moderne stazioni marittime e traghetti, la Sardegna \u00e8 collegata con i pi\u00f9 importanti porti italiani del mar Tirreno e del mar Ligure, ma anche con la Francia e la [[Spagna]]. I porti di partenza dal resto d'Italia sono: [[Civitavecchia]], [[Genova]], [[Livorno]], [[Piombino]], [[Napoli]] e [[Palermo]]. I porti di collegamento con la Corsica sono: [[Ajaccio]], [[Porto Vecchio]], [[Bastia]], [[Bonifacio (Francia)|Bonifacio]] e [[Propriano]]. La Francia continentale \u00e8 collegata tramite i porti di [[Tolone]] e [[Marsiglia]], la [[Spagna]] con lo scalo di [[Barcellona]]. I porti di arrivo sono: [[Arbatax]], [[Cagliari]], [[Golfo Aranci]], [[Olbia]], [[Porto Torres]] e [[Santa Teresa Gallura]]. Le compagnie di navigazione che garantiscono i servizi verso l'isola sono: [[Tirrenia \u2013 Compagnia Italiana di Navigazione|Tirrenia]], [[Moby Lines]], [[Corsica Ferries - Sardinia Ferries]], [[Grandi Navi Veloci]], [[Grimaldi Lines]] e le francesi [[Corsica Linea]] e [[Compagnie m\u00e9ridionale de navigation|CMN]]. [[Caronte &amp; Tourist]] e [[Delcomar]] collegano infine la Sardegna con alcune delle sue isole minori.\nTrasporti aerei.\nTre aeroporti internazionali ([[Aeroporto di Alghero-Fertilia|Alghero-Fertilia]], [[Aeroporto di Olbia-Costa Smeralda|Olbia-Costa Smeralda]], [[Aeroporto di Cagliari-Elmas|Cagliari-Elmas]]) smistano il traffico in arrivo e in partenza verso le principali citt\u00e0 italiane e svariate destinazioni europee, quali il [[Regno Unito]], la [[Scandinavia]], la [[Spagna]] e la [[Germania]], mentre due sono gli aeroporti regionali. Le principali compagnie sono [[Volotea]], [[Ryanair]], [[easyJet]], [[TUI fly]] e [[Wizz Air]].\nTrasporti su rotaia.\n[[File:Autotreno ATR 365 (02).jpg|miniatura|Autotreno diesel pendolante [[Autotreni ATR 365 e ATR 465|ATR365]] ]]\nLa rete [[ferrovia]]ria, costruita in buona parte sul finire del [[XIX secolo]], si sviluppa per circa 600 km e si limita a congiungere le citt\u00e0 principali e i [[porto|porti]]. L'intera rete ferroviaria non \u00e8 elettrificata e si compone delle linee a [[scartamento ordinario]] del gruppo [[Ferrovie dello Stato Italiane]], con la principale linea sarda [[ferrovia Cagliari-Golfo Aranci|Cagliari-Golfo Aranci]] e altre 3 linee che diramandosi da questa permettono di raggiungere Sassari e Porto Torres a nord, attraverso lo snodo di Ozieri-Chlivani e Iglesias e Carbonia a sud-ovest. I collegamenti locali sono garantiti da quattro ferrovie a scartamento ridotto dell'[[ARST]], a cui se ne sommano altrettante (per circa 440 km di sviluppo) impiegate per il servizio turistico [[Trenino Verde]].\nRete stradale.\nLa Sardegna \u00e8 l'unica regione italiana priva di [[Autostrada|autostrade]], ne fa le veci la rete di [[superstrada|superstrade]] costruite fra i principali centri, completamente pubbliche e gratuite, arterie da cui si diramano poi strade secondarie verso tutte le localit\u00e0. La superstrada [[Strada statale 131 Carlo Felice|SS 131 Carlo Felice]] attraversa l'isola da nord a sud collegando Cagliari con Porto Torres, passando per Oristano, Macomer e Sassari, mentre una sua deviazione, la [[Strada statale 131 Diramazione Centrale Nuorese|SS 131 DCN - Diramazione Centrale Nuorese]], raggiunge Olbia passando per Nuoro e Siniscola. Nella zona settentrionale dell'isola, la superstrada [[Strada statale 291 della Nurra|SS 291 della Nurra]] e la [[Strada statale 597 di Logudoro|SS 597 di Logudoro]] collegano Alghero e Olbia via Sassari. Nel meridione la [[Strada statale 130 Iglesiente|SS 130 Iglesiente]] collega il capoluogo con Iglesias, mentre ad est la strada a scorrimento veloce \"nuova SS 125 Orientale Sarda\", collega Cagliari con Tortol\u00ec. Le dorsali Cagliari-Oristano-Sassari-Porto Torres e Alghero-Sassari-Olbia-Golfo Aranci fanno parte dello SNIT - Sistema Nazionale Integrato dei Trasporti.\nAmministrazione e politica.\nLo Statuto speciale.\nLo Statuto speciale sardo, approvato con [[legge costituzionale]] nel 1948, \u00e8 previsto dall'ordinamento costituzionale italiano, laddove l'art. 116, c. 1, sancisce forme e condizioni particolari d'autonomia per cinque regioni, fra cui la Sardegna.\nPer quanti si occupano di studi sardi, le speciali condizioni di autonomia sono il riconoscimento di una situazione storica, geografica, sociale, etnica e linguistica fortemente caratterizzata. Nel quadro della situazione statale, secondo l'allora [[Presidente della Repubblica Italiana]] [[Giorgio Napolitano]], lo Statuto speciale rappresenterebbe in Italia un unicum in risposta a impegni, mai rispettati completamente, presi in precedenza verso i sardi dal governo centrale.\nIl percorso verso le condizioni di relativa autonomia statutaria, dopo la sua rinuncia offerta dalla classe dirigente isolana attraverso la [[Fusione perfetta]] con gli [[Stati sardi di terraferma]] nel [[1847]], fu lungo e travagliato ed \u00e8 passato attraverso un difficile processo di integrazione entro il contesto di una forma di Stato unitaria, richiedendo anche un pesante sacrificio di sangue durante la [[Grande guerra]]. A detta di alcuni storici, davanti al sacrificio delle [[Brigata Sassari|fanterie \"sassarine\"]] sui fronti del [[Carso]] l'Italia avrebbe contratto un debito verso l'Isola. Il Presidente del consiglio [[Vittorio Emanuele Orlando]], visitando il fronte in uno dei momenti pi\u00f9 critici promise ricompense alla fine del conflitto; Di ritorno a Roma ebbe a dire in Parlamento: \u00abquando vidi i fanti della Brigata Sassari ebbi l'impulso di inginocchiarmi. La Nazione ha contratto un debito di riconoscenza per i sacrifici ed il valore dei Sardi in guerra, e questo debito pagher\u00e0\u00bb. Al ritorno dal fronte gli ex-combattenti si organizzarono politicamente dando vita al [[Partito Sardo d'Azione]] la cui principale rivendicazione fu l'autonomia, riconosciuta con lo Statuto speciale - dopo la [[Fascismo|parentesi fascista]] - dall'Italia repubblicana il 22 dicembre [[1947]], cent'anni dopo la [[fusione perfetta del 1847]].\nAl contrario dell'[[Alto Adige]], il cui statuto si basava per rispondere alle esigenze delle minoranze linguistiche, in quello sardo non si rinviene alcun riferimento all'identit\u00e0 geografica e culturale dell'isola: al contrario, la \"specialit\u00e0\" fu ricondotta a misure di contrasto nei confronti della \"arretratezza\" economico-sociale della regione, e delle istanze indipendentiste finora presenti.\nLo Statuto, cos\u00ec redatto, fu infine approvato il 26 febbraio 1948.\nOrganizzazione della Regione.\nLe funzioni attribuite dallo Statuto alla Regione sono riconducibili a tre: funzione legislativa, funzione amministrativa, funzione politica e sono esercitate dai seguenti organi, istituiti nel [[1948]]:\nPartiti politici.\nOltre ai [[partiti politici italiani|partiti politici nazionali]], sono presenti nell'Isola diversi partiti regionali, fra cui movimenti di ispirazione [[autonomismo|autonomista]] o [[indipendentismo|indipendentista]]. Tra di essi il partito di pi\u00f9 lunga tradizione sardista \u00e8 il [[Partito Sardo d'Azione]], fondato da [[Emilio Lussu]] e [[Camillo Bellieni]], che nella persona di [[Mario Melis (politico)|Mario Melis]] negli [[Anni 1980|anni ottanta]] espresse il presidente della Giunta regionale, fatto ripetutosi con [[Christian Solinas]] nel [[2019]]. Altri partiti locali, fra cui diversi [[indipendentismo sardo|movimenti e gruppi politici indipendentisti]], esprimono qualche rappresentante nei Comuni e in Consiglio regionale.\nSuddivisione amministrativa.\nSuddivisioni territoriali storiche.\nLa Sardegna ha avuto nel tempo diverse suddivisioni amministrative e territoriali. Inizialmente, gi\u00e0 in periodo romano, il territorio sardo era stato suddiviso in [[diocesi]] ecclesiastiche, successivamente, nel periodo medioevale, la Sardegna era ripartita in [[giudicati]] e in [[curatorie]], con dei brevi intermezzi [[Signore (titolo nobiliare)|signorili]] e [[Comune medievale|comunali]]. Poi durante il dominio aragonese e spagnolo, l'isola venne divisa in vari [[Feudalesimo|feudi]] con [[Marchese|marchesati]], [[Barone|baronie]] e [[Contado|contee]], che lasciarono tracce profonde come nel caso della regione storica delle [[Baronie]]. Nel [[XIX secolo]] la Regione era gi\u00e0 organizzata con [[prefettura italiana|prefetture]], [[province]], [[tribunali]], [[mandamento (diritto)|mandamenti]] e [[comuni d'Italia|comuni]].\nLa Sardegna \u00e8 suddivisa in regioni storiche che derivano direttamente, sia nella denominazione che nell'estensione, dai distretti amministrativi, giudiziari ed elettorali dei [[Storia della Sardegna dei Giudicati|regni giudicali]], le [[curatorie]] (in sardo \"curadorias\" o \"partes\") che probabilmente ricalcavano una suddivisione territoriale ben pi\u00f9 antica operata dalle trib\u00f9 nuragiche.\nSuddivisione territoriale.\n[[File:Map of region of Sardinia, Italy, with provinces-it (as of 2016).svg|thumb|Province sarde dal 2016]]\nNel [[1848]], durante il [[Regno di Sardegna (1720-1861)|Regno sabaudo di Sardegna]], l'isola fu suddivisa in 3 divisioni (Cagliari, Nuoro e Sassari), 11 province (Alghero, Cagliari, Cuglieri, Iglesias, Isili, Lanusei, Nuoro, Oristano, Ozieri, Sassari e Tempio Pausania), 84 mandamenti e 363 comuni. Nel [[1859]] la Sardegna fu suddivisa in 2 province (Cagliari e Sassari), 9 [[circondario (Regno d'Italia)|circondari]] (corrispondenti alle 11 ex province precedenti, meno Cuglieri e Isili), 91 mandamenti e 371 comuni: questo assetto perdur\u00f2 anche dopo l'[[unificazione italiana]] e permase intatto per quasi settant'anni. Dal gennaio 1927 la Sardegna fu suddivisa in 3 province: [[provincia di Cagliari|Cagliari]], [[provincia di Nuoro|Nuoro]] e [[provincia di Sassari|Sassari]], alle quali nel luglio 1974 si aggiunse [[provincia di Oristano|Oristano]].\nNel 2001 il [[consiglio regionale della Sardegna|consiglio regionale]] istitu\u00ec quattro [[nuove province sarde]], divenute operative nel 2005: [[provincia di Carbonia-Iglesias|Carbonia-Iglesias]], [[provincia del Medio Campidano|Medio Campidano]], [[provincia dell'Ogliastra|Ogliastra]] e [[provincia di Olbia-Tempio|Olbia-Tempio]], contestualmente ridefinendo i confini delle province esistenti; per la prima volta in Italia la creazione di nuove province fu attuata con [[legge regionale]] e non dal [[Parlamento italiano]], dando luogo a un non facile coordinamento con la legislazione nazionale che non le riconosceva. Le nuove province non ebbero comunque lunga vita: in seguito all'esito favorevole dei [[referendum in Sardegna del 2012|referendum regionali del 2012]] fu avviato un processo di riorganizzazione amministrativa, concluso nel febbraio [[2016]]: con la Legge Regionale 2 di quell'anno le 4 province di pi\u00f9 recente istituzione furono abrogate. Sempre nel 2016 divenne operativa la [[citt\u00e0 metropolitana di Cagliari]], composta dal capoluogo e da altri sedici comuni, per una popolazione di oltre abitanti e una superficie di km\u00b2: di conseguenza il restante territorio della provincia di Cagliari e l'intero territorio del Medio Campidano e di Carbonia-Iglesias furono fusi nella nuova [[provincia del Sud Sardegna]], che si aggiungeva a quelle di Oristano, Nuoro e Sassari.\nNel 2021, una nuova legge regionale ha varato un'ulteriore riorganizzazione amministrativa: sono stati previsti l'assorbimento della provincia del Sud Sardegna nella citt\u00e0 metropolitana di Cagliari, la trasformazione della provincia di Sassari in citt\u00e0 metropolitana, e la re-istituzione delle quattro province abolite nel 2016 a seguito del [[Referendum in Sardegna del 2012|referendum del 2012]] (con Carbonia-Iglesias ribattezzata \"Sulcis Iglesiente\" e Olbia-Tempio \"Nord-Est Sardegna\"), tornando cos\u00ec a una situazione simile a quella del periodo 2005-2016, annullando \"de facto\" il risultato referendario. La legge \u00e8 stata per\u00f2 impugnata dal Governo Italiano il 23 giugno 2021 . La riorganizzazione delle province \u00e8 di fatto sospesa in attesa di sentenza da parte della Corte Costituzionale.\nCircoscrizioni giudiziarie e sedi di tribunale (circondari).\nL'intero territorio regionale della Sardegna costituisce il distretto della [[Corte d'appello di Cagliari]] (con sezione staccata di Sassari), all'interno del quale si trovano i sei [[tribunale|Tribunali]] (Cagliari, Lanusei, Nuoro, Oristano, Sassari e Tempio Pausania), la cui circoscrizione territoriale di ciascuno viene definita [[Circoscrizione giudiziaria|circondario]].\nInstallazioni militari.\n[[File:20151102 Davide.Passone U.S. Artillery Training (2) (22126481703).jpg|thumb|Esercitazione dell'artiglieria statunitense a [[Capo Teulada]] durante l'operazione \"Trident Juncture\"]]\nIn Sardegna sono presenti varie installazioni militari (basi, poligoni, aeroporti, depositi). In totale esse occupano oltre 350 km\u00b2, corrispondenti a circa l'1,5% della superficie dell'isola e circa il 61% del totale delle [[Servit\u00f9 militare|servit\u00f9 militari]] italiane, rendendo la Sardegna l'area pi\u00f9 militarizzata d'Italia e tra le pi\u00f9 militarizzate d'Europa. Alle aree militari a terra si affiancano aree a mare per una superficie totale di km\u00b2 (poco meno della superficie regionale), che vengono interdette alle attivit\u00e0 civili durante le operazioni di esercitazione. Particolarmente significativi sono i poligoni di [[Poligono sperimentale e di addestramento interforze di Salto di Quirra|Quirra]], di [[Poligono militare di Teulada|Capo Teulada]] e di [[Poligono di Capo Frasca|Capo Frasca]], presso i quali prendono parte alle esercitazioni non solo truppe italiane ma anche di altri paesi [[NATO]]. Presso [[La Maddalena]] fu operativa dal 1972 al 2008 una base navale statunitense, in cui operavano sommergibili a propulsione atomica.\nSport.\nDiffusosi in Sardegna dalla seconda met\u00e0 dell'Ottocento in poi (in particolare da [[secondo dopoguerra]]), lo sport fu praticato inizialmente nelle citt\u00e0, per poi diffondersi nelle periferie e nei centri minori. Le prime societ\u00e0 sportive furono fondate a Cagliari, a Sassari e nel Sulcis dove era alta la concentrazione di operai che lavoravano nelle miniere.\nCon riferimento ai dati ISTAT 2009 lo sport coinvolge circa il 28% della popolazione sopra i 3 anni con circa praticanti (cifra che raddoppia considerando anche coloro che praticano semplice attivit\u00e0 fisica), divenendo un fenomeno di massa, sostenuto anche da iniziative della Regione Sardegna (legge n. 17/1999), che favoriscono l'organizzazione di eventi sportivi anche a livello internazionale. L'isola \u00e8 rappresentata a livello nazionale con una o pi\u00f9 squadre nelle massime serie, A o B, in vari sport di squadra; a livello internazionale, la Sardegna \u00e8 riconosciuta dalla [[Confederation of Independent Football Associations|ConIFA]], associazione calcistica che rappresenta selezioni non affiliate alla FIFA.\nSport tradizionali.\nUno sport in particolare, \"[[s'istrumpa]]\", o lotta sarda, disciplina riconosciuta dal [[CONI]] e dalla Federazione internazionale lotte celtiche ([[FILC]]), \u00e8 una pratica sportiva tipica della Sardegna le cui origini sono antichissime. Rivalutata di recente e praticata soprattutto nella Sardegna centrale, i campioni sardi sono conosciuti a livello internazionale.\nCalcio.\n[[File:Unione Sportiva Cagliari 1969-70.jpg|thumb|Il Cagliari campione d'Italia nella stagione 1969-70]]\nCagliari Calcio.\nNel [[Cagliari|capoluogo dell'isola]] ha sede il [[Cagliari Calcio]], societ\u00e0 fondata nel [[1920]] e che nella [[Serie A 2021-2022|stagione 2021-2022]] milita nella [[Serie A]] del campionato italiano. Gli incontri casalinghi vengono disputati alla [[Unipol Domus]] di [[Cagliari]]. La squadra vinse lo [[scudetto (sport)|scudetto]] nella [[Serie A 1969-1970|stagione 1969-1970]].\nLo storico titolo fu per la citt\u00e0 di Cagliari un'occasione di orgoglio portando all'attenzione nazionale e internazionale tutti i sardi e la Sardegna stessa.\nNazionale di calcio.\nNel [[2019]] \u00e8 stata rifondata la Nazionale di calcio della Sardegna, che gi\u00e0 nel [[1990]] e nel [[1997]] aveva avuto due estemporanee uscite. La [[Federatzione Isport Natzionale Sardu]], la federazione calcistica dell'Isola, \u00e8 affiliata alla [[Confederation of Independent Football Associations|CONIFA]] e la \"Natzionale\" partecipa agli appuntamenti europei e mondiali delle nazioni senza Stato da essa organizzata.\nCalcio femminile.\nL'Associazione Sportiva Dilettantistica F.C. Sassari Torres Femminile, in passato nota come A.S.D. Torres Calcio, \u00e8 una societ\u00e0 di calcio femminile di [[Sassari]] ed \u00e8 la principale della regione, nonch\u00e9 la pi\u00f9 titolata d'Italia. Detiene infatti il record di scudetti, coppe Italia e supercoppe italiane.\n[[File:PalaSportSassari.jpg|miniatura|Il PalaSerradimigni a Sassari]]\nPallacanestro.\nLa massima espressione del basket sardo \u00e8 la [[Dinamo Basket Sassari|Polisportiva Dinamo Sassari]], che dopo una ventennale militanza nel Campionato di Legadue, ha raggiunto nella stagione 2009/2010 la promozione nella [[Serie A (pallacanestro maschile)|massima serie]] del [[campionato italiano maschile di pallacanestro]], laureandosi campione d'Italia nella stagione [[Serie A 2014-2015 (pallacanestro maschile)|2014-2015]] e qualificandosi in pi\u00f9 occasioni ai play-off scudetto e nelle competizioni europee. La Dinamo Sassari ha inoltre vinto una [[FIBA Europe Cup]], due [[Coppa Italia di pallacanestro maschile|Coppa Italia]] e una [[Supercoppa italiana di pallacanestro maschile|Supercoppa italiana]].\nNel passato la [[Brill Cagliari]] ha militato nella Serie A dal [[1968]] al [[1978]]. Nel basket femminile le principali societ\u00e0 sono la [[Mercede Basket Alghero]], la [[Virtus Cagliari]] e il [[CUS Cagliari]].\nNell'ambito del basket in carrozzina figurano l'Anmic Dinamo Sassari, facente parte della Polisportiva omonima, e il GSD Porto Torres.\nHockey su prato.\nSociet\u00e0 ginnastica Amsicora.\nFondata nel [[1897]], la [[Societ\u00e0 Ginnastica Amsicora (hockey su prato maschile)|Societ\u00e0 Ginnastica Amsicora]], con sede a [[Cagliari]], \u00e8 la societ\u00e0 pi\u00f9 titolata d'Italia, potendo vantare 24 [[Campionato italiano di hockey su prato|campionati italiani]] e 5 [[Coppa Italia (hockey su prato)|Coppe Italia]] a livello maschile e [[Societ\u00e0 Ginnastica Amsicora (hockey su prato femminile)|a livello femminile]]: 8 [[Campionato italiano di hockey su prato femminile|scudetti]], 2 [[Coppa Italia (hockey su prato femminile)|Coppa Italia]] e 2 [[Campionato italiano di hockey su prato indoor|Scudetti indoor]].\nManifestazioni sportive internazionali.\n[[File:S\u00e9bastien Loeb 2008.jpg|miniatura|[[S\u00e9bastien Loeb]] al [[Rally di Sardegna]]]]\n[[File:Aquabike Olbia Amerigo Vespucci.jpg|miniatura|Partecipanti del [[Campionato del Mondo Aquabike]] che scortano il veliero [[Amerigo Vespucci (veliero)|Amerigo Vespucci]] nelle acque antistanti Olbia ]]\nAutomobilismo\nIn campo velico, le competizioni internazionali che si disputano nell'isola sono molteplici e di grande prestigio (tra di esse la [[Veteran Boat rally]], considerata una delle pi\u00f9 grandi regate di barche d'epoca, e la [[Sardinia Rolex Cup]], ritenuta dagli appassionati l'equivalente mediterranea dell'[[Admiral's Cup]]). Anche il [[rally]] ha lunga tradizione sugli sterrati sardi, con il [[Rally Costa Smeralda]] e dal [[2004]] con la [[Rally di Sardegna|tappa italiana]] del [[Campionato Mondiale Rally]].\nCiclismo\nIl Giro di Sardegna di [[ciclismo]] \u00e8 stato vinto da importanti campioni, mentre per la [[corsa campestre]] vede ogni anno ad [[Al\u00e0 dei Sardi]] il trofeo Alasport, anch'esso con la partecipazione di campioni internazionali della specialit\u00e0.\nMotonautica\nLa [[motonautica]] a livello internazionale \u00e9 stata presente per diversi anni nelle acque della Sardegna a partire dal primo [[Campionato del mondo formula 1 motonautica|mondiale di formula 1 del mare F1h2o]] a [[Porto Cervo]] e successivamente spostato a [[Cagliari]] nei primi [[anni 2000]]. Dal [[2018]] si disputa il [[Campionato del Mondo Aquabike]] nella citt\u00e0 di [[Olbia]].\nCollegamenti esterni.\n[[Categoria:Sardegna| ]]"}
{"id": "2632311", "revid": "1305772", "url": "https://it.wikipedia.org/wiki?curid=2632311", "title": "Mercedes-Benz CLK GTR", "text": "La Mercedes-Benz CLK GTR era una Gran Turismo prodotta dalla Mercedes-AMG in pochissimi esemplari a partire dal 1997, concepita inizialmente come vettura da competizione per il Campionato FIA GT. Successivamente furono introdotte anche le versioni coup\u00e9 e roadster omologate per l'uso stradale.\nContesto.\nCon la soppressione del campionato DTM-ITC alla fine della stagione 1996, nel quale la Mercedes-Benz aveva militato per diverse stagioni con vetture Turismo assai avanzate, manc\u00f2 una delle serie a ruote coperte pi\u00f9 importanti. La Mercedes-AMG, che stava approntando una versione della nuova classe CLK conforme al regolamento ITC per il 1997, abbandon\u00f2 il progetto e si concentr\u00f2 sull'emergente campionato BPR Global GT Series nel quale erano coinvolte Porsche, McLaren, Ferrari e che dal 1997 pass\u00f2 sotto la Federazione Internazionale dell'Automobile come \"Campionato FIA GT.\"&lt;br&gt;Non disponendo di una Gran Turismo stradale a livello della concorrenza, l'AMG realizz\u00f2 in 4 mesi un modello completamente nuovo che, per questioni di marketing, richiamava sia nell'estetica sia nel nome, la coup\u00e9 di fascia media-alta della Mercedes, la CLK.\nTecnica.\nLa vettura, realizzata per competere nella classe \"GT1\" del mondiale GT, aveva un telaio monoscocca, una carrozzeria in fibra di carbonio, sospensioni a doppi triangoli sovrapposti con ammortizzatori di tipo pull-rod. Il propulsore era un V12 con bancate a 60\u00b0 di 5.987 cm\u00b3 a 4 valvole per cilindro, preparato dalla AMG e di oltre 600 CV. La vettura aveva un cambio meccanico sequenziale a 6 rapporti a trazione posteriore.\nLa scelta di una cilindrata entro i 6 litri, inferiore a quella del modello stradale, era dovuta al limite di 6.000 cm\u00b3 del regolamento delle competizioni.\nIl V12 fu installato su un telaio di una McLaren F1 GTR per avere dai test in pista indicazioni su come impostare aerodinamica e componenti meccaniche prima di costruire la vettura definitiva. Grazie ai test, la AMG costru\u00ec in 128 giorni una vettura GT inedita, concepita in funzione del regolamento GT1, diversamente dalle rivali, derivate da modelli stradali modificati. L'omologazione stradale necessaria per far correre l'analogo modello arriv\u00f2 infatti a campionato FIA GT 1997 concluso.\nRisultati sportivi.\nLa CLK-GTR debutt\u00f2 alla 4 Ore di Hockenheim 1997: una si ritir\u00f2 per problemi ai freni e l'altra arriv\u00f2 a 2 giri dal vincitore; alla seconda gara arriv\u00f2 alle spalle di una McLaren vincitrice, e alla terza gara arriv\u00f2 il successo con doppietta. Nel corso della stagione il team AMG ottenne altre 5 vittorie, rimontando in classifica la McLaren e sorpassandola all'ultima gara: la Mercedes vinse il titolo costruttori e il suo pilota Bernd Schneider il titolo piloti.\nNel 1998 la GTR fu impiegata dal team ufficiale nei primi due appuntamenti per poi essere sostituita dalle nuove Mercedes-Benz CLK-LM; 2 GTR affidate ad un team privato continuarono invece a correre il resto del campionato.\nVersioni stradali.\nLa CLK GTR omologata per la circolazione stradale fu prodotta in 25 esemplari, costruiti a mano presso la \"HWA\", il reparto corse della Mercedes-AMG. Due le varianti di carrozzeria: coup\u00e9 e roadster.\nCLK GTR coup\u00e9.\nRealizzata in 20 esemplari, \u00e8 la versione che pi\u00f9 ricorda il modello da competizione, rispetto al quale monta sempre un motore V12, ma proposto in 2 varianti di cilindrata superiore: 6,9 litri e 7,3 litri.&lt;br&gt;Con il motore da 6,9 litri capace di sviluppare 631 CV a 6.800 giri/min la vettura scatta da 0 a 100 km/h in 3,8 secondi da 0 a 200 km/h in 9,8 secondi e la velocit\u00e0 massima supera i 340 km/h.&lt;br&gt;\nLa variante con motore da 7,3 litri sviluppa 664 CV a 6.500 giri/min, accelera da 0 a 100 km/h in 3,5 secondi, per lo scatto da 0 a 200 km/h impiega 9,5 secondi, la velocit\u00e0 massima \u00e8 di oltre 340 km/h.&lt;BR&gt;La trasmissione \u00e8 meccanica sequenziale a 6 rapporti con comandi al volante, pi\u00f9 retromarcia, lo sterzo \u00e8 servoassistito e l'impianto frenante \u00e8 dotato di ABS.\nCLK GTR roadster.\nProdotta in 5 esemplari, \u00e8 la versione scoperta della Gran Turismo di Stoccarda: dietro i sedili due rollbar per conducente e passeggero. La meccanica \u00e8 la stessa della versione coup\u00e9, tuttavia \u00e8 disponibile solo con il motore da 6,9 litri di cilindrata e la potenza \u00e8 inferiore, 612 CV a 6.800 giri/min."}
{"id": "2632312", "revid": "767487", "url": "https://it.wikipedia.org/wiki?curid=2632312", "title": "Re-enter", "text": "\"re\u00bbenter\" \u00e8 il secondo album della band romana La Fonderia, uscito nel 2006 per la Vinyl Magic.\nCollaborazioni.\nRodolfo Maltese / chitarra acustica in \"Grandi novit\u00e0\"\nMarcello Allulli / sax tenore in \"Leonardo\"\nPapa Yeri Samb / djembe e shaker in \"Fili Kudi\"\nAngelo Valeri / clarinetto in \"Quando ero piccolo\", sax tenore in \"Fili Kudi\"\nStefania Grillo / violoncello in \"Quando ero piccolo\""}
{"id": "2632317", "revid": "22989", "url": "https://it.wikipedia.org/wiki?curid=2632317", "title": "Cuccumella", "text": ""}
{"id": "2632319", "revid": "27617361", "url": "https://it.wikipedia.org/wiki?curid=2632319", "title": "Conflitto sociale", "text": ""}
{"id": "2632321", "revid": "27617376", "url": "https://it.wikipedia.org/wiki?curid=2632321", "title": "Conflitti sociali", "text": ""}
{"id": "2632327", "revid": "27617456", "url": "https://it.wikipedia.org/wiki?curid=2632327", "title": "Cafoni", "text": ""}
{"id": "2632332", "revid": "1800218", "url": "https://it.wikipedia.org/wiki?curid=2632332", "title": "Mirko \u0160arovi\u0107", "text": "Biografia.\nRicopr\u00ec la funzione di presidente della Republika Srpska tra il 2000 e il 2002 dopo aver abbandonato il ruolo di membro della presidenza tripartita della Bosnia ed Erzegovina.\nII 2 aprile 2003 venne accusato di traffico d'armi illegale con l'Iraq di Saddam Hussein."}
{"id": "2632336", "revid": "46291", "url": "https://it.wikipedia.org/wiki?curid=2632336", "title": "Neotinea", "text": "Neotinea \u00e8 un genere di piante appartenente alla famiglia delle Orchidacee.\nIl nome del genere \u00e8 un omaggio al botanico siciliano Vincenzo Tineo (1791 - 1856).\nTassonomia.\nRitenuto in passato un genere monospecifico, cui era attribuita la sola \"N. maculata\", comprende attualmente le seguenti specie:\nDistribuzione e habitat.\nIl genere \"Neotinea\" \u00e8 diffuso in Europa, Nord Africa, Asia minore e Caucaso.\nIn Italia sono presenti tutte le entit\u00e0 succitate tranne \"N. conica\"."}
{"id": "2632337", "revid": "1573940", "url": "https://it.wikipedia.org/wiki?curid=2632337", "title": "S\u0113ngc\u00e0n", "text": "S\u0113ngc\u00e0n \u00e8 il terzo patriarca (cin. \u7956 \"z\u01d4\") della scuola buddhista cinese Ch\u00e1n (\u79aa\u5b97) secondo un documento datato al 689 denominato \"Epitaffio di F\u01cer\u00f9\" (\u6cd5\u5982, o Fa-ju). In questo \"epitaffio\", collocato nei pressi del monastero Sh\u00e0ol\u00edn (\u5c11\u6797\u5bfa, \"Sh\u00e0ol\u00edn-s\u00ec\"), viene indicato il fondatore di questa scuole in Bodhidharma, seguito da altri cinque nomi: Hu\u00eck\u011b (\u6167\u53ef, 487-593), S\u0113ngc\u00e0n (\u50e7\u74a8, ?-606), D\u00e0ox\u00ecn (\u9053\u4fe1, 580 - 651), H\u00f3ngr\u011bn (\u5f18\u5fcd, 601 - 674) e F\u01cer\u00f9 (\u6cd5\u5982, 638-689).\nCome per Bodhidharma e il suo maestro Hu\u00eck\u011b, la vita di S\u0113ngc\u00e0n \u00e8 avvolta nella leggenda e certamente le note biografiche che lo riguardano sono ancora pi\u00f9 oscure dei suoi predecessori.\nAl riguardo nell \"X\u00f9g\u0101os\u0113ngzhu\u00e0n\" (\u7e8c\u9ad8\u50e7\u50b3, T.D. 2060.50.425a-707a) redatto da D\u00e0oxu\u0101n (\u9053\u5ba3, 596-667) viene riportato che succedette nella linea di lignaggio a Hu\u00eck\u011b. Nel \"L\u00e8ngqi\u00e9 sh\u012bz\u012b j\u00ec\" (Memorie dei maestri e dei discepoli di Lanka, \u695e\u4f3d\u5e2b\u8cc7\u8a18, giapp. \"Ry\u014dga shiji ki\", T.D. 2837.85.1283-1291) si sostiene che S\u0113ngc\u00e0n dopo essersi rifugiato sulle montagne nel 574 scomparve senza lasciare scritti n\u00e9 trasmettere il lignaggio ad alcun discepolo. Mentre nello \"Su\u012bsh\u016b\" (\u968b\u66f8, Libro della dinastia Sui) risulta invece che S\u0113ngc\u00e0n avrebbe \"liberato\" D\u00e0ox\u00ecn trasmettendogli il lignaggio.\nComunque sia, la tradizione posteriore narra che S\u0113ngc\u00e0n fosse afflitto dalla lebbra e si rec\u00f2 da Hu\u00eck\u011b per esserne mondato. Cos\u00ec il \"Denk\u014d roku\" (\u4f1d\u5149\u9332) racconta il conferimento del sigillo della trasmissione (\u5370\u53ef \"y\u00ecnk\u011b\"):\nConseguita l'illuminazione (\u609f \"w\u00f9\" o anche \u89ba \"ju\u00e9\") ricevette la trasmissione del lignaggio (\u6212\u8108 \"ji\u00e8 m\u00e0i\") divenendo, dopo la morte di Hu\u00eck\u011b, il terzo patriarca della scuola Ch\u00e1n.\nI racconti tradizionali narrano che S\u0113ngc\u00e0n, durante la persecuzione scatenata nel 574 dall'imperatore W\u01d4 (\u6b66, conosciuto anche come Y\u01d4w\u00e9n Y\u014dng, \u5b87\u6587\u9095, regno: 561-78) della Dinastia Zhou settentrionale (577-581, capitale: Ch\u00e1ng'\u0101n), sfugg\u00ec all'esecuzione capitale fingendosi pazzo, per poi fuggire sui monti Wangong (oggi nei pressi di Yixian, provincia di Anhui), con il suo maestro Hu\u00eck\u011b. Mentre Hu\u00eck\u011b raggiungeva Yedu (oggi nello Henan), S\u0113ngc\u00e0n incontr\u00f2 nel 596 il quarto patriarca Ch\u00e1n, D\u00e0ox\u00ecn, nei pressi del Monte L\u00fa, trasmettendogli il lignaggio.\nLa tradizione narra che S\u0113ngc\u00e0n mor\u00ec (entr\u00f2 nella trasformazione, nello \u9077\u5316 \"qi\u0101nhu\u00e0\") sui monti Wangong, seduto nella postura dello \"zu\u00f2ch\u00e1n\" (\u5750\u7985) sotto un albero.\nA lungo \u00e8 stato attribuito a S\u0113ngc\u00e0n lo \"X\u00ecnx\u012bn m\u00edng\" (\u4fe1\u5fc3\u9298, giapp. \"Shinjin mei\", Iscrizione della mente credente, T.D. 2010.48.376b20-377a11), ma oggi si ha contezza che questo testo non pu\u00f2 essere anteriore all'VIII secolo."}
{"id": "2632338", "revid": "111147978", "url": "https://it.wikipedia.org/wiki?curid=2632338", "title": "Matthew Pinsent", "text": "Compagno di armo di Steve Redgrave, \u00e8 riuscito a vincere un oro mondiale in pi\u00f9 dell'amico (10 contro 9), e questo ne fa il secondo canottiere pi\u00f9 volte iridato nella storia, dopo l'italiano Daniele Gilardoni che ha colto undici titoli.\nPalmar\u00e8s.\nNel 2005 riceve la Medaglia Thomas Keller."}
{"id": "2632339", "revid": "1573940", "url": "https://it.wikipedia.org/wiki?curid=2632339", "title": "Palazzina Brogi", "text": "La palazzina Brogi \u00e8 un edificio ottocentesco di Firenze. Si trova sul lungarno delle Grazie 4-6 rosso con affaccio anche sul corso dei Tintori 13.\nStoria e descrizione.\nL'edificio appartenne al fotografo Giacomo Brogi che vi teneva i propri studi. Si tratta di un'elegante palazzina ottocentesca, caratterizzata da un affaccio verso sud e l'Arno con una facciata dalla decorazione eclettica, dove spicca la serie di ampi finestroni continui, che servivano ad illuminare l\"'atelier\" di posa con molta luce naturale, vista la scarsa sensibilit\u00e0 delle pellicole dell'epoca."}
{"id": "2632341", "revid": "114595961", "url": "https://it.wikipedia.org/wiki?curid=2632341", "title": "Camera nazionale della moda italiana", "text": "La Camera nazionale della moda italiana \u00e8 un'associazione senza scopo di lucro, il cui fine \u00e8 la promozione, il coordinamento del settore della moda italiana e la formazione dei giovani stilisti italiani.\nFu fondata nel 1958, diretta discendente del SIAM - Sindacato Italiano Alta Moda. Ha sede a Milano, in via Gerolamo Morone, 6. Attualmente rappresenta oltre 200 aziende, operanti in vari settori: abbigliamento, accessorio, pelletteria, calzature, distribuzione.\nIl presidente e consigliere delegato \u00e8 Carlo Capasa fratello dello stilista salentino Ennio Capasa.\nIl presidente onorario \u00e8 Beppe Modenese.\nOrgani.\nGli organi direttivi sono il consiglio direttivo ed il comitato di presidenza.\nIl consiglio direttivo \u00e8 composto da un numero di membri variabile fra undici e diciotto. \u00c8 dotato dei poteri necessari alla gestione ordinaria e straordinaria dell'associazione.\nIl comitato di presidenza \u00e8 composto dal presidente e dai quattro vicepresidenti del consiglio direttivo. Si occupa della gestione ordinaria e pu\u00f2 sostituirsi, in caso di urgenza, al consiglio direttivo.\nAttivit\u00e0.\nL'attivit\u00e0 principali di cui si occupa la Camera nazionale della moda italiana \u00e8 l'organizzazione di eventi di grande importanza che si svolgono in Italia ed hanno per oggetto il settore della moda.\nIn particolare organizza le sfilate del pr\u00eat-\u00e0-porter a Milano (Milano Moda Donna e Milano Moda Uomo), che si svolgono principalmente presso la Fiera di Milano e nella tensostruttura al Castello Sforzesco. Organizza altres\u00ec le presentazioni della moda di sartoria a Roma (AltaRomAltaModa). In passato \u00e8 stata promotrice anche di spettacoli televisivi, fra cui \"Donna sotto le stelle\", che si svolgeva a Roma, in piazza di Spagna e che chiudeva la settimana romana dell'alta moda. Si occupa anche della formazione dei giovani stilisti italiani."}
{"id": "2632343", "revid": "1305772", "url": "https://it.wikipedia.org/wiki?curid=2632343", "title": "Red Hand Defenders", "text": "Il Red Hand Defenders (RHD) \u00e8 un gruppo paramilitare di lealisti e Fondamentalisti Protestanti attivo in Irlanda del Nord. Fu composto nel 1998 ed \u00e8 formato largamente di protestanti da parte di gruppi estremisti lealisti osservanti del cessate il fuoco. Esso \u00e8 composto dai membri dell'Ulster Defence Association (in larga parte da quelli che una volta facevano parte del \"2\u00ba Battaglione, Compagnia C\") e dalla Loyalist Volunteer Force, la maggior parte dei quali fanno parte dell'organizzazione di questi ultimi. \nLa RHD salt\u00f2 alla ribalta per la prima volta per avere rivendicato l'attentato dinamitardo del 7 settembre 1998 che uccise Frankie O'Reilly, un ufficiale della Royal Ulster Constabulary (RUC). (Questo attacco fu parte del conflitto Drumcree oltre alle sfilate Ordine di Orange a Portadown.) Il gruppo rivendic\u00f2 la responsabilit\u00e0 nell'assassinio di Brian Service (35), un civile cattolico, il 2 novembre 1998. La RHD rivendic\u00f2 inoltre l'uccisione di Rosemary Nelson, un avvocato cattolico, avvenuto a Lurgan il 15 marzo 1999. \nIn aggiunta agli assassini la RHD rivendic\u00f2 numerosi attacchi dinamitardi a famiglie cattoliche in tutta l'Irlanda del Nord. Nonostante le richieste da parte dell'Ulster Defence Association (UDA) e della Loyalist Volunteer Force (LVF) per annunciare lo scioglimento, RHD continu\u00f2 a far minacce e rivendicazioni di responsabilit\u00e0. Agli inizi del 2003, la RHD rivendic\u00f2 l'uccisione dei membri della UDA come risultato di quello che viene descritto come guerra interna lealista. "}
{"id": "2632348", "revid": "767487", "url": "https://it.wikipedia.org/wiki?curid=2632348", "title": "Zrak ON-M76B", "text": "La Zrak ON-M76B \u00e8 un'ottica di precisione prodotta dall'azienda croata Zrak.\nON M76B.\n\u00c8 un'ottica militare realizzata appositamente per il fucile di precisione Zastava M76.\n\u00c8 dotata di torrette pretarate per la munizione M-75 dell'7,92 \u00d7 57 mm Mauser, con un alzo fino ai 1200 m.\nIl reticolo \u00e8 di tipo a stadia con riferimenti per determinare la distanza di un bersaglio alto 175\u00a0cm fino a 800 m.\nL'ottica funge anche da rilevatore IR passivo.\nIl reticolo, a differenza della PSO-1 russa, \u00e8 illuminata da una fonte di trizio non sostituibile.\nCaratteristiche ottiche.\nL'ottica ha 4 ingrandimenti fissi.\nUn campo visivo di 5\u00b010'\nLa pupilla d'uscita \u00e8 di 6\u00a0mm.\nLa distanza di messa a fuoco \u00e8 di 77\u00a0mm."}
{"id": "2632351", "revid": "21880", "url": "https://it.wikipedia.org/wiki?curid=2632351", "title": "Orchis papilionacea", "text": ""}
{"id": "2632354", "revid": "110157", "url": "https://it.wikipedia.org/wiki?curid=2632354", "title": "Palazzo Bardi-Tempi", "text": "Palazzo Bardi-Tempi si trova a Firenze in via de' Benci 2, angolo via Mozza e Lungarno delle Grazie 28.\nStoria.\nL'edificio, secondo un'indicazione di Walter Limbruger (che si rifaceva a una indicazione fornita da Janet Ross), venne trasformato verso il 1610 da Matteo Nigetti, probabilmente inglobando numerose costruzioni anteriori. Tuttavia, nonostante la mole e la visibilit\u00e0 che sempre ha avuto nelle immagini di questo tratto del lungarno, il palazzo non sembra essere stato oggetto di studi specifici, di modo che \u00e8 difficile esprimersi sulla sua reale storia e natura. Sicuramente si tratta di un edificio costruito inglobando strutture medioevali che, al pari degli altri che lo affiancano sul lungarno, si \u00e8 poi sviluppato anche verso il fiume portando al progressivo restringimento dei suoi argini. \nNei sotterranei dell'edificio sono stati rinvenuti i resti del muraglione di sostegno eretto lungo l'Arno a partire dal 1287 su istanza dei frati minori di Santa Croce, a limitare i danni che il fiume produceva nella zona. Nel 1374 l'area risulta gi\u00e0 di propriet\u00e0 della famiglia Alberti, ed \u00e8 da supporre che presto siano state qui costruite case al pari di quanto \u00e8 accaduto per l'altro lato della via dove ora \u00e8 il palazzo Alberti Malenchini. \nNell'incisione di corredo alla descrizione del ponte alle Grazie presente nelle \"Notizie istoriche delle chiese fiorentine\" di Giuseppe Richa (I, 1754, p. 162), appaiono in effetti in questa porzione edifici, tuttavia di modesta altezza e disegno, tanto da mettere fortemente in dubbio la notizia di un intervento di Matteo Nigetti nel secolo precedente. \nCerto \u00e8 che attualmente, sia all'esterno sia negli interni, non emergono tracce di questa antica storia, presentandosi il palazzo come costruzione ottocentesca. Acquista cos\u00ec particolare importanza una notizia offerta nella \"Nuova guida della citt\u00e0 di Firenze\" del 1850 nella quale, parlando del palazzo Alberti che \u00e8 dall'altra parte della via, si informa che \u00ab...in faccia a questo palazzo lo stesso proprietario fece costruire un bel palazzo col disegno di detto Bellini\u00bb. Ci\u00f2 che oggi apprezziamo \u00e8 quindi un edificio eretto attorno alla met\u00e0 del secolo su disegno dell'architetto Vittorio Bellini, sorto in parallelo ai grandi cantieri che, con la direzione dello stesso Bellini e quindi dell'architetto Oreste Razzi, hanno ridisegnato la residenza principale della famiglia tra il 1838 e il 1849. \nRestaurato nel 1939, \u00e8 stato venduto dai Rasponi Spinelli nel 1955 all'Immobiliare Ponte alle Grazie Spa. All'acquisto sono seguiti radicali lavori di trasformazione interna sulla base di un progetto (1967) redatto anche con la collaborazione dell'architetto Ignazio Gardella: tale ristrutturazione ha trasformato il palazzo in un complesso di piccoli appartamenti (\"residence\") che in seguito sono stati venduti a privati instaurando una situazione di condominio. Le facciate sono state nuovamente interessate da pi\u00f9 cantieri di restauro a partire dal 1987 (via de' Benci) fino al 2000 (lungarno delle Grazie). \nL'edificio \u00e8 sottoposto a vincolo architettonico dal 1936.\nDescrizione.\nI prospetti esterni sono ampi e monumentali, con nove assi su via de' Benci e sette sul Lungarno, caratterizzati da tre piani pi\u00f9 mezzanino e da finestre inginocchiate al piano terra, finestre con timpano semicircolare al primo piano, finestre architravate al secondo e aperture pi\u00f9 rettangolari pi\u00f9 piccole all'ultimo, il tutto incorniciato da cornici marcapiano e un cornicione con mensole che sostengono la gronda aggettante alla romana. \nSulla cantonata del palazzo con il lungarno \u00e8 uno scudo con l'arme degli Alberti (d'azzurro, a quattro catene d'argento moventi dai quattro angoli dello scudo e riunite in cuore per un anello dello stesso). Su quella di via Mozza \u00e8 uno scudo partito in marmo con l'arme degli Alberti e dei Mori Ubaldini (scaccato d'argento e di nero). Sul fronte principale, a coronare l'asse costituito dal portone, dal balcone e dal relativo finestrone, \u00e8 un ulteriore scudo partito con le armi delle famiglie Rasponi e Spinelli. Tutti questi stemmi, per quanto ispirati a motivi cinquecenteschi, appaiono di manifattura tardo ottocentesca o (pi\u00f9 probabilmente) del primo Novecento."}
{"id": "2632366", "revid": "729019", "url": "https://it.wikipedia.org/wiki?curid=2632366", "title": "French Frigate Shoals", "text": "French Frigate Shoals (hawaiano: K\u0101nemiloha\u02bbi), \u00e8 il pi\u00f9 grande atollo delle isole Hawaii nordoccidentali.\nIl suo nome significa \"banchi di sabbia della fregata francese\" e ricorda l'esploratore francese Jean-Fran\u00e7ois de La P\u00e9rouse che fu vicino a perdere due fregate quando prov\u00f2 a navigare le secche.\nSituato a circa 487 miglia marine (902\u00a0km) a nord-ovest di Honolulu, l'atollo \u00e8 costituito da 32 chilometri di una stretta barriera corallina a forma di semicerchio, 12 banchi di sabbia, e il piccolo atollo di 37 metri di altezza La Perouse Pinnacle, unica reminiscenza delle sue origini vulcaniche.\nL'area totale di terra emersa \u00e8 di 248.910 metri quadrati, ma l'immensa barriera corallina ha una superficie di oltre 940 chilometri quadrati. Tern Island ha una superficie di 105.270 metri quadrati, \u00e8 dotata di una pista di atterraggio e abitazioni permanenti per un ridotto numero di persone.\nL'atollo \u00e8 amministrato dallo United States Fish and Wildlife Service e serve come stazione per lo Hawaiian Islands National Wildlife Refuge.\nStoria.\nNonostante non sia presente nessuna testimonianza di un'estensiva attivit\u00e0 o presenza umana nell'area, i primi visitatori delle French Frigate Shoals provenivano probabilmente dalle pi\u00f9 vaste Isole Hawaii, che furono colonizzate dai Polinesiani tra il 1100 e il 1300 d.C.\nLa catena delle Isole Hawaii giaceva al di fuori delle rotte seguite dai primi esploratori Europei, e fino al quasi disastro di La P\u00e9rouse gli isolotti erano sconosciuti al mondo. La P\u00e9rouse, a bordo della fregata \"Boussole\", stava navigando verso Ovest da Monterey verso Macao quando durante la notte del 6 Novembre 1786 i marinai notarono delle grandi onde dirigersi proprio verso la loro direzione, circa a 300 metri dalla loro posizione. Sia la \"Boussole\" che la loro nave compagna, la fregata \"Astrolabe,\" deviarono immediatamente passando a circa 30 metri dalle grandi onde. All'alba, le imbarcazioni tornarono indietro e mapparono la zona sudest dell'atollo, scoprendo anche lo sperone di roccia che in seguito fu nominato: \"La P\u00e9rouse\". La P\u00e9rouse dette alle secca il nome di \"Basse des Fr\u00e9gates Fran\u00e7aises,\" la \" secca delle fregate francesi\" (French Frigate Shoals).\nNel diciannovesimo secolo, compagnie Americane ed Europee iniziarono ad interessarsi alla possibilit\u00e0 di estrarre guano nelle Isole Hawaii. Il tenente della marina Statunitense John M. Brooke, navigando sulla goletta USS \"Fenimore Cooper\", prese formalmente possesso delle French Frigate Shoals per gli Stati Uniti nel Gennaio del 1859, sulla base del Guano Island Act. Nel 1894, le French Frigate Shoals, l'atollo di Kure, l'atollo di Midway, e la Pearl and Hermes Reef furono affidate per 25 anni dalla Repubblica delle Hawaii alla North Pacific Phosphate and Fertilizer Company; tuttavia, i depositi di guano e fosfato alle Freanch Frigate Shoals vennero ritenuti impossibili da minare. La Repubblica non dichiar\u00f2 formalmente il possesso del luogo fino al 13 Luglio 1895.\nLe French Frigate Shoals furono incluse tra le isole annesse dagli Stati Uniti il 7 Luglio 1898, quando le Hawaii divennero un territorio degli Stati Uniti. Nel 1909 furono inserite nel Papah\u0101naumoku\u0101kea.\nSeconda guerra mondiale.\nNel Marzo del 1942 gli strateghi navali giapponesi trassero vantaggio dalla posizione isolata delle isole per usare le loro acque protette come un luogo di ormeggio e rifornimento per gli idrovolanti a lungo raggio impiegati nell'Operazione K. Ai postumi di questa offensiva il Comandante della US Pacific Fleet Chester W. Nimitz stabil\u00ec che ci sarebbe dovuta essere una presenza navale statunitense permanente nella zona.\nDopo la Battaglia delle Midway la Marina degli Stati Uniti costru\u00ec una stazione aerea e navale a Tern Island, ampliando l'isola in maniera tale da poter supportare una pista di atterraggio lunga 1000 m; Tern island oggi ha un'area totale di 10.527 ettari. La principale funzione della stazione era quella di fornire un luogo dove atterrare in sicurezza per gli aerei che volavano tra le Hawaii e l'atollo di Midway. L'aeroporto delle French Frigate Shoals comprende quel che rimane delle originali barriere frangiflutti, della pista e di alcuni edifici.\nUna stazione LORAN \u00e8 stata operativa su East island fino al 1952, e su Tern Island fino al 1979. Nel 1969 uno tsunami devast\u00f2 le isole.\nLo United States Fish and Wildlife Service continua a mantenere operativa una stazione da campo sulle isole. Nel 2000 l'atollo \u00e8 entrato a far parte del Northwestern Hawaiian Islands Coral Reef Ecosystem Reserve, che \u00e8 stato poi incorporato nel Papah\u0101naumoku\u0101kea nel 2006. Nel 2009 le isole vennero evacuate per l'avvicinamento dell'Uragano Neki con l'impiego di un C-130 della Guardia Costiera Statunitense (USCG) sulla pista di decollo di Tern island.\nGeologia ed ecologia.\nIl pinnacolo di La Perouse, un affioramento roccioso al centro dell'atollo, \u00e8 il pi\u00f9 antico e pi\u00f9 isolato nella catena delle isole Hawaii. Si erge per 37 m ed \u00e8 circondato da barriere coralline. Per via della sua peculiare forma, il pinnacolo viene spesso confuso con una nave da lontano.\nL'isola di Whale-Skate \u00e8 un'isola parzialmente sommersa. Queste isole hanno sofferto considerevolmente degli effetti dell'erosione iniziata negli anni sessanta, e a partire dagli anni novanta Whale-Skate \u00e8 stata completamente sommersa.\nIl reef delle French Friagte Shoals \u00e8 casa di 41 specie di scleractinie, incluse alcune specie che non si trovano altrove nella catena delle isole Hawaii. Sono presenti inoltre oltre 600 specie di invertebrati marini, molti dei quali sono endemici.\nPi\u00f9 di 150 specie di alghe vivono fra le scogliere, molte delle quali si possono trovare nell'area immediatamente adiacente al pinnacolo di La Perouse. Questo ha originato speculazioni secondo le quali un influsso di nutrienti addizionali (nella forma di guano) siano responsabili della diversit\u00e0 e dell'abbondanza di alghe in questo ambiente. Le acque del \"reef\" sono poi casa di numerose specie di pesci; il Genicanthus personatus, endemico delle isole Hawaii, \u00e8 qui relativamente comune. La maggior parte delle tartarughe verdi (\"Chelonia myda\"s) delle Hawaii si recano su queste spiagge per nidificare. I piccoli isolotti delle French Frigate Shoals costituiscono un rifugio per della pi\u00f9 grande popolazione esistente di foca monaca delle Hawaii (\"Neomonachus schauinslandi)\", la seconda specie di pinnipedi pi\u00f9 a rischio al mondo.\nLe isole sono anche sede di un'importante colonia di uccelli marini, 18 specie diverse nidificano sulle isole; 16 delle quali su Tern Island e le rimanenti due (la sterna stolida blu-grigia e la sterna stolida bruna) sul pinnacolo di La Perouse. Troviamo\u02d0 l'albatro piedineri, l'albatro di Laysan, il petrello delle isole Bonin, la berta di Bulwer, la berta del Pacifico o berta cuneata, la berta di Pasqua, il fetonte codarossa, la sula mascherata, la sula piedirossi, la sula fosca, la fregata maggiore, la sterna dagli occhiali, la sterna fuliginosa, la sterna stolida blu-grigia, la sterna stolida bruna, la sterna stolida nera e la sterna bianca. L'isola \u00e8 anche terreno di svernamento per varie specie di trampolieri.\nUna missione di ricerca di tre settimane nell'Ottobre 2006 da parte dell'Amministrazione Nazionale Oceanica ed Atmosferica (\"National Oceanic and Atmospheric Administration-NOOA)\" ha portato alla scoperta di oltre 100 specie mai avvistate precedentemente nell'area, incluse alcune non note alla scienza fino a quel momento. Le scoperte della ricerca hanno permesso di stabilire quali specie vivono nell'area e di determinare quanto bene l'ecosistema delle scogliere sia gestito e i pericoli che esso corre. Il progetto delle French Frigate Shoals \u00e8 parte del Census of Coral Reef Ecosystem del Census of Marine Life."}
{"id": "2632374", "revid": "287204", "url": "https://it.wikipedia.org/wiki?curid=2632374", "title": "Reiter", "text": "La parola Reiter (tedesco per \"cavaliere\") pu\u00f2 riferirsi a:"}
{"id": "2632379", "revid": "36426", "url": "https://it.wikipedia.org/wiki?curid=2632379", "title": "Palazzo Jennings Riccioli", "text": "Palazzo Jennings Riccioli, o Guasconi, \u00e8 un edificio di Firenze, situato in corso Tintori 7, con affaccio sul lungarno delle Grazie.\nStoria e descrizione.\nCome il palazzo contiguo pure appartenuto ai Guasconi (palazzo Guasconi), anche questo si presenta in forme ben diverse dalle originarie, in questo caso ottocentesche, a unificare diverse case fino a determinare un prospetto di notevole estensione, organizzato su cinque assi per una elevazione di quattro piani pi\u00f9 un mezzanino. La facciata \u00e8 inoltre integrata con quella del palazzo attiguo, sebbene i due fabbricati abbiano altezza diversa.\nGi\u00e0 di propriet\u00e0 quindi dell'antica famiglia Guasconi, nota per le innumerevoli cariche pubbliche rivestite nel governo della citt\u00e0, il palazzo come l'edificio confinante che prospetta su piazza dei Cavalleggeri, \u00e8 noto per essere stato tra Ottocento e Novecento rinomata pensione (si veda lungarno delle Grazie 2). Sul portone \u00e8 uno scudo con l'arme policroma dei Guasconi (d'argento, a tre scaglioni di nero, lo scaglione mediano cimato da una crocetta patente di rosso).\nSul lungarno, al 2, si trova la seconda facciata del palazzo, in questo caso aperta allo spazio e alla luce del lungofiume, ridisegnata nei termini attuali nella seconda met\u00e0 dell'Ottocento. Il prospetto, organizzato su quattro piani per sette assi, rende al meglio il concetto di dimora signorile cos\u00ec come lo si \u00e8 inteso nel corso di questo secolo, con il grande portone in stile neorinascimentale protetto dall'immancabile balcone su cui si apre un finestrone. \nSempre sul portone \u00e8 uno scudo con l'arme dei Guasconi. A lato \u00e8 una targa in pietra che ricorda come qui sia stato, fino a tempi recenti, l'hotel Jennins Riccioli. \nUna targa di pietra sul Lungarno ricorda come fino a tempi recenti qui fosse ubicato l'hotel Jennings Riccioli, che agli inizi del Novecento si chiamava pensione Simi. Qui soggiorn\u00f2 con la madre a pi\u00f9 riprese tra il 1901, 1902 e 1903 lo scrittore inglese Edward Morgan Forster, che si ispir\u00f2 a questi interni per la \"Pensione Bartolini\" del romanzo \"Camera con vista\" (\"A Room with a View\"), pubblicato a Londra nel 1908 e noto soprattutto grazie alla raffinata versione cinematografica di James Ivory del 1986, che venne comunque girata anche in un altro hotel del centro di Firenze (in lungarno degli Archibusieri 4).\nNegli anni quaranta del Novecento vi soggiorn\u00f2 a lungo lo scrittore Tommaso Landolfi."}
{"id": "2632381", "revid": "1305772", "url": "https://it.wikipedia.org/wiki?curid=2632381", "title": "A Room with a View", "text": ""}
{"id": "2632383", "revid": "1875018", "url": "https://it.wikipedia.org/wiki?curid=2632383", "title": "Ba'al Hammon", "text": "Baal Ammone, Ba'al Hammon o Baal Hammon, soprannominato anche il \"Saturno africano\", era il dio supremo della colonia fenicia di Cartagine ed \u00e8 generalmente identificato, dagli studiosi moderni, sia con il dio semitico del nord-ovest El, sia con Dagon, mentre nella mitologia greca \u00e8 assimilato a Crono e in quella romana a Saturno.\nStoria.\nNei templi di Cartagine, consacrati a Baal, vi era normalmente una statua del dio con le braccia distese in avanti con le mani tese a indicare il punto dove le vittime sacrificali dovevano essere bruciate. Nonostante i suoi attributi magniloquenti, Baal-Ammon (parte della triade cartaginese con Tanit, sua paredra, ed Eshmun) non fu sempre la divinit\u00e0 pi\u00f9 importante di Cartagine; intorno al VI secolo a.C. inizi\u00f2 a prendere spazio e maggiore popolarit\u00e0 il culto di Tanit, dea della Luna, delle messi e della buona fortuna. E fu nel tempio di Esmun - non di Baal Ammon - che i difensori di Cartagine si ritirarono a combattere gli ultimi giorni della citt\u00e0 che cadeva sotto i colpi dei romani di Scipione alla fine della terza e conclusiva delle guerre puniche. Comunque, generalmente Baal Ammone rappresenta il carattere centrale (Enoteismo) della religione cartaginese.\nIl significato della parola \"Ammone\" o \"Amon\" non \u00e8 chiaro. Nel XVI secolo, quando Ernest Renan fece degli scavi nelle rovine di Hammon, la moderna Umm al-\u2018Aw\u0101mid, situata fra Tiro e Acri, trov\u00f2 due iscrizioni fenicie dedicate ad El-Amon. Mentre El era di solito identificato con Crono e Ba'al, Ammone era pure assimilato a Crono, e sembra plausibile che fossero la stessa divinit\u00e0. Pi\u00f9 volte \u00e8 stata avanzata l'ipotesi della connessione del nome con la parola fenicia e ebraica \"braciere\". Frank Moore Cross propone anche una connessione fra il nome 'Kham\u014dn' in lingua ugaritica e il nome accadico del monte Amanus, il grande rilievo che separa la Siria dalla Cilicia, basando tale supposizione sulla descrizione ugaritica di El come uno dei monti Haman. Di contro, Yigdal Ydin lo vede come un dio lunare. Edward Lipinski lo identifica con il dio Dagon nel suo \"Dictionnaire de la civilisation phenicienne et punique\" . Le iscrizioni riguardo alle divinit\u00e0 puniche tendono ad essere comunque poco accurate.\nLe fonti classiche riportano come i Cartaginesi bruciassero i loro bambini come offerta a Ba'al Ammone. Questa pratica di sacrificare i figli si inserisce bene nella tradizione greca di Crono. A Cartagine e in Nord Africa Ba'al Ammone \u00e8 associato anche all'ariete ed \u00e8 venerato come Ba'al Qarnayn (\"Il dio dalle due corna\") in un santuario all'aperto a Jebel Bu Kornein (\"la collina dalle due corna\"), che si affaccia sulla baia di Cartagine.\nLa controparte femminile di Ba'al Ammone \u00e8 Tanit. Probabilmente non fu mai identificato con Ba'al Melqart, anche se si pu\u00f2 trovare questa corrispondenza in alcuni studiosi pi\u00f9 antichi."}
{"id": "2632384", "revid": "106908", "url": "https://it.wikipedia.org/wiki?curid=2632384", "title": "Baal Hammon", "text": ""}
{"id": "2632385", "revid": "106908", "url": "https://it.wikipedia.org/wiki?curid=2632385", "title": "Baal Ammone", "text": ""}
{"id": "2632386", "revid": "106908", "url": "https://it.wikipedia.org/wiki?curid=2632386", "title": "Ba'al Ammone", "text": ""}
{"id": "2632387", "revid": "125779036", "url": "https://it.wikipedia.org/wiki?curid=2632387", "title": "Solvi St\u00fcbing", "text": " Fu attiva prevalentemente in Italia durante gli anni sessanta e settanta del XX secolo, periodo in cui divenne protagonista di un famoso spot televisivo. Occup\u00f2 pi\u00f9 volte la copertina di riviste per uomini, tra cui anche l'italiana \"Playboy\".\nBiografia.\nDa ragazza studi\u00f2 cosmetica tra il 1958 e il 1959, quindi lasci\u00f2 la Germania Est insieme alla famiglia per trasferirsi a Londra nel 1961 dove segu\u00ec i corsi di inglese per stranieri alla London School e quelli di recitazione in varie scuole di teatro. Si spost\u00f2 poi in Italia, dove dal 1962 al 1965 frequent\u00f2 una scuola per interpreti, per conseguire quindi la laurea nel corso per interpreti e traduttori a Perugia nel 1967. Successivamente, si iscrisse alla scuola di recitazione di Alessandro Fersen di Roma \"Studio di arti sceniche\" ispirata al metodo di Stanislavskij. \nInizi\u00f2 la sua carriera come comparsa, alternando l'attivit\u00e0 artistica a quella di fotomodella. Interprete anche di fotoromanzi, Solvi St\u00fcbing \u00e8 ricordata per la sua avvenenza (occhi chiari e capelli biondi e un fisico da pin-up) ma soprattutto per essere stata \"testimonial\" negli anni sessanta (dal 1967 al 1972) di una celebre pubblicit\u00e0 televisiva ideata da Armando Testa (prima in bianco e nero, poi a colori) di una marca di birra, la Peroni (con il celebre slogan \"Chiamami Peroni, sar\u00f2 la tua birra!\" ) che la rese celebre. \nPer il cinema recit\u00f2 in diversi film del cinema di genere (prettamente thriller, commedie erotiche, spaghetti-western, poliziotteschi, pellicole comiche con Franco e Ciccio), e negli anni settanta fu ritratta sulla copertina di Playmen e Playboy edizione italiana. Uno dei suoi ruoli pi\u00f9 rilevanti \u00e8 quello della vendicatrice in \"Nude per l'assassino\" di Andrea Bianchi. \nLasci\u00f2 la recitazione per entrare in politica. Partecip\u00f2 alle elezioni per il rinnovo del consiglio comunale di Roma del 29 e 30 ottobre 1989 nella lista dei pensionati. Fu membro della Commissione delle donne europee al tempo in cui Bettino Craxi era presidente del consiglio dei ministri italiano e nelle elezioni del 12 giugno 2004 venne candidata al Parlamento europeo nelle liste di Alleanza Nazionale. \nDopo due film girati negli anni ottanta (\"Liebeskonzil\", 1982, e \"Delitti\", 1987), torn\u00f2 su un set nel 2006 con la pellicola \"Il punto rosso\".\nDagli anni ottanta condusse una serie di rubriche sulla novit\u00e0 cinematografiche, trasmesse sulle \"syndication\" e nelle tv locali (\"Cinerama\", \"Magic cinema\", \"Cinemondo\", \"Cinenews\", \"Cinema mio\", \"Cine Rubrica\", \"Ciak si gira\", \"Grande Sipario\"): rubriche prodotte dalla Isvema, societ\u00e0 di cui lei possedeva una piccola quota di propriet\u00e0. Per la sua attivit\u00e0 di distribuzione di servizi televisivi fu insignita del titolo di Cavaliere del lavoro. Collabor\u00f2 inoltre con alcune riviste, sempre in qualit\u00e0 di esperta sulla settima arte.\nEbbe anche una sporadica attivit\u00e0 di doppiatrice con film di una certa rilevanza, prestando tra l'altro la voce a Marisa Berenson in \"Barry Lyndon\", Marthe Keller in \"Il maratoneta\", Diana Scarwid in \"Pretty Baby\".\nSolvi St\u00fcbing era molto legata a Monte Argentario, in modo particolare a Porto Ercole, luogo che frequent\u00f2 per lungo tempo. \nMor\u00ec il 3 luglio 2017 all'et\u00e0 di 76 anni nella sua abitazione a Roma, dopo una lunga malattia. I funerali dell'attrice, che era cattolica, vennero celebrati la mattina seguente nella Chiesa di Santa Chiara a Vigna Clara, in Piazza dei Giuochi delfici.\nFilmografia.\nTelevisione.\nPer la televisione italiana, su Rai1, partecip\u00f2 ad alcune serie di \"sketch\" della rubrica pubblicitaria televisiva \"Carosello\" pubblicizzando:"}
{"id": "2632390", "revid": "2166030", "url": "https://it.wikipedia.org/wiki?curid=2632390", "title": "K\u00fctahya", "text": "K\u00fctahya \u00e8 una citt\u00e0 della Turchia occidentale, capoluogo dell'omonima provincia. La citt\u00e0 sorge sul fiume Porsuk.\nStoria.\nIn epoca romana e greca la citt\u00e0 era nota come \"Cotyaeum\", nome che resta alla sede vescovile cattolica."}
{"id": "2632391", "revid": "3082", "url": "https://it.wikipedia.org/wiki?curid=2632391", "title": "Cotieo", "text": ""}
{"id": "2632394", "revid": "1305772", "url": "https://it.wikipedia.org/wiki?curid=2632394", "title": "To Die For", "text": ""}
{"id": "2632395", "revid": "33689", "url": "https://it.wikipedia.org/wiki?curid=2632395", "title": "Tule Station", "text": "Tule Station era un insediamento nella contea di Inyo in California. Si trovava sulla sponda ovest del Lago Owens a 2 miglia (3,2 km) sud sudest di Cerro Gordo Landing."}
{"id": "2632402", "revid": "767487", "url": "https://it.wikipedia.org/wiki?curid=2632402", "title": "Sunland (California)", "text": "Sunland \u00e8 un insediamento abbandonato nella contea di Inyo in California. Si trova ad un'altitudine di 4209 piedi pari a 1283 metri."}
{"id": "2632404", "revid": "4175", "url": "https://it.wikipedia.org/wiki?curid=2632404", "title": "Solvy Stubing", "text": ""}
{"id": "2632411", "revid": "33689", "url": "https://it.wikipedia.org/wiki?curid=2632411", "title": "Beliziani", "text": ""}
{"id": "2632415", "revid": "1543377", "url": "https://it.wikipedia.org/wiki?curid=2632415", "title": "Agenzia nazionale per le nuove tecnologie, l'energia e lo sviluppo economico sostenibile", "text": "L'ENEA \u00e8 un ente pubblico di ricerca italiano che opera nei settori dell'energia, dell'ambiente e delle nuove tecnologie a supporto delle politiche di competitivit\u00e0 e di sviluppo sostenibile.\n\u00c8 vigilato dal Ministero della transizione ecologica.\nVenne commissariato dal settembre 2009 al dicembre 2015 (guidato prima da Giovanni Lelli e poi dal professor Federico Testa).\nPresidenti storici sono stati Umberto Colombo, Nicola Cabibbo, Carlo Rubbia e Luigi Paganetto.\nStoria.\nLa storia dell'ENEA \u00e8 stata molto articolata e costellata di scioglimenti, commissariamenti e riorganizzazioni successive, in gran parte collegate alla travagliata vicenda della produzione dell'energia nucleare in Italia e alle politiche energetiche complessive del Paese.\nLe origini: il CNRN (1952-1959).\nIl \"Comitato Nazionale per le Ricerche Nucleari\" (CNRN) nasce nel 1952 all'interno del Consiglio Nazionale delle Ricerche (CNR) allo scopo di acquisire e diffondere conoscenze scientifiche sulle applicazioni pacifiche dell'energia nucleare. Fanno parte del CNRN Edoardo Amaldi, Bruno Ferretti, Felice Ippolito (professore di Geologia Applicata all'Universit\u00e0 di Napoli) e l'ing. Vittorio De Biasi. Alla presidenza \u00e8 chiamato Francesco Giordani (professore di Chimica all'Universit\u00e0 di Napoli ed ex-presidente dell'IRI sotto il fascismo negli anni tra il 1939 e il 1943).\nNel 1953 si decide anche di costruire un acceleratore di elettroni e l'Istituto Nazionale di Fisica Nucleare (INFN), che era stato istituito l'8 agosto 1951, viene trasferito per questioni economiche sotto l'amministrazione del CNRN. Parte cos\u00ec la realizzazione dei laboratori di Frascati sotto la direzione tecnico-scientifica dell'INFN (in particolare del prof. Giorgio Salvini) ma con il finanziamento e la disponibilit\u00e0 di personale del CNRN. La realizzazione dell'Elettrosincrotrone viene completata nel 1959.\nL'INFN rimarr\u00e0 per molti anni all'interno del CNRN (e poi del CNEN) occupandosi della ricerca fondamentale e usando circa un quarto delle sue risorse economiche. Le traversie del CNRN/CNEN avranno quindi una costante ricaduta sulla ricerca nucleare fondamentale italiana e questa mancata separazione tra ricerca di base e applicata causer\u00e0 difficolt\u00e0 nella valutazione dei risultati e nelle scelte sui finanziamenti.\nNel 1955 la Edison (una societ\u00e0 privata produttrice di energia elettrica) inizia a programmare la costruzione della prima centrale nucleare in Italia (un impianto monoreattore PWR da 257 MW di potenza elettrica netta ubicato a Trino) per cercare di affermare il diritto dei privati a effettuare operazioni del genere e a contrastare le tendenze alla nazionalizzazione dell'energia elettrica. Nel 1956 anche l'ENI propone al Governo italiano la costruzione di una centrale nucleare.\nNel 1956 la presidenza del CNRN passa al senatore Basilio Focaccia \"assolutamente digiuno di problemi nucleari\". Nello stesso anno nasce ad Ispra anche il Centro Ricerche Euratom (oggi Centro comune di ricerca), che \u00e8 la prima infrastruttura per la ricerca del CNRN e viene ordinato un reattore nucleare sperimentale CP5 da 5MW alla American Car and Foundry. Nel 1957 si firmano i trattati di Roma (che istituiscono il Mercato Europeo Comune) e nasce cos\u00ec la Comunit\u00e0 europea dell'energia atomica (CEEA o Euratom), un organismo che si affianca ai vari enti o commissioni nazionali senza sostituirli e assorbendo grandi quantit\u00e0 di finanziamenti pubblici anche italiani.\nSempre nel 1957 Adriano Buzzati Traverso (ordinario di genetica presso l'Universit\u00e0 di Pavia) diviene il direttore della neonata Divisione Biologica del CNRN, istituita allo scopo di studiare gli effetti delle radiazioni: nei bienni 1959\u201360 e 1960\u201361 vengono organizzati due corsi di specializzazione sugli effetti biologici delle radiazioni ionizzanti a Pavia.\nNel 1958 vengono avviate le procedure per la costruzione delle altre due centrali nucleari italiane: una dell'ENI a Latina-Borgo Sabotino (di tipo gas-grafite da 220 MW - 200 MW netti in rete - commissionata all'azienda inglese Nuclear Power Plant Co.\"N.P.P.C.\" con la collaborazione e la direzione dei lavori dell'Agip Nucleare) e una dell'IRI (di tipo BWR da 150 MW commissionata all'americana General Electric) al Garigliano. Avviene cos\u00ec che le tre centrali in costruzione usino tre tecnologie completamente diverse.\nNel 1959 nasce, nei pressi di Roma, il Centro Ricerche Casaccia assorbendo alcuni laboratori ubicati presso l'Universit\u00e0 di Roma e altri enti. Sempre nel 1959 viene inaugurato ad Ispra il reattore CP5 costato pi\u00f9 di tre milioni di dollari.\nDal CNRN al CNEN.\nNel 1960 il Parlamento italiano trasforma il CNRN in Comitato Nazionale per l'Energia Nucleare (CNEN), distaccandolo definitivamente dal CNR. Il presidente \u00e8 l'allora ministro dell'Industria Emilio Colombo mentre Felice Ippolito continua a ricoprire il ruolo di Segretario Generale. Nello stesso anno il Governo italiano cede (a condizioni abbastanza svantaggiose) all'Euratom il Centro Ricerche di Ispra e il reattore CP5 dopo soli pochi mesi dal suo completamento. La trattativa viene condotta in maniera poco trasparente e l'esito causa grandi proteste sui giornali e le dimissioni del direttore del centro di Ispra, il Prof. Salvetti. Gran parte della ricerca tecnologica sviluppata ad Ispra viene trasferita nel Centro della Casaccia, che assume un ruolo ancora pi\u00f9 rilevante. La Casaccia diventa il centro pi\u00f9 importante per la ricerca nucleare applicata in Italia: i primi laboratori ad entrare in funzione sono il laboratorio di genetica (fondato da Adriano Buzzati Traverso insieme a Gian Tommaso Scarascia Mugnozza) e il laboratorio di elettronica.\nNegli anni '60 il CNEN realizza a Frascati, in collaborazione con EURATOM, il laboratorio Gas Ionizzati che \u00e8 il primo nucleo di ricerca italiano ad occuparsi dei problemi della fusione termonucleare ed apre un centro a Bologna che orienta i suoi obiettivi all'informatica configurandosi come uno dei maggiori Centri nazionali di calcolo scientifico.\nContemporaneamente il CNEN si propone anche come struttura di sviluppo tecnologico in stretto collegamento con l'industria, per la progettazione e realizzazione di impianti nucleari e impianti per il ciclo del combustibile.\nIn questo settore, il CNEN avvia tre progetti. Il primo \u00e8 il PRO (Progetto Reattore Organico) un reattore con una tecnologia nuova basata su uranio arricchito raffreddato con un fluido organico. Si trattava di una tecnologia poco conosciuta che fu abbandonata negli USA e fall\u00ec anche in Italia determinando una crisi irreversibile di quei laboratori. Il secondo progetto \u00e8 il PCUT e cio\u00e8 il \u201cProgetto Ciclo Uranio Torio\u201d, con lo scopo di progettare un impianto, denominato impianto ITREC, in grado di riprocessare il combustibile irraggiato in una piccola centrale statunitense (quella di Elk River) in cambio di un corrispettivo. Il terzo progetto riguardava la costruzione del cosiddetto impianto EUREX, un impianto di riprocessamento degli elementi di combustibile nucleare esauriti provenienti non solo dai reattori di ricerca italiani ma anche da quelli del resto d'Europa. La costruzione comincia nel 1963 ma fallisce a causa della scarsit\u00e0 di richieste di trattamento dal resto d'Europa (\u00e8 stato chiuso nel 1983).\nNel novembre del 1962 vengono nazionalizzate le aziende operanti nella produzione, commercializzazione, distribuzione e trasporto di energia elettrica e viene istituita l'ENEL. Ippolito entra a far parte del consiglio di amministrazione dell'ENEL e per legge si deve dimettere dall'incarico di Segretario Generale del CNEN. Lo fa ma si fa subito riassumere come consulente con gli stessi compiti.\nAll'inizio degli anni 1960 entrano in funzione le centrali di Latina, di Sessa Aurunca e di Trino.\nNell'agosto del 1963 il segretario del partito socialdemocratico Saragat e un suo collega di partito, il deputato Preti attaccano il CNEN, mettendo in discussione la validit\u00e0 economica della costruzione delle tre centrali e il piano quinquennale del CNEN. Ippolito viene sospeso dall'incarico nel CNEN e successivamente viene istituita una commissione di indagine ministeriale, la cui inchiesta porta all'apertura di un processo penale nei confronti di Ippolito. Nel febbraio 1964 Ippolito viene sostituito dal professor Carlo Salvetti.\nA ottobre Ippolito viene condannato; uscir\u00e0 dal carcere dopo due anni e, nel 1968, ricever\u00e0 la grazia dal presidente della Repubblica Giuseppe Saragat, lo stesso che aveva avviato la campagna contro di lui. Bisogna notare che all'incirca nello stesso periodo avvengono sia l'attentato (il 27 ottobre 1962) al presidente dell'ENI Enrico Mattei che l'arresto (l'8 aprile 1964) per \"peculato\" di Domenico Marotta, direttore dell'Istituto Superiore di Sanit\u00e0 (ISS), nato da un finanziamento della \"Rockefeller Foundation\" e che aveva avuto ottimi risultati di ricerca e una gestione efficiente. Questi eventi sono stati spesso interpretati come azioni ispirate dagli Stati Uniti d'America e appoggiate dal Governo italiano per limitare lo sviluppo e l'autonomia scientifica e tecnologica dell'Italia e per difendere gli interessi degli USA a venderci tecnologie nucleari e a sostenere le loro compagnie petrolifere. Non va dimenticato inoltre che Mattei e Ippolito avevano anche avuto un ruolo determinante rispettivamente nell'\"accordo tripartito\" e nell'avvio del progetto del sottomarino \"Guglielmo Marconi\".\nDopo la sostituzione di Ippolito vengono istituite delle commissioni per effettuare una revisione dei programmi che nel 1964 producono i seguenti risultati:\nIn questi anni il mondo \u00e8 preso da un grande entusiasmo per le prospettive dell'energia nucleare e l'Italia non fa eccezione. Si creano per\u00f2 due schieramenti tecnologici-produttivi. Il primo costituito da FIAT-Tosi-Marelli basato sulla licenza PWR-Westinghouse, e l'altro (basato sulla licenza BWR General Electric) formato dall'IRI-Ansaldo e dall'ENI per il combustibile nucleare.\nIl 4 agosto 1967, Ansaldo Meccanico Nucleare (dell'allora gruppo IRI-Ansaldo) e General Electric costituiscono, tramite \"joint venture\", una societ\u00e0 (Fabbricazioni Nucleari S.p.A.) per la fabbricazione di elementi di combustibile in un nuovo stabilimento ubicato a Bosco Marengo in provincia di Alessandria.\nNel 1967 il presidente dell'ENEL annuncia in modo ufficiale che il suo Ente avrebbe ordinato almeno una centrale nucleare all'anno.\nLa lotta tra le Partecipazioni Statali (appoggiate dalla lobby genovese e dal PCI) e la FIAT \u00e8 per\u00f2 molto accanita e ritarda le decisioni: continuer\u00e0 fino alla sconfitta definitiva della FIAT che lascer\u00e0 il campo nel 1980. Solo nel 1970 l'ENEL inizia la costruzione della centrale nucleare di Caorso (850 MW con la tecnologia BWR):il suo completamento richieder\u00e0 pi\u00f9 di otto anni. \u00c8 da notare che nel periodo 1967-71 furono costruite 30 centrali in Francia e 15 in Germania).\nA rallentare ulteriormente le iniziative italiane concorre in quegli anni una lotta tra l'IRI e l'ENI che tenta di fare tutto da sola accordandosi con una societ\u00e0 tedesca per costruire anche i reattori. La ripartizione dei compiti (IRI per le centrali ed ENI per il combustibile) viene formalizzata dal CIPE nel 1971.\nNel 1971 l'INFN viene separato dal CNEN divenendo un ente pubblico con una sua personalit\u00e0 giuridica e nell'anno successivo i laboratori di Frascati vennero divisi, non senza problemi, tra CNEN ed INFN.\nNel 1972 nasce la Nucleare Italiana Reattori Avanzati (50% Ansaldo e 50% Agip Nucleare) per lo studio e la sperimentazione dei reattori veloci.\nNel 1973, in occasione della guerra del Kippur, i paesi arabi impongono un embargo petrolifero e causano la prima crisi petrolifera con il raddoppio del prezzo del gasolio. Di fronte all'evidenza del problema della sicurezza degli approvvigionamenti di idrocarburi il Governo Italiano rilancia il programma nucleare. Il piano (chiaramente velleitario vista la situazione industriale italiana) verr\u00e0 definito un paio di anni dopo sotto l'allora ministro dell'industria Donat Cattin e prevede la realizzazione di 20 centrali nucleari da 1000 MW al ritmo di due ogni anno.\nNegli stessi anni, a Frascati, il CNEN avvia il progetto e la realizzazione della grande macchina per la fusione termonucleare a confinamento magnetico, a geometria toroidale, FT (Frascati Tokamak) che entrer\u00e0 in funzione nel 1977.\nNel 1974 un gruppo di ricercatori del CNEN, insieme al professor Scarascia, decide di irraggiare le sementi della variet\u00e0 di frumento usata per produrre il grano duro (frumento Cappelli) con neutroni in modo da ottenere una mutazione che avesse caratteristiche pi\u00f9 favorevoli. L'esperimento ebbe successo, furono ottenute sementi adatte allo scopo e successivamente ibridizzate con variet\u00e0 messicane fino ad ottenere una nuova variet\u00e0 denominata \u201cCreso\u201d dalle caratteristiche eccezionali. Il Creso si imporr\u00e0 sul mercato ed \u00e8 ora usato per circa il 90% della produzione nazionale di grano duro.\nIl 2 agosto 1975 il CIPE decide di avviare la realizzazione della quinta centrale italiana (con una potenza di mille megawatt) localizzata a Montalto di Castro.\nComincia per\u00f2 a crescere rapidamente un movimento di opposizione al nucleare trainato da partiti, sindacati, associazioni ed enti locali. Le contestazioni impongono una battuta d'arresto alla progettazione della centrale, che ottiene il nulla osta soltanto nel febbraio 1979, seguito poi dall'avvio effettivo dei lavori nella seconda met\u00e0 del 1981.\nIn questo periodo, con la gestione Clementel, il CNEN avvia molte collaborazioni con l'industria pubblica del gruppo IRI finendo per\u00f2 per ridursi al ruolo di semplice finanziatore: in particolare il progetto del reattore nucleare CIRENE viene affidato per la realizzazione industriale al gruppo Ansaldo mentre il progetto PEC per la realizzazione di elementi di combustibile per reattori veloci viene affidato alla NIRA.\nNel frattempo l'industria nazionale (ANSALDO, FIAT, BREDA e una miriade di sub-fornitori) viene coinvolta nella realizzazione (che dur\u00f2 dal 1974 al 1981) della centrale veloce europea \"Superphoenix\" presso Lione da parte del consorzio NERSA di cui la EDF deteneva il 51% ed ENEL il 33%.\nIn Italia per\u00f2 il nucleare non riesce a svilupparsi. Le cause sono molteplici. Ci sono indecisioni strategiche sul tipo di reattori da realizzare (BWR, PWR, ad uranio naturale o addirittura autofertilizzanti) e sulla scelta tra acquisto delle licenze all'estero (da General Electric e da Westinghouse) o lo sviluppo pi\u00f9 lento di una soluzione italiana. Ci sono contrasti su come spartire gli appalti. C'\u00e8 anche, nel 1976, la decisione del Presidente degli USA, G.R. Ford, di privatizzare il nucleare statunitense con la conseguente perdita della garanzia governativa USA sui finanziamenti internazionali che avrebbero dovuto sostenere il Piano Nucleare Italiano. Ma soprattutto c'\u00e8 la opposizione degli enti locali ad accogliere sul proprio territori i nuovi impianti.\nIl Programma viene ridotto prima a 12 centrali da 1000 MW e in seguito a sole 6 centrali.\nIl ridimensionamento del Programma Nucleare nazionale mette in crisi le attivit\u00e0 del CNEN e nel 1978 la stessa definizione istitutiva del Comitato viene posta in discussione pubblicamente con la presentazione di diverse iniziative di legge per cambiare l'assetto istituzionale del CNEN ed in parallelo con iniziative di legge per la creazione di nuovi organismi governativi per lo sviluppo delle fonti rinnovabili ed in particolare dell'energia solare.\nIl 20 ottobre 1978 il ministro dell'Industria, Carlo Donat Cattin, presenta al Consiglio dei ministri un Ddl di iniziativa governativa che prevede l'allargamento delle attivit\u00e0 del CNEN al settore delle fonti di energia rinnovabile, ed in particolare all'energia solare con la costruzione di un apposito Centro di Ricerca nel mezzogiorno.\nA met\u00e0 del 1978 viene chiamato a presiedere il CNEN il Prof. Umberto Colombo, gi\u00e0 Direttore dell'Istituto Donegani e delle ricerche della Montedison, membro del Gruppo di Roma sui Limiti dello Sviluppo di Aurelio Peccei.\nNel 1979, in seguito al blocco della produzione petrolifera dell'Iran per lo scoppio della rivoluzione e la successiva guerra con l'Iraq, esplode la seconda crisi petrolifera che ripropone la discussione sulla situazione energetica italiana, sulla dipendenza dal petrolio e sulle possibili opzioni alternative.\nInoltre nel 1979 avviene l'incidente di Three Mile Island che fornisce nuova spinta alle contestazioni ambientalistiche al nucleare.\nIl 15 novembre 1979 c'\u00e8 un'audizione del prof. Colombo alla Commissione Industria del Senato sulle prospettive delle energie alternative in Italia. Il prof. Colombo, in accordo con le tesi precedentemente avallate da Donat Cattin, sostiene la necessit\u00e0 nazionale dello sviluppo delle energie alternative e del risparmio energetico e l'opportunit\u00e0 di assegnare al CNEN tale compito vista l'esistenza nell'Ente di competenze e strutture, vista la funzione di cerniera esercitata dall'Ente tra il mondo della ricerca e quello dell'industria, e vista la possibilit\u00e0 di riconvertire alcune strutture tecnico-amministrative dell'Ente per abbreviare i tempi.\nIl CIPE accetta queste tesi sulle fonti rinnovabili al CNEN nel 1980 e stanzia i relativi finanziamenti.\nLa mancata creazione di una nuova istituzione indipendente, come in altri paesi, e l'assegnazione al CNEN della competenza sul solare \u201cnon mancher\u00e0 di avere ripercussioni sulla reale possibilit\u00e0 operativa delle strutture preposte dall'Ente ad operare sull'energia solare \u201ca fianco\u201d, ma in realt\u00e0 in una sorta di \u201cconflitto d'interesse\u201d di carattere soprattutto culturale, con le attivit\u00e0 ben pi\u00f9 consistenti che operavano gi\u00e0 da molti anni sul nucleare\u201d.\nIl Piano Energetico Nazionale, approvato dal CIPE e dal Parlamento nel dicembre 1981, oltre ad indicare il programma di realizzazione delle nuove Centrali Nucleari per gli anni '90, introduce il concetto di impianto standard o unificato.\nUno degli obiettivi definiti dal Piano \u00e8 infatti quello di sviluppare un Progetto Unificato Nucleare, basato sul sistema PWR, identico per tutto il pacchetto delle prossime 7 o 8 unit\u00e0, salvo quegli adattamenti che potranno essere richiesti in relazione ai singoli siti. La prima centrale del Programma Nucleare Unificato dell'ENEL sarebbe dovuta sorgere al posto della vecchia centrale di Trino e si avviano anche i primi lavori preparativi per il cantiere.\nDal CNEN all'ENEA (Energia Nucleare ed Energie Alternative).\nIl 5 marzo 1982 il CNEN si trasforma in ENEA (comitato nazionale per la ricerca e lo sviluppo dell'Energia Nucleare e delle Energie Alternative) e si occupa, da quel momento, non pi\u00f9 soltanto di energia nucleare ma anche di fonti rinnovabili, uso razionale dell'energia e impatto ambientale. Il presidente \u00e8 sempre il professor Umberto Colombo. Il direttore generale \u00e8 Fabio Pistella.\nIn realt\u00e0 gi\u00e0 dal settembre del 1981 era stato costituito il Dipartimento Fonti Alternative Rinnovabili e Risparmio Energetico (FARE), guidato dal professor Ugo Farinelli e vengono costituite al suo interno una divisione per le attivit\u00e0 di ricerca sul fotovoltaico e una per gli impianti eolici, fotovoltaici (Delphos) e di accumulo elettrico.\nNel marzo 1982 l'ENEA delibera la costruzione del Centro di Portici per le ricerche sul fotovoltaico (in particolare sul Silicio amorfo idrogenato e sui Semiconduttori composti come CdS, GaAs, CdTe, CuInSe2, ecc.). Il centro diverr\u00e0 pienamente operativo nel 1988.\nNegli anni seguenti l'ENEA riceve finanziamenti cospicui (a fronte di met\u00e0 del personale, CNR e ENEA godevano degli stessi finanziamenti) la maggior parte dei quali si riversano nelle aziende private attraverso la voce \u201cpromozione industriale\u201d. L'ENEA si caratterizza per il nuovo contratto \u201c privatistico\u201d che lo allontana progressivamente dal mondo della ricerca pubblica. I ricercatori ed i tecnologi vengono incoraggiati a trasformarsi in \u201cgestori di denaro pubblico\u201d, i tecnici in amministrativi. I nuovi dirigenti sono nominati direttamente dal Consiglio di Amministrazione.\nNel Centro di Frascati le competenze dei nuclei di servizio per lo storico Elettrosincrotrone (criogenia, magneti, calcolo numerico, alte energie) e per il Tokamak, si sviluppano in altre attivit\u00e0 nel campo della superconduttivit\u00e0, della spettroscopia molecolare, dei laser e di innovative macchine acceleratici. Vengono sviluppati e realizzati, per la prima volta in Italia, un laser a centri di colore ed un laser ad elettroni liberi. A partire dal 1985 vengono, inoltre, sviluppati laser di potenza ad eccimeri per utilizzazioni scientifiche ed applicative.\nIl 26 aprile 1986 avviene il Disastro di \u010cernobyl'. L'impressione \u00e8 enorme e parte immediatamente una raccolta di firme per un referendum.\nIn sostanza i quesiti chiedevano:\nIl referendum si svolge nel novembre 1987 e la vittoria dei S\u00ec \u00e8 schiacciante (rispettivamente l'81%, l'80% e il 72%). Questo evento viene usato per dare un colpo definitivo ad ogni residua velleit\u00e0 nucleare, al di l\u00e0 del contenuto specifico dei quesiti referendari. La vittoria dei S\u00ec viene cio\u00e8 utilizzata come un mezzo per uscire da una situazione difficile vista la riluttanza degli enti locali a concedere l'autorizzazione alla costruzione delle centrali nucleari. I lavori a Trino-2 vengono interrotti e successivamente il governo far\u00e0 chiudere (nel 1990) anche le centrali di Caorso e di Trino-1.\nContemporaneamente la costruzione della nuova centrale nucleare di Montalto di Castro viene riconvertita (con spese enormi) in termica tradizionale. Pi\u00f9 in generale viene cancellato l'intero programma nucleare italiano (Progetto Unificato Nucleare \u2013 PUN) e viene cancellata la partecipazione al consorzio NERSA\u00a0\u2013 Superphenix (la centrale aveva iniziato a produrre energia solo nel 1985 lavorando a meno del 30% della sua potenza massima). Viene stabilita la chiusura degli impianti ENEA di ricerca sul ciclo del combustibile nucleare (impianto EUREX a Saluggia (VC), impianto di Fabbricazioni Nucleari di Bosco Marengo, impianti IPU e Opec di Casaccia (Roma) e impianto impianto ITREC nel C.R. Trisaia). Anche la tecnologia dell'arricchimento isotopico dell'uranio mediante laser, che era arrivata alla fase finale di sviluppo, viene abbandonata. Infine il progetto del reattore nucleare CIRENE, arrivato dopo quasi trenta anni di lavoro ad un passo dal suo completamento e costato 600 miliardi di lire di allora, viene definitivamente abbandonato: i costosissimi resti del prototipo stanno ancora nelle vicinanze di Latina.\nNel 1989, a Frascati, viene messa in funzione la macchina a confinamento magnetico di tipo avanzato FTU (Frascati Tokamak Upgrade).\nDall'ENEA all'ENEA (Ente per le nuove tecnologie, l'energia e l'ambiente).\nL'abbandono delle attivit\u00e0 di ricerca sul nucleare porta nel 1991 a una nuova legge di riforma (L. 282 del 25 agosto 1991) dell'Ente. L'acronimo viene mantenuto ma il suo significato diventa \"Ente per le nuove tecnologie, l'energia e l'ambiente\". Vengono creati tre grandi dipartimenti per la ricerca nel campo delle nuove tecnologie (Dipartimento Innovazione ex Area Innovazione), dell'ambiente (Dipartimento Ambiente ex Area Ambiente) e dell'energia (Dipartimento Energia ex Area Energia).\nIl processo di riconversione dell'Ente accelera ulteriormente. In questo frangente alcuni ricercatori, principalmente quelli iscritti all'associazione ANPRI, sostennero che il suddetto processo pesasse sulle capacit\u00e0 dei singoli ricercatori e tecnologi con risultati disomogenei, talora eccellenti, ottenuti spesso contro la stessa struttura gerarchica, incapace di fornire obiettivi credibili. Le attivit\u00e0 di ricerca cominciano ad essere svolte da gruppi molto pi\u00f9 piccoli e flessibili di quelli tipici della ricerca in campo nucleare ma l'organizzazione centralizzata, gerarchica e burocratica dell'ENEA rimane immutata.\nNel maggio 1993 il prof. Nicola Cabibbo viene nominato presidente dell'ENEA (Governo Ciampi).\nNel 1994 l'ENEA DISP (Dipartimento di sicurezza e protezione) viene conglobato nella costituenda Agenzia nazionale protezione ambientale (ANPA, Legge 61/94), oggi Agenzia per la Protezione dell'Ambiente e per i servizi Tecnici (APAT, D.Lgs. 300/99). Parte delle risorse vengono cos\u00ec dirottate verso un'altra istituzione pi\u00f9 orientata al servizio che alla ricerca, impoverendo la ricerca ambientale nell'Ente e nel Paese.\nNel 1998, nell'ambito del riordino degli enti pubblici di ricerca del Governo di centro-sinistra (Prodi), viene predisposta una nuova riforma dell'ENEA. La \u201cnuova\u201d missione dell'Ente (d.lgs. 36/1999) assegna all'ENEA nuove finalit\u00e0, tra cui la ricerca sullo \u201csviluppo sostenibile\u201d. L'ENEA, in ragione della sua peculiarit\u00e0 e della sua complessit\u00e0 strutturale ed organizzativa, non viene inserito nel comparto degli EPR e mantiene la vecchia organizzazione dopo un'iniziale proposta di ristrutturazione addirittura in \u201cente economico\u201d come societ\u00e0 per azioni. Lo stesso Governo aveva gi\u00e0 promosso inoltre, con la legge Treu, la dislocazione dei ricercatori pubblici presso le piccole e medie imprese (legge 24 giugno 1997, n. 196, art. 14, Occupazione nel settore della ricerca) mentre analoghi istituti per la mobilit\u00e0 verso altri Enti pubblici di ricerca non vengono attivati. Le successive riorganizzazioni dell'Ente e il suo quadro istituzionale anomalo contribuiscono a determinare un progressivo isolamento del personale dal resto del mondo scientifico e un forte deterioramento della sua immagine esterna e interna.\nLa presidenza Rubbia.\nNel luglio 1999 il Presidente del Consiglio Massimo D'Alema, con ferma convinzione di risolvere i problemi dell'Ente, nomin\u00f2 presidente dell'ENEA il professor Carlo Rubbia, premio Nobel per la Fisica nel 1984. Nell'agosto 1999 viene perfezionata la nomina del dottor Renato Strada a direttore generale.\nRubbia inizia un programma di revisione dei principali obiettivi tecnico-scientifici per definire le nuove priorit\u00e0 dell'Ente effettuando innanzitutto un censimento dei progetti in corso: si vede che ce ne sono ben 751 (per circa 800 ricercatori). Inaugura poi un nuovo approccio \"bottom-up\" per l'analisi, l'approvazione e la gestione dei progetti di ricerca tecnico-scientifici, che prevede proposte da parte dei ricercatori valutate poi da Commissioni di esperti scelti dalle strutture tecnico-scientifiche. Dichiara anche di voler ridurre la burocrazia, attuare un decentramento delle responsabilit\u00e0 gestionali (con valutazioni periodiche dei risultati raggiunti) ed aumentare la circolazione delle informazioni. Si cominciano anche ad effettuare molte riunioni tecniche con la partecipazione di Rubbia e a volte le stesse riunioni del CdA sono precedute da seminari tecnici.\nIl 19 ottobre 1999 viene presentato il piano di riorganizzazione dell'ente.\nIl primo novembre 1999 viene istituita (in ottemperanza al decreto legislativo n. 79 del 16 marzo 1999) la SOGIN (Societ\u00e0 Gestione Impianti Nucleari SpA). Si tratta di una Societ\u00e0 per azioni con unico socio il ministero dell'Economia e delle Finanze che ha il compito di sovrintendere alla gestione dei rifiuti nucleari e allo smantellamento degli impianti nucleari obsoleti. Il responsabile \u00e8 un militare, il generale Carlo Jean. Parte del personale ENEA viene trasferito alla SOGIN. A SOGIN vengono conferite le quattro centrali nucleari italiane di Trino, Caorso, Latina e Garigliano.\nIl processo di valutazione delle proposte progettuali in ENEA viene avviato nel febbraio del 2000. Nel giugno del 2000 dissapori tra Rubbia e DG portano alla revoca all'incarico di quest'ultimo.\nIl 30 agosto del 2000 viene nominato un nuovo DG, l'Ingegner Gaetano Tedeschi. Il processo di valutazione dei progetti termina il 15 novembre 2000. Alcuni progetti proposti dalla base vengono approvati e finanziati ma non riceveranno mai le necessarie risorse umane.\nNel novembre del 2000 viene inserito nell'ultima finanziaria del governo di centro-sinistra un emendamento che recita: \u201c\u2026 l'ENEA \u00e8 inoltre obbligato a predisporre un piano di ristrutturazione della propria organizzazione e della propria attivit\u00e0 finalizzato alla concentrazione su un numero limitato di rilevanti progetti di ricerca, di sviluppo tecnologico e di trasferimento dell'innovazione\u201d. Viene previsto anche il relativo finanziamento di 200 miliardi di lire.\nIn effetti Rubbia cerca di varare alcuni altri grandi progetti e li segue personalmente, tra cui per esempio \u201cArchimede\u201d, TRADE, Idrogeno e Celle a combustibile e Phocus.\nIl progetto Archimede \u00e8 dedicato alla generazione di energia elettrica da luce solare concentrata (solare termodinamico). \u00c8 il progetto di maggior costo sostenuto nel periodo: approvato dall'ENEA nel settembre del 2001 viene inizialmente finanziato con 15 milioni di euro, sino ad arrivare a circa 20 milioni di euro. Viene costituito un gruppo di ricerca abbastanza numeroso e affiatato che in due anni produce molti brevetti e un impianto prototipo in Casaccia. Nel 2003 viene formalizzata una joint-venture ENEA-ENEL per la realizzazione del primo impianto industriale a Priolo (attualmente in corso di realizzazione).\nIl progetto TRADE (Triga Accelerator Driven Experiment) si propone di risolvere il problema delle scorie nucleari \u201cbruciandole\u201d in un sistema ADS (Accelerator Driver System chiamato a volte anche Rubbiatron) cio\u00e8 in reattore sottocritico investito per\u00f2 da un flusso di neutroni prodotto da un acceleratore esterno. In questo modo non solo si eliminano le scorie ma si pu\u00f2 anche avere una generazione netta di energia. Il progetto, che prevede di usare il piccolo reattore Triga tuttora funzionante in Casaccia accoppiato ad un ciclotrone, viene varato coinvolgendo 46 partner da 14 paesi e viene approvato e finanziato dalla EU con 23 milioni di euro.\nIl progetto Idrogeno verte invece sulla generazione di idrogeno da energia solare e sulle possibili tecnologie di accumulo, mentre il progetto Phocus riguarda un prototipo di impianto fotovoltaico a concentrazione (che verr\u00e0 effettivamente completato nel 2006).\nDa queste iniziative appare evidente che Rubbia vuole configurare l'ENEA come un ente che si occupa di energia, trascurando le altre attivit\u00e0. Questo provoca un certo risentimento nei dirigenti e nel personale che si occupano di altro.\nNell'ottobre del 2001 Rubbia (a causa di contrasti con il CdA) rassegna le dimissioni e viene poi subito rinominato Commissario dal Governo di centro-destra (Berlusconi)\nL'8 ottobre del 2002 si arriva ad una tregua tra Rubbia e CdA con la nomina a \u201cdirettore generale facente funzioni\u201d dell'ingegner Giovanni Lelli.\nNel 2003 l'ENEA viene nuovamente riordinato (D.Lgs. 3 settembre 2003 n. 257). Il varo della legge porta ad un periodo di gravissima crisi dell'ente. La legge viene criticata aspramente da Rubbia (per esempio in un'audizione del 13 aprile 2005 alla X commissione della Camera) per l'incredibile rigidit\u00e0 e burocraticit\u00e0 dell'organizzazione. Dice Rubbia: \u201dUn elemento di criticit\u00e0 \u00e8 che sia la struttura organizzativa interna che i principali meccanismi di funzionamento vengono rigorosamente definiti dalla legge mentre \u00e8 demandato al regolamento un insieme di norme attuative anche di estremo dettaglio\u201d.\nUn secondo elemento negativo della legge \u00e8 l'attribuzione di quasi tutti i poteri al CdA. Considerando che per la nomina dei membri del Consiglio non viene richiesta alta qualificazione scientifica e manageriale e considerando il loro numero (8 membri) esiste un'alta probabilit\u00e0 che il CdA non abbia la capacit\u00e0 e l'accordo per guidare l'Ente. Si ritorna cos\u00ec alla situazione precedente alla riforma del 1999 che era stata modificata (a favore dei poteri del presidente) proprio dopo aver verificato che portava a frequenti conflitti.\nL'ultimo aspetto negativo \u00e8 la mancanza di un mandato preciso per l'ENEA come testimoniato dalla impressionante variet\u00e0 dei compiti attribuitigli dalla legge (ben 12 voci).\nGli unici due aspetti positivi della legge sono la previsione della valutazione del Comitato Interministeriale della Valutazione della Ricerca (CIVR) e l'affermazione, nell'articolo 21, che l'ENEA va inserito in uno dei comparti di contrattazione pubblica: finalmente si avvia il passaggio ad un contratto di lavoro uguale a quello degli altri Enti di Ricerca.\nNel 2003 vengono affidati in gestione alla SOGIN gli impianti di ricerca (ormai inattivi da 15 anni) sul ciclo del combustibile di Enea (l'impianto EUREX di Saluggia, gli impianti Opec e IPU della Casaccia - Roma, l'impianto ITREC di Rotondella). Il 16 settembre 2004, acquisendo il 60% delle azioni di Nucleco S.p.A., si costituisce il Gruppo Sogin. Nel 2005 la SOGIN acquisisce anche l'impianto di fabbricazione del combustibile di Fabbricazioni Nucleari di Bosco Marengo.\nIl 12 febbraio 2004 finisce il periodo di commissariamento e viene insediato un nuovo CdA con presidente il professor Carlo Rubbia (Governo Berlusconi).\nI contrasti tra il Cda dell'Enea e il presidente, Carlo Rubbia, ricominciano. Il dissenso verte soprattutto sulla nomina del direttore generale: Rubbia non intende accettare la nomina definitiva di Giovanni Lelli. L'altro motivo di scontro \u00e8 il peso da dare ai progetti voluti da Rubbia (secondo voci attendibili il CdA vuole assegnargli pochi ricercatori). In particolare il progetto TRADE incontra l'opposizione dei membri del CdA (Clini e Scibetta) nominati dal Ministro dell'ambiente Matteoli.\nNel gennaio del 2005 il progetto viene definitivamente cancellato dal CdA contro il parere di Rubbia.\nIl braccio di ferro arriva fino al ricorso al TAR di Rubbia contro il CdA per annullare la nomina di Lelli a direttore generale. Rubbia il 17 giugno 2005 destituisce Lelli, nominato dal CdA, e cerca di nominare direttore generale Francesco Troiani.\nUna settimana dopo il CdA di ENEA sconfessa la nomina di Francesco Troiani a direttore generale fatta da Rubbia e conferma invece Lelli.\nSeguendo l'iniziativa di alcuni dirigenti ENEA, circa un terzo dei dipendenti ENEA firma una lettera indirizzata al ministro per chiedere la sostituzione di Rubbia per i problemi organizzativi e d'immagine che il Premio Nobel aveva causato durante la sua permanenza all'ENEA.\nIl 15 luglio 2005, di fronte a tale problematiche, il Governo Berlusconi commissaria l'ente ed estromette Rubbia, che lascia il suo incarico scrivendo una lettera aperta su La Repubblica.\nLa presidenza Paganetto.\nIl 29 luglio 2005 viene nominato commissario il professor Luigi Paganetto (professore ordinario di economia politica all'Universit\u00e0 degli Studi di Roma \"Tor Vergata\"). Vicecommissari sono il dottor Corrado Clini e Claudio Regis.\nIl 14 ottobre 2005 Paganetto conferma Lelli come direttore generale. Nel maggio 2006 (con un anno e mezzo di ritardo) viene emanato il regolamento di funzionamento dell'ENEA previsto dalla legge e nel giugno 2006 si inizia l'ultima riorganizzazione ENEA. Entrambe le cose rimangono comunque sulla carta e l'ENEA verr\u00e0 \u201csoppresso\u201d prima che si possa dargli attuazione.\nNel luglio del 2006 L'ENEA acquisisce il 51% delle azioni di CESI ricerche S.p.A.\nNel novembre del 2006 Paganetto, per cercare di focalizzare le attivit\u00e0, istituisce 18 Grandi Progetti ENEA. Essi per\u00f2 non dispongono n\u00e9 di finanziamenti n\u00e9 di personale proprio. Anche i capi progetto indicati sono temporanei e responsabili solo dello \"start-up\". I 18 progetti non raggiungeranno mai alcuna consistenza e scompariranno nel nulla.\nNel gennaio 2007 Paganetto viene nominato presidente dell'ENEA dal Governo Prodi. DG rimane l'ingegner Lelli fino alla fine del 2007. Nel gennaio 2008 Lelli viene sostituito dall'ingegner Maurizio Urbani. Sotto la presidenza di Paganetto (il 24 febbraio 2009) viene firmato il CCNL del Comparto Ricerca che, dopo una lunga attesa, riporta l'ENEA nella stessa famiglia contrattuale degli altri enti di ricerca.\nIl tentativo di ritorno al nucleare e il commissariamento Lelli.\nIl 2 luglio 2008 il nuovo Governo Berlusconi presenta il \"ddl sviluppo\". Esso contiene un articolo riguardante l'ennesima riforma dell'ENEA in vista del ritorno dell'Italia al nucleare. L'Art. 37 che definisce il mandato della nuova agenzia ENEA dice infatti che essa \u00e8 \u201cun ente di diritto pubblico finalizzato alla ricerca e all'innovazione tecnologica nonch\u00e9 alla prestazione di servizi avanzati nei settori dell'energia, con particolare riguardo al settore nucleare, e dello sviluppo sostenibile\u201d. L'articolo 29 della stessa legge inoltre istituisce un'Agenzia per la sicurezza nucleare \u201cper la regolamentazione ... delle attivit\u00e0 concernenti gli impieghi pacifici dell'energia nucleare, ... \u201d. I dipendenti di questa agenzia dovevano provenire dall'Ispra e dall'ENEA (50 unit\u00e0 per ognuna). Infine l'art. 38 definisce le nuove linee di politica energetica dell'Italia: cattura e stoccaggio della CO2, nucleare da fissione, fonti rinnovabili ed efficienza energetica.\nIl 6 marzo 2009 il DG (Maurizio Urbani) si dimette per contrasti insanabili con i dirigenti ENEA ed il suo posto viene preso come f.f. dal capo del personale Giuseppe Tedesco.\nIl 30 giugno 2009 scadono gli incarichi di tutti i capi dipartimento e il DG f.f. Tedesco ne assume temporaneamente le funzioni. In pratica l'ENEA \u00e8 completamente decapitato in attesa del varo della nuova legge di riforma da parte del Governo Berlusconi.\nDopo un anno di discussioni, il \"ddl sviluppo\" diventa la Legge 23 luglio 2009, n. 99, operativa dal 16 agosto 2009. Questo porta, il 16 settembre 2009, alla fine della presidenza del professor Paganetto e al decreto di commissariamento dell'ente, firmato dal ministro dello sviluppo economico Claudio Scajola: l'ENEA (Ente per le Nuove tecnologie, l'Energia e l'Ambiente) \u00e8 quindi sostituita dalla \"Agenzia nazionale per le nuove tecnologie, l'energia e lo sviluppo economico sostenibile (ENEA)\". \nL'ingegner Giovanni Lelli viene nominato commissario della neonata agenzia, coadiuvato nei suoi compiti da due sub commissari: il dott. Enrico Elli e l'Avv. Pietro Maria Putti. \nAltro effetto immediato della legge \u00e8 la decadenza del CdA Sogin. Il 4 settembre il ministro Scajola procede al suo commissariamento: Il commissario Mazzuca proviene da Finmeccanica e dall'Ansaldo Nucleare.\nIl proposito del ministro dello sviluppo economico Claudio Scajola era quello di costruire 8-10 nuovi reattori e arrivare a una produzione di energia elettrica da nucleare in Italia pari al 25% del totale. A questo scopo vengono anche siglati due accordi internazionali: uno tra Enel-Edf per la costruzione di almeno 4 reattori EPR ed uno tra Ansaldo Nucleare e Westinghouse per la costruzione di altri 4 reattori con la tecnologia americana.\nI ricorsi delle regioni su vari aspetti delle leggi ritenuti incostituzionali portano a delle modifiche legislative ma non riescono a bloccare l'azione del governo. Di conseguenza L'Italia dei Valori il 9 aprile 2010 presenta una proposta di referendum per abrogare il nuovo programma elettronucleare italiano. La data per lo svolgimento del referendum viene fissata per il 12 e 13 giugno 2011. Poco prima del referendum avviene il disastro di Fukushima Dai-ichi presso la centrale nucleare omonima a seguito del terremoto e maremoto del T\u014dhoku dell'11 marzo 2011. Il referendum si tiene ugualmente e il quesito viene approvato con un quorum di circa il 54% di votanti e una maggioranza di oltre il 94% determinando la chiusura del nuovo programma nucleare.\nL'ingegner Lelli mantiene il ruolo di commissario per quasi 5 anni.\nIl commissariamento Testa.\nIl 6 agosto 2014 il ministro dello sviluppo economico Federica Guidi del Governo Renzi nomina commissario Federico Testa, in attesa di una ridefinizione del ruolo dell'ENEA nell'ambito di un pi\u00f9 generale riordino di tutti gli enti di ricerca pubblici.\nIl 1\u00ba luglio 2015 entra in vigore la nuova struttura organizzativa dell'ENEA che prevede la suddivisione della parte tecnico-scientifica in tre dipartimenti: Dipartimento Fusione e Tecnologie per la Sicurezza Nucleare (FSN), Dipartimento Tecnologie Energetiche (DTE), Dipartimento Sostenibilit\u00e0 dei sistemi produttivi e territoriali (SSPT). La nuova struttura comprende anche un'Unit\u00e0 Tecnica Efficienza Energetica (UTEE), un'Unit\u00e0 Certificati Bianchi, un'Unit\u00e0 Tecnica Antartide, un Istituto di Radioprotezione. A dicembre 2015 la UTEE diventa il quarto dipartimento con il nome di Dipartimento Unit\u00e0 Efficienza Energetica (DUEE).\nFine del commissariamento e nuove prospettive con Testa presidente nominato dal CDA.\nIl 22 dicembre 2015 finisce il commissariamento dell'ENEA con un provvedimento inserito nel collegato ambientale alla legge di stabilit\u00e0. Dopo una fase transitoria di alcuni mesi, il 23 marzo 2016 viene nominato un CDA di cui \u00e8 presidente lo stesso Federico Testa e gli altri due membri sono Alessandro Lanza e Mauro Lib\u00e8.\nNella tarda serata del 9 Giugno 2021 viene diffusa la notizia, poi confermata nelle prime ore del giorno successivo, che lo stesso Federico Testa ha consegnato nelle mani del Ministro della Transizione ecologica Roberto Cingolani una lettera contenente le sue dimissioni da presidente dell'Agenzia che vengono accettate dallo stesso Ministro. Finiscono cosi i sette anni (2014-2021) di presidenza Testa.\nIl nuovo presidente Gilberto Dialuce.\nIl 3 Agosto 2021 il Ministero della transizione ecologica tramite il suo Ministro Roberto Cingolani, lascia trapelare alcune notizie secondo cui la presidenza dell'Agenzia viene affidata a Gilberto Dialuce.\nIl 4 Agosto 2021 viene ufficializzata la notizia dando cosi inizio alla nuova presidenza Dialuce.\nCompiti.\nTra i principali compiti svolti dell'ENEA vanno ricordati:\nSedi, centri e laboratori di ricerca.\nOltre alla sede legale di Roma, l'ENEA dispone in Italia dei seguenti nove centri di ricerca (ordinati nell'elenco sottostante da nord a sud), oltre a diversi laboratori e uffici territoriali, dislocati sul territorio italiano , europeo e internazionale:\nL'ente \u00e8 inoltre dotato di:"}
{"id": "2632421", "revid": "124770016", "url": "https://it.wikipedia.org/wiki?curid=2632421", "title": "PlayStation 3", "text": "PlayStation 3 (abbreviata con la sigla PS3) \u00e8 una console per videogiochi prodotta da Sony Computer Entertainment, dotata di varie funzioni multimediali oltre a quelle di intrattenimento videoludico.\nLa console \u00e8 disponibile dall'11 novembre 2006 in Giappone, il 17 novembre 2006 nel Nord America e il 23 marzo 2007 in Europa, Medio Oriente, Australia, Asia, America Latina e Nordafrica.\nPlayStation 3 \u00e8 stata prodotta in tre versioni differenti: \"Fat\", \"Slim\" e \"Super Slim\".\nEssa fa parte della settima generazione di console e compete commercialmente con Wii di Nintendo e Xbox 360 di Microsoft.\nStoria.\nPrototipo iniziale.\nIl prototipo iniziale doveva presentare un solo processore centrale che doveva fungere sia da CPU che da GPU, il CELL. Con l'uscita della Xbox 360 per\u00f2 Sony si accorse che il solo Cell non era in grado di eguagliare la rivale e quindi in fretta e furia strinse un accordo con NVIDIA per la creazione di una GPU da affiancare alla CPU, l'RSX (per questo motivo la console usc\u00ec con un anno di ritardo rispetto alla sua rivale).\nAll'E3 2005 venne mostrato il prototipo estetico della console (con le relative porte di ingresso e uscita) e del nuovo controller (soprannominato anche banana o boomerang) e le potenzialit\u00e0 della console furono dimostrate attraverso alcune \"tech demo\".\nLa console aveva 2 porte d'uscita HDMI, 2 porte USB posteriore e 4 anteriori e 3 porte ethernet. Il joypad era invece molto differente dal precedente Dualshock, presentando una forma di boomerang, senza la funzione di vibrazione.\nDurante il \"Tokyo Game Show\" dello stesso anno vennero mostrati altri video tra cui \"Formula 1\" e \"\" mentre le prime prove giocabili avvennero durante l'E3 2006.\nConsole finale.\nAll'E3 2006, siccome il prototipo iniziale era troppo costoso da produrre, Sony mostr\u00f2 la versione finale della console rimuovendo una porta HDMI, le due porte USB posteriori e due porte ethernet rispetto al prototipo del 2005.\nI modelli finali sarebbero stati due, la 20 GB (inizialmente non doveva presentare la porta HDMI, aggiunta poi in seguito) al prezzo di 499$ e la 60 GB al prezzo di 599$.\nIl controller a boomerang dopo tutte le critiche negative ricevute, venne sostituito dal pi\u00f9 tradizionale Sixaxis che aveva una forma molto simile al Dualshock 2 (ma anche questo modello non presentava la funzione di vibrazione).\nLancio della console.\nCome gi\u00e0 detto, la \"PlayStation 3\" \u00e8 stata lanciata in commercio l'11 novembre 2006 in Giappone, successivamente il 17 novembre dello stesso anno nel Nord America. In Europa inizialmente il lancio in commercio della console era previsto per lo stesso giorno del Nord America ma a settembre 2006, Sony annunci\u00f2 il rinvio del lancio nel vecchio continente, a causa di un ritardo nella produzione di diodi del Blu-ray Disc. Oltre all'Europa anche i continenti con il dispositivo di visione PAL e S\u00c9CAM ovvero Asia (escluso il Giappone), Nord Africa, Oceania e America Latina hanno avuto il lancio rimandato. In seguito la console \u00e8 uscita in contemporanea in tutti i quattro continenti il 23 marzo 2007.\nLe scarse vendite, sia in America che in Giappone, del modello da 20 GB spinsero Sony a non intraprenderne la commercializzazione in Europa e, successivamente, a sospenderne la produzione anche nel resto del mondo. Sempre per abbattere i costi di produzione, la 60 GB europea non fu dotata del chip Emotion Engine per la retrocompatibilit\u00e0 PS2, che venne sostituito da una retrocompatibilit\u00e0 software. Ci\u00f2 fece s\u00ec che, mentre le console Americane e Giapponesi erano quasi totalmente compatibili con il catalogo PS2, quelle europee lo fossero solo con una piccola parte.\nUna console troppo cara da produrre.\nA causa del prezzo molto elevato (600$ per la 60 GB contro i 400$ per la Xbox 360 da 20 GB), Sony decise di dare un ulteriore taglio alle caratteristiche della console e lanci\u00f2 il 10 Ottobre 2007 la PS3 da 40 GB al prezzo di 399$, mentre lo \"Starter Pack\" con la console da 60 GB il prezzo passa da 599\u20ac a 499\u20ac.\nLa versione da 40 GB ha quindi due porte USB anzich\u00e9 quattro ed \u00e8 priva del lettore di schede di memoria. Questa console non \u00e8 dotata di emulazione n\u00e9 software n\u00e9 hardware per i giochi della \"PlayStation\" 2 (resta invece la retrocompatibilit\u00e0 con i giochi della prima \"PlayStation)\" e non supporta i \"Super Audio CD\". Il modello da 40 GB utilizza un processore centrale \"Cell\" prodotto con tecnologia a 65 nm, a differenza degli altri modelli che utilizzano processori costruiti con tecnologia a 90 nm, questa tecnologia di produzione ha portato una riduzione dei consumi da 200 \"Watt\" (380 Watt di picco) a 130 \"Watt\".\nCon questo modello la console pass\u00f2 dagli 840$ di produzione ai circa 400$ portando Sony a perdere qualche dollaro per ogni console venduta.\nLa \"PS3\" bianca \u00e8 commercializzata anche nel Nord America e in Australia. Nel Nord America la distribuzione di questa versione ha portato a una riduzione di prezzo della versione da 80 GB che \u00e8 scesa a 499$.\nNel gennaio 2008 la Sony ha annunciato la soppressione anche in Giappone dei modelli da 20 GB e da 60 GB lasciando in commercio unicamente il modello da 40GB.\nAll'inizio di febbraio 2008 Sony ha messo sul mercato un nuovo \"Starter Pack\" contenente una \"PlayStation 3\" da 40 GB, 2 controller Sixaxis e i videogiochi ' e ' al prezzo di 499\u20ac.\nNei primi mesi del 2008 Sony ha dichiarato che render\u00e0 disponibile in Giappone un modello di colore grigio (che in seguito verr\u00e0 esportato nel resto del mondo) e che, similmente, la versione bianca inizialmente disponibile solo in Giappone verr\u00e0 messa in vendita.\nPS3 Slim.\nSeguendo le indiscrezioni che volevano una versione \"Slim\" della \"PS3\", Sony ha ufficialmente annunciato la \"PlayStation 3 Slim\" (il nome ufficiale rimane \"PlayStation 3\") il 18 agosto 2009 durante la sua conferenza presso la Games Convention di Colonia. La console prevede un hard disk con taglio da 120 o 250 GB, una riduzione delle dimensioni del 33% rispetto all'originale, un alleggerimento del 36% e un consumo di corrente elettrica inferiore del 34% rispetto al modello precedente. La \"PlayStation 3 Slim\" prevede l'adozione di un nuovo design di colore nero opaco, con logo PS3 ridisegnato e altri piccoli particolari come per esempio lo spostamento del bay per l'estrazione dell'hard disk. Inoltre, il processore \"Cell\" equipaggiato da questa versione \"Slim\", gode di un processo produttivo a 45 nanometri, a differenza dei 90/65\u00a0nm rispettivamente adoperati dal vecchio modello da 60 GB e dal modello 40 GB (oltre alle edizioni limitate della console, quali 80 e 160 GB). In questo modo, la durata della vita del processore \"Cell\" \u00e8 molto pi\u00f9 lunga, e il processore stesso scalda di meno. A questo si aggiunse un'ulteriore riduzione dei costi di produzione con percentuali, secondo alcuni esperti, fino al 70%.\n\"PS3 Slim\" include anche il supporto Bravia \"Sync\" che prevede il controllo console attraverso i televisori \"Bravia\" compatibili. Il prezzo di lancio della \"PS3 Slim\" \u00e8 pari a $299/\u20ac299/\u00a3249/\u00a529980 ed entra in commercio il 1\u00ba settembre 2009 in Nord America ed Europa e il 3 settembre in Giappone e Nuova Zelanda.\nTra le nuove limitazioni introdotte si segnala l'impossibilit\u00e0 dell'installazione del sistema operativo Linux, possibile sul modello originale inizialmente fino all'aggiornamento firmware 3.21. La versione da 250 GB entra in commercio il 1\u00ba ottobre 2009 con il gioco FIFA 10 al prezzo di 349,99\u20ac, nel corso del tempo ci sono vari \"Starter Pack\" di \"PS3 Slim\". La pi\u00f9 recente (fine 2010) include la \"PS3 + PlayStation Move + PlayStation Eye + Blu-ray con le demo per il \"Move\".\"\nDal 16 agosto 2011 \"PS3\" \u00e8 disponibile a $249/\u20ac249/\u00a3199 nella sua versione base (160 GB), e tutte le versioni bundle (320 GB) riducono il loro prezzo rispettivamente di $50/\u20ac50/\u00a350.\nA novembre 2011 arriva anche in Europa la versione bianca (\"Classic White\") della console con HDD da 320 GB (prezzo bundle), pi\u00f9 due controller DualShock 3 anch'essi totalmente bianchi, per un periodo abbinata anche a un Blu-ray \"Disc\" e successivamente a un gioco (il bundle \u00e8 in esclusiva GameStop).\nIn Italia \u00e8 in vendita, sempre da novembre 2011, un bundle con la versione argento (\"Satin Silver\"), in esclusiva temporale per MediaWorld (console + due \"DualShock 3\" Silver, prezzo bundle).\nDall'aprile 2012 \u00e8 disponibile un bundle contenente una \"PS3\" rossa con HDD 320 GB e due controller, anch'essi rossi, al prezzo standard di 299 euro.\nPS3 Superslim.\nIl 19 settembre 2012 viene presentato al Tokyo Game Show un nuovo modello ridisegnato di \"PlayStation 3\" con le stesse connessioni e funzioni, ma pi\u00f9 piccolo e leggero del 25% della precedente \"Slim\", con caricamento dischi manuale posto sulla parte superiore della console (il carrello superiore scorre da destra verso sinistra) e con un processo produttivo di 32 nm per il Cell e di 28 nm per RSX.\nLa console mantiene il nome ufficiale \"PlayStation 3\", ma viene comunemente indicata come \"PlayStation 3 Super Slim\". Questa versione viene venduta dal 28 settembre 2012 con hard disk di dimensioni diverse a seconda del territorio: in USA e Giappone un modello da 500 GB e uno da 250 GB; in Europa e Australia un modello da 500 GB e uno con una memoria flash da 12 GB (espandibile aggiungendo un hard disk interno venduto a parte). I prezzi indicati da Sony per l'Europa sono 149,99\u20ac per il modello da 120 GB e 239,99\u20ac per quello da 500 GB.\nA marzo 2017, dopo 5 anni di attivit\u00e0, Sony annuncia che la console sarebbe presto uscita di produzione.\nIl 27-28 agosto 2019 la console \u00e8 aggiornata al firmware 4.85.\nIl 31 marzo 2020 la console \u00e8 aggiornata al firmware 4.86.\nIl 3 dicembre 2020 la console \u00e8 aggiornata al firmware 4.87.\nIl 1\u00ba giugno 2021 la console \u00e8 aggiornata al firmware 4.88.\nFunzioni.\nConsole per videogiochi.\nLa \"PlayStation 3\" offriva una grafica di nuova generazione con il suo sistema che riesce a riprodurre al meglio i dettagli grafici e grazie al processore centrale Cell e alla \"GPU Nvidia\" RSX. I dischi Blu-ray, sui quali viene distribuita la maggior parte dei giochi, permettono di memorizzare una grande quantit\u00e0 di contenuti multimediali, a scapito di una ridotta velocit\u00e0 di trasferimento che rende obbligatoria in alcuni titoli in commercio l'installazione su disco rigido di una parte dei dati.\nLa \"PlayStation 3\" supporta l'alta definizione, gestendo risoluzioni Full HD fino a 1080p. I giochi per \"PlayStation 3\" sono tipicamente progettati per sfruttare di base l'alta definizione (di solito alla risoluzione 720p), infatti ci sono pochi giochi compatibili con il Full HD, mentre i giochi per PlayStation e PlayStation 2 (i secondi compatibili solo con alcune versioni della console) vengono riadattati alla risoluzione superiore tramite un processo chiamato \"upscaling\". Il frame-rate della console \u00e8 basso e si concentra sempre su (sotto) i 30 Frame per secondo.\nCentro multimediale.\nLa \"PlayStation 3\" \u00e8 una console multimediale: come lettore Blu-ray Disc Profile 2.0 consente di guardare film in alta definizione fino a 1080p su un televisore Full HD. La console legge anche CD-ROM, Super Audio CD e DVD-ROM.\nSul disco rigido \u00e8 possibile immagazzinare file musicali, fotografie digitali, film e video in genere. Dal dicembre 2007 tramite l'aggiornamento firmware 2.10 la console gestisce anche i filmati DiVX e VC-1.\nSi possono immagazzinare su disco rigido anche i dati contenuti nella memoria della PlayStation Portable o di una pendrive previo collegamento tramite USB.\nCaratteristiche software.\nAggiornamenti.\nLa \"PlayStation 3\" dispone di un sistema di aggiornamento del sistema operativo (firmware), che consente la risoluzione di problemi legati a eventuali falle di sicurezza e la possibilit\u00e0 di aggiungere periodicamente alla console nuove funzioni, di scaricare salvataggi da Internet, di estendere la retrocompatibilit\u00e0 della console con un numero sempre pi\u00f9 alto di videogiochi per PlayStation One e PlayStation 2, ecc. Gli aggiornamenti possono essere scaricati direttamente dalla console (avendo a disposizione una connessione a Internet) o mediante l'ausilio di un computer per poi essere inseriti nella console attraverso un supporto di memorizzazione (penna o hard disk esterno USB).\nDLNA.\nDal 17 maggio 2007 la \"PlayStation 3\" \u00e8 certificata DLNA. Questo le permette di utilizzare la propria rete di casa, sia cablata sia wireless, condividendo contenuti digitali come foto, video e musica.\nPlayStation Network.\nIl PlayStation Network \u00e8 un servizio gratuito di community e supporto online per le console \"PlayStation 3\", PlayStation 4, PlayStation Portable, PlayStation Vita e PlayStation 5; inoltre il servizio offre una vasta quantit\u00e0 di film da noleggiare o comprare. Nel marzo 2021 Sony ha annunciato il termine del servizio di vendita di contenuto digitale per alcune sue piattaforme pi\u00f9 vecchie, tra cui PlayStation 3: la chiusura del negozio virtuale \u00e8 programmata per il 2 luglio 2021 ma l'azienda ha assicurato che, nonostrante dopo tale data non sar\u00e0 pi\u00f9 possibile acquistare nuovi giochi o espansioni n\u00e9 attivare qualsiasi tipo di contenuto videoludico, rimarr\u00e0 per gli utenti la possibilit\u00e0 di riscaricare e utilizzare il software precedentemente acquistato e presente nella propria raccolta digitale. Il 20 aprile, in seguito alle lamentele da parte dell'utenza, Sony ha fatto marcia indietro, dichiarando che il negozio digitale non chiuder\u00e0 per PS3 e PS Vita, garantendo ai possessori di queste console l'utilizzo dei servizi di acquisto virtuali.\nRetrocompatibilit\u00e0.\nLe versioni della console provviste di hard disk da 20, 60 e 160 GB NTSC sono retrocompatibili con la maggior parte dei giochi delle precedenti PlayStation e PlayStation 2; la retrocompatibilit\u00e0 \u00e8 ottenuta tramite \"emulazione hardware\" o \"software\", a seconda del modello.\nL'emulazione hardware garantisce una compatibilit\u00e0 quasi totale ma incrementa i costi di produzione della console, mentre l'emulazione software \u00e8 meno onerosa per Sony ma non fornisce una compatibilit\u00e0 completa con i giochi.\nInizialmente la versione nord americana e quella giapponese erano dotate di emulazione hardware, poi soppressa, mentre le versioni europee sono sempre e solo state fornite di emulazione software. Il software di emulazione al momento del lancio nel mercato europeo garantiva una compatibilit\u00e0 con circa 75% dei giochi distribuiti in Europa per la PlayStation 2. Dei 2451 videogiochi distribuiti Sony garantiva la compatibilit\u00e0 con 1782 di questi sebbene alcuni soffrissero di problemi sporadici. Sony ha affermato che i suoi tecnici erano al lavoro per migliorare l'emulazione ma che questo non era il suo obiettivo primario dato che la societ\u00e0 preferiva sviluppare contenuti inediti per la nuova console piuttosto che dedicare ingenti risorse al raggiungimento di una completa retrocompatibilit\u00e0.\nLa versione da 40 GB non \u00e8 stata dotata di emulazione hardware n\u00e9 software dei giochi per PS2, decisione presa da Sony al fine di ridurre i costi di produzione della stessa e di conseguenza abbassare il prezzo di vendita al pubblico. Tuttavia \u00e8 rimasta la retrocompatiblit\u00e0 con la maggior parte dei giochi della prima PlayStation. All'E3 2008, Sony ha annunciato che in Europa a partire dal 27 agosto 2008 sarebbe stata messa in vendita la versione della console dotata di disco rigido da 80 GB, mentre il modello contenente il disco da 40 GB sarebbe rimasto in vendita fino a esaurimento scorte come accaduto per il modello da 60 GB. La versione europea da 80 GB, rispetto a quella americana uscita ad agosto 2007 non \u00e8 dotata di emulazione e come il 40 GB non sar\u00e0 compatibile con i vecchi titoli per PS2. In seguito anche in America \u00e8 stata distribuita la versione con hard disk da 80 GB senza emulazione dei giochi per PlayStation 2.\nLa \"PlayStation 3\", dato che non dispone di porte per l'inserimento di Memory card Playstation, permette di emulare anch'esse con la creazione di \"Memory card interne\", sebbene non disponga di retrocompatibilit\u00e0. Inoltre permette, tramite l'uso di appositi adattatori, di trasferire i dati delle Memory card Playstation nelle \"Memory card interne\" create sull'hard disk della console.\nTrofei.\nLa \"PlayStation 3\" dispone di una voce \"Bacheca dei trofei\" (introdotta dal firmware 2.40, distribuito il 2 luglio 2008) che riassume gli obiettivi specifici raggiunti per ogni gioco che ne supporti la funzione. Permette anche di confrontare i trofei con gli amici e condividere i propri trofei su Facebook.\nI trofei si suddividono in 4 categorie, elencate in ordine crescente di difficolt\u00e0:\nIl trofeo di platino in ogni videogioco \u00e8 uno solo e si ottiene, sempre e comunque, dopo aver raccolto tutti gli altri trofei (salvo quelli aggiuntivi, contrassegnati con un \"+\" in alto a sinistra dell'icona del trofeo).\nCaratteristiche hardware e accessori.\nLettore schede di memoria.\nPu\u00f2 leggere le schede di memoria di fotocamere digitali, palmari, cellulari, le schede di memoria della PlayStation Portable e di qualsiasi sistema che supporti MultiMediaCard, schede SD, CompactFlash o Memory Stick. Questa funzione \u00e8 utile soprattutto se si considera il fatto che non \u00e8 necessario collegare dispositivi esterni tramite cavo USB.\n\u00c8 presente solamente nelle prime due generazioni della console (tranne la CECHB0x)\nPlayStation Portable.\nLa \"PlayStation 3\" pu\u00f2 connettersi via wireless o via USB con la PlayStation Portable, in modo da poter visualizzare il contenuto dell'hard disk sul piccolo schermo della \"PSP\" e viceversa. La \"PlayStation 3\" viene utilizzata anche per trasferire sulla memory stick della \"PSP\" i contenuti scaricati tramite \"PS3\" dal PlayStation Store, quali vecchi classici della prima PlayStation e altri prodotti destinati esclusivamente alla \"PlayStation Portable\".\nDiverse versioni.\nLa console \u00e8 stata venduta in 19 modelli differenziati in 5 generazioni di console.\nPrima generazione:\nLa prima release della Playstation 3, questa versione \u00e8 uscita solamente per il mercato NTSC e non ha mai raggiunto l'Europa. \n\u00c8 la console pi\u00f9 completa di tutte quelle uscite come funzionalit\u00e0, ma a discapito di un alto consumo e a una alta fragilit\u00e0 (YLOD).\nPresenta lettore bluray di prima generazione (con una sola lente), compatibilit\u00e0 completa con PS2 (EE+GS), lettore di schede di memoria, supporto ai CD audio SACD e 4 porte USB frontali.\nUscita in due versioni con HDD da 20 (CECHB) e 60 GB (CECHA).\nLa CECHB, a differenza della CECHA, non ha il modulo WIFI e il lettore di memorie.\nSeconda generazione:\nPrima release a raggiungere l'Europa, sostanzialmente uguale alla prima generazione tranne per un diverso emulatore PS2 che la rende meno compatibile rispetto alla prima generazione (assenza del chip Emotion Engine). \nNel mercato PAL \u00e8 uscita la CECHC con hard disk da 60 GB, mentre nel mercato NTSC \u00e8 uscita la CECHE con hard disk da 80 GB.\nTerza generazione:\nTerza e ultima generazione della edizione Fat, presenta grandi cambiamenti rispetto alla generazione precedente:\nDal lato componenti interni, il processo produttivo del CELL passa da 90 a 65 nm abbassando i consumi da 200 W a 160 W con la CECHG e CECHH, mentre con il rilascio un anno pi\u00f9 tardi con la CECHJ anche il chip grafico RSX passa da 90 a 65 nm abbassando ulteriormente il consumo a 130 W.\nDalla versione CECHJ in poi il lettore avr\u00e0 due lenti invece di una sola; una lente per i soli dischi bluray, mentre l'altra per i dischi CD e DVD; il caricamento dei dischi sar\u00e0 rotatorio e non pi\u00f9 dritto.\nQuarta generazione:\nRedesign completo della console, cambia completamente esteticamente: \nA livello di funzionalit\u00e0 perde il supporto alla funzione \"Other OS\" (funzione che poi viene disabilitata anche nelle generazioni precedenti con il FW 3.21). Come nella precedente generazione, anche qui si hanno due tagli di memoria 120 GB(A)/250 GB(B) e poi successivamente 160 GB(A)/320 GB(B). Dal lato componenti interni, il processo produttivo del CELL passa da 65 a 45 nm abbassando i consumi da 130 W a 100 W con la CECH200x, mentre con il rilascio un anno pi\u00f9 tardi con la CECH210x anche il chip grafico RSX passa da 65 a 40 nm abbassando ulteriormente il consumo a 80 W, consentendo in tal modo di essere pi\u00f9 silenziosa rispetto alle generazioni passate.\nDal modello \"CECH-2100\" tutte le PlayStation 3 sono dotate di uscita HDMI 1.4, che garantisce una qualit\u00e0 video identica a quelle dei modelli dotati della versione 1.3, ma fornisce alla console le funzioni 3D senza bisogno dell'emulazione da parte del sistema operativo. Con la CECH300x (ultima revisione per la versione slim) c'\u00e8 stato un ulteriore miglioramento sui consumi e alcune rimozioni minori (rimozione led attivit\u00e0 WIFI e retroilluminazione tasti frontali).\nQuinta generazione:\nUltima generazione di Playstation 3, detta Super slim, \u00e8 puntata molto al risparmio rispetto alle generazioni precedenti.\nLa console presenta un nuovo design estetico differente rispetto alla generazione precedente, rimane invariato il logo e sulla parte superiore ritorna il rivestimento lucido sulle bande laterali della console.\nQuesta versione pu\u00f2 essere usata verticalmente (con il supporto ufficiale venduto a parte) rispetto alla generazione passata.\nLa console perde il lettore con caricamento automatico dei dischi, per uno con apertura manuale dall'alto.\nNelle sole regioni PAL, oltre alla classica versione con HDD (che ora sar\u00e0 da 500 GB), viene presentato un modello base con 12 GB di memoria flash pensato principalmente per chi usa poco la console e che la usa come lettore bluray e per i giochi da disco (non scaricati dal PSN); mentre nel resto del mondo \u00e8 stata commercializzata una versione con classico HDD da 250 GB. Sul lato componenti c'\u00e8 stato un ulteriore abbassamento del processo produttivo sia del CELL che del chip RSX passando rispettivamente a 32 nm e 28 nm con un consumo medio di 70 watt.\nAccessori.\nSono disponibili:\nGamepad.\nIl primo gamepad, chiamato SIXAXIS, era stato originariamente progettato con un design completamente differente, che doveva scostarsi da quanto visto fino a quel momento, grazie a una forma pi\u00f9 affusolata e tondeggiante. Al momento della sua presentazione \u00e8 stato per\u00f2 accolto molto freddamente dalla critica internazionale, ed \u00e8 stato subito oggetto di lamentele in merito alla stranezza e alla bassa ergonomia. Prima del lancio, Sony ha quindi provveduto a ridisegnarlo con un'estetica del tutto simile alle versioni precedenti DualShock e DualShock 2, dalle quali differisce prevalentemente per la trasformazione dei pulsanti \"R2\" ed \"L2\" in grilletti (come si pu\u00f2 avere su una console Xbox 360). Tra le altre novit\u00e0, oltre a non essere collegato alla console tramite cavi (poich\u00e9 funzionante tramite la tecnologia Bluetooth), \u00e8 molto pi\u00f9 leggero e incorpora un sensore di movimento a 6 assi (da cui prende il nome). La console \u00e8 inoltre in grado di gestire 7 diversi controller contemporaneamente, portando dunque il multiplayer off-line fino a un massimo di 7 giocatori (nei giochi in cui quest'opzione \u00e8 disponibile come per esempio PES e FIFA). A causa della delicatezza del \"SIXAXIS\" e per evitare di appesantirlo troppo, non meno che per strategie di mercato e per una serie di problemi giuridici, inizialmente non \u00e8 stata inserita in esso la funzione di vibrazione, ma terze parti hanno realizzato dei controller senza filo provvisti di force feedback e Sony stessa ha presentato nell'ottobre 2007 un gamepad con la suddetta funzione, ribattezzato \"DualShock 3\" e incluso di serie nei modelli pi\u00f9 recenti della console a partire dal modello con hard Disk da 80 GB.\nVerso gli ultimi mesi del 2010, Sony ha immesso nel mercato il suo controller di movimento chiamato PlayStation Move. Esso permette (tramite la telecamera PlayStation Eye) di giocare con determinati giochi usando il corpo. Sony inoltre sta lanciando sul mercato vari prodotti aggiuntivi per questo controller in modo da poter ampliare il numero di giochi supportati dalla periferica.\nProblemi.\nProblemi hardware.\nSecondo Ars Technica, il numero di \"PlayStation 3\" che hanno avuto problemi hardware rientra ampiamente entro i normali tassi di guasto del settore dell'elettronica di consumo.\nTuttavia, il programma televisivo della \"BBC Watchdog\" ha trasmesso una relazione istruttoria del presunto \"Yellow Led of Death\" o \"YLOD\"; il \"led giallo della morte\" (il led giallo indica un guasto hardware legato al surriscaldamento), problema che colpisce circa lo 0,5% delle \"PlayStation 3\".\nIl programma ha inoltre osservato che la \"PlayStation 3\" ha una garanzia di un anno (tipico della maggior parte dei prodotti di elettronica di consumo negli Stati Uniti). Inoltre i proprietari della \"PS3\" saranno in grado di pagare una tariffa prestabilita per rinnovare la console.\nIn risposta al tono del programma, \"Ray Maguire\" ha emesso un documento di critica verso il programma citando il tentativo potenziale di danno e di marca Sony PlayStation.\nErrore 8001050F.\nL'errore \"8001050F\" riguardava la cattiva gestione, da parte dell'orologio interno alla console, del passaggio dal 28 febbraio 2010 al 1\u00ba marzo 2010, causando quindi errori nell'accesso e nell'aggiornamento dei trofei ottenuti durante le fasi di gioco. Nella XMB veniva erroneamente mostrata la data 31/12/1999, nonch\u00e9 l'orario errato. Erano immuni dal bug le versioni \"Slim\" della console e poche delle normali versioni.\nErrore 80010017.\nL'errore \"80010017\" produce una schermata contenente il testo \"Si \u00e8 verificato un errore durante l'operazione d'avvio\"; una semplice sostituzione dell'ottica Blu-ray non baster\u00e0 in quanto l'errore coinvolge problemi hardware della scheda di controllo del lettore. La causa specifica non \u00e8 ancora stata individuata con precisione ma \u00e8 possibile effettuare una migrazione della \"Flash NOR\" contenente dati univoci per ogni console su una scheda di controllo compatibile e risolvere definitivamente il problema.\nAttacchi al PlayStation Network.\nIl PSN ha subito, nella sua storia, ben due attacchi da parte di pirati informatici: uno nel 2011 e uno nel 2014.\nCritiche.\nJailbreak e Custom Firmware.\nL'aggiornamento firmware 3.21 pubblicato da Sony il 1\u00ba aprile 2010 rimosse dalle \"PS3\" \"Fat\" la funzione di poter installare un altro sistema operativo tipo Linux sulla console; secondo alcune indiscrezioni la casa nipponica decise di togliere la seguente funzione poich\u00e9 voci incontrollate davano per violata la sicurezza della console sfruttando un tipo di attacco hardware (in gergo \"\"exploit\") e teoricamente aperta una possibile via alla pirateria informatica sulla console. Infatti agli inizi del 2010 l'hacker statunitense George Hotz (conosciuto anche come \"GeoHot\"), gi\u00e0 noto per aver effettuato il jailbreak su iPhone, sostenne sul suo blog, senza per altro darne mai prova pubblica, di aver trovato una falla in una settimana di analisi dopo oltre tre anni di inviolabilit\u00e0. Sony non si pronunci\u00f2 ufficialmente sulla questione. Nel settembre 2010 venne messa a punto una chiavetta USB montante un particolare PIC che permetteva, una volta avviata la console, l'esecuzione di file .pkg (ovvero pacchetti non ufficiali) all'interno di essa. Alla fine del 2010 venne resa pubblica la scoperta da parte di un team di hacker (i \"Fail0verflow\") di un clamoroso bug e un exploit messo a punto dagli stessi e hacker sparsi su tutto il pianeta hanno cominciato per la prima volta a compromettere seriamente (e senza attrezzature hardware complesse) il sistema di sicurezza presente nella console della Sony. A seguito di questo, la via della pirateria sulla \"PS3\" si poteva dire ufficialmente iniziata; infatti, dopo tale impresa, \u00e8 stato possibile accedere a varie versioni personalizzate denominate \"custom\"\" del firmware della console oltre a tool appositi per caricare copie non originali e non autorizzate dei giochi per la console. Fra le tante iniziative spicca quella del suddetto \"GeoHot\" che pubblicato una delle \"Root Key\" deputate alla criptazione dei contenuti per la \"PS3\" rendendola disponibile anche per chi non era in grado di ottenerla utilizzando i tool distribuiti dagli stessi \"Fail0verflow\".\nSony, in merito al grosso caso scatenatosi dai media, prese immediatamente provvedimenti giudiziari verso \"GeoHot\" e \"Fail0verflow\", denunciandoli di violazione di copyright presso la maggiore corte giudiziaria della California, affinch\u00e9 entrambi togliessero dal web ogni \"custom firmware\" pirata della console.\nTali provvedimenti giuridici non servirono a molto, anche perch\u00e9 secondo case di videogiochi come Ubisoft, una volta avviata la pirateria su una console era impossibile rimediare al danno; inoltre una recente versione pirata firmware della console permise ai giocatori online di sbloccare illegalmente tutti i trofei di un gioco dai server delle stesse case sviluppatrici. Tali versioni modificate del firmware allo stesso tempo rovinarono in modo permanente diverse \"PS3\", che subirono un vero e proprio \"brick\", in particolare i primi modelli da 60 GB. Sony comunic\u00f2 ufficialmente che, poich\u00e9 la pirateria sulla propria console era ormai avviata, con i prossimi aggiornamenti firmware ufficiali avrebbe avviato un'operazione di \"ban\" (simile a quella adottata dalla concorrente Microsoft nei confronti dei giocatori online con una Xbox 360 modificata) verso tutti gli account online \"PSN\" che avrebbero sbloccato illegalmente trofei e che possedevano una \"PS3\" con firmware senza licenza ufficiale.\nSuccessivamente per\u00f2, verso febbraio 2011, alcuni coder, tra cui lo stesso GeoHot, Waninkoko e altri, pubblicarono un custom firmware, ovvero un firmware ufficiale modificato ad hoc. Il primo vero e proprio custom firmware con possibilit\u00e0 di avviare pure copie di backup usc\u00ec grazie al coder kmeaw. Anche stavolta Sony non rimase a guardare e intent\u00f2 causa legale a tutti gli hacker che partecipavano alla \"scena jailbreak\". In seguito, Sony distribu\u00ec il firmware 3.56 per rimediare alla falla.\nLa scena pirata per anni \u00e8 rimasta vincolata a tale limite software, rendendo di fatto modificabili solo le console con firmware di fabbrica meno recente della famigerata versione 3.56, fino a che, nel 2019, con l'arrivo della versione 4.82, la communuty \u00e8 riuscita ad installare con successo un firmware modificato definito \"ibrido\" anche in alcuni modelli della serie Slim e SuperSlim (precedentemente non modificabili) sfruttando una falla nel webkit del browser. Sony ha prontamente corretto questo bug col rilascio delle successive versioni dei firmware (4.83 e 4.84) che, per\u00f2, non hanno arrestato la community portando alla creazione di firmware ibrido non ufficiale (noto anche come \"HFW 4.84.1\" dall'inglese \"Hybrid FirmWare\" e dal numero della versione sulla quale \u00e8 basato, nella fattispecie la versione 4.84) che ripristinava la falla nel sistema rendendo possibile l'installazione di software non autorizzato. Verso la seconda met\u00e0 dell'anno alcuni hackers, noti coi nomi di Joonie, esc0rtd3w e habib, sono riusciti a sviluppare un'ulteriore versione del firmware ibrido, estendendo la compatibilit\u00e0 con pressocch\u00e9 tutti i modelli della console di casa Sony. Nel dicembre 2020, dopo il rilascio da parte di Sony della versione 4.87 del firmware, i vari programmatori hanno adattato il codice pirata all'ultima versione del firmware, aggiornando cos\u00ec il firmware ibrido alla versione 4.87.1 e rendendolo nuovamente compatibile con ogni modello di console venduta.\nVideogiochi.\nTitoli esclusivi.\nTitoli prodotti \"esclusivamente\" per PlayStation 3 (la lista pu\u00f2 essere incompleta):"}
{"id": "2632425", "revid": "767487", "url": "https://it.wikipedia.org/wiki?curid=2632425", "title": "Angeli e demoni (film)", "text": "Angeli e demoni (\"Angels &amp; Demons\") \u00e8 un film del 2009 diretto da Ron Howard.\n\u00c8 basato sull'omonimo romanzo \"best seller\" di Dan Brown, con cui Howard \u00e8 alla seconda collaborazione: nel 2006 aveva diretto l'adattamento cinematografico del romanzo \"Il codice da Vinci\", di cui \"Angeli e demoni\" rappresenta il seguito cinematografico.\nTrama.\nRobert Langdon, un brillante professore di simbologia, viene convocato con urgenza dal Vaticano per decifrare il significato di un simbolo recapitato insieme con una lettera minatoria che sembra ricondurre alla setta degli \"Illuminati\", una societ\u00e0 segreta costituita da scienziati e artisti il cui fine \u00e8 la distruzione totale della Chiesa cattolica. Tutto questo avviene in un momento estremamente delicato, quello della sede vacante, durante il quale si svolge il conclave per l'elezione del nuovo papa. Sono stati rapiti ben quattro cardinali, tra l'altro i \"preferiti\" (i pi\u00f9 probabili aspiranti al seggio pontificio): il tedesco Ebner, lo spagnolo Guidera, il francese Lamasse e l'italiano Aldo Baggia. In un video il misterioso rapitore minaccia di ucciderne uno ogni ora a partire dalle 20:00, per poi distruggere l'intera Chiesa a mezzanotte; inoltre, i quattro cardinali prima di morire verranno marchiati a fuoco con degli ambigramma raffiguranti le parole \"terra\", \"aria\", \"fuoco\" e \"acqua\", gli elementi fondamentali della scienza del XVI secolo.\nLangdon\u00a0\u2013 aiutato dalla scienziata italiana Vittoria Vetra, dal capo delle Guardie Svizzere Richter e dal comandante della Gendarmeria Vaticana Ernesto Olivetti\u00a0\u2013 si trova a condurre una caccia senza quartiere all'assassino per evitare che gli \"Illuminati\" portino a termine il loro piano di distruzione dello Stato Vaticano attraverso l'esplosione di un cilindro di antimateria appositamente trafugato dal CERN e nascosto nel cuore della Basilica di San Pietro. Una registrazione di voce mostrata dal camerlengo Patrick McKenna porter\u00e0 Langdon sul cammino.\nDa qui, Langdon incomincia le sue indagini scoprendo che ogni luogo dove verr\u00e0 ritrovata una vittima sar\u00e0 caratterizzato dalla presenza di un'opera di Gian Lorenzo Bernini (membro degli \"Illuminati\"), sia essa una scultura o una fontana. Il primo cardinale si trova nella \"tomba terrena di Santi\" (vale a dire la Cappella Chigi nella chiesa di Santa Maria del Popolo). Quando Langdon, che inizialmente pensava che sarebbe stato ucciso nel Pantheon, si rende conto che il porporato verr\u00e0 ucciso l\u00ec, \u00e8 ormai troppo tardi: il cardinale Ebner \u00e8 gi\u00e0 stato legato e soffocato (la sua bocca e il suo naso sono ostruiti dalla terra) ed \u00e8 ricoperto dai topi. Il suo corpo \u00e8 stato marchiato con l'ambigramma (poich\u00e9 la scritta capovolta risulta uguale) \"\"earth\" (terra), uno dei quattro elementi iniziali.\nDopo questa morte, che la Chiesa non rende pubblica, Langdon nota come un angelo indichi verso sud-ovest: salendo su un ponteggio, si accorge che l'unica chiesa che si trova in quella direzione \u00e8 la basilica di San Pietro. Arrivano in piazza San Pietro in tempo dove Langdon nota ai piedi dell'obelisco il \"West Ponente\", bassorilievo del Bernini rappresentante il vento. Dopo qualche istante scoppia una lite fra alcuni fedeli presenti in piazza; a una bambina cade per terra la sua bambola di pezza, e quando la raccoglie essa \u00e8 intrisa di sangue. Al centro della piazza, nei pressi dell'obelisco di San Pietro, giace il secondo cardinale. Vittoria tenta di praticargli la respirazione bocca a bocca, ma quando soffia un fiotto di sangue schizza in faccia a Langdon: il cardinale Lamasse \u00e8 morto; gli sono stati perforati i polmoni e sul petto ha un marchio, \"air\" (aria), un altro degli elementi iniziali.\nPer capire dove si trova il terzo cardinale, Langdon ha bisogno di consultare di nuovo dei documenti negli archivi Vaticani, come nel caso del primo cardinale. Viene quindi accompagnato sul posto da una guardia svizzera. Qui scopre con qualche difficolt\u00e0 che il luogo del prossimo omicidio \u00e8 la Chiesa di Santa Maria della Vittoria (dove si trova l\"Estasi di Santa Teresa\" del Bernini). Tuttavia, d'improvviso la corrente viene a mancare, il sistema di ricambio dell'ossigeno s'interrompe e le porte si bloccano. Alla ricerca di una via di fuga, Langdon riesce a sparare al vetro utilizzando la pistola della guardia, ormai svenuta, e poi riesce a farvi cadere uno scaffale, causandone la definitiva rottura. Quindi si reca subito alla chiesa e trova davanti a s\u00e9 una scena raccapricciante: il terzo cardinale, appeso con delle catene su una catasta infuocata e marchiato con \"fire\" (fuoco) sul petto. Langdon \u00e8 accompagnato dalla Gendarmeria Vaticana, ma l'assassino ha una pistola con silenziatore che usa per uccidere tutti quelli che trova, fra cui il comandante Olivetti. Intanto Langdon stacca la catena ma, non avendo pi\u00f9 chi gli tiene ferma la scala, la fa scivolare lasciando cadere il cardinale Guidera nel fuoco che, in pochi secondi, lo arde completamente. Langdon riesce a salvarsi precipitando in una cripta al di sotto di una bara; l'assassino sta per scoprirlo, ma intervengono due carabinieri che vengono prontamente uccisi.\nIl quarto luogo coinvolto \u00e8 la Fontana dei Quattro Fiumi. Langdon arriva in tempo anche qui, accompagnato da altri due carabinieri che l'assassino uccide in poco tempo. Alle 23 esatte il cardinale Aldo Baggia, il quarto, viene gettato nella fontana. Langdon si tuffa gridando per avere aiuto. Il cardinale \u00e8 legato a una barella molto pesante che ne ostacola anche il respiro, per cui non pu\u00f2 riemergere; Langdon si accorge che c'\u00e8 un tubo sul fondo della fontana, e lo usa per ridare un po' di ossigeno al cardinale. Ormai allo stremo di tutte le sue forze chiede aiuto, e altre persone si tuffano nella fontana, cosicch\u00e9 il cardinale possa esserne tirato fuori; egli \u00e8 marchiato con la parola \"water\"\" (acqua).\nIntanto Richter ruba a Vittoria un libro che potrebbe smascherare il colpevole e, nonostante gli sforzi di Vittoria per riprenderselo, Richter la fa portare via dalle Guardie Svizzere. L'azione di Richter non fa altro che farlo sospettare di essere il mandante degli omicidi, nonch\u00e9 uno degli \"Illuminati\".\nL'ultima chiesa sar\u00e0 quella dove si riunivano in gran segreto gli \"Illuminati\" nei secoli precedenti: Castel Sant'Angelo, a pochi passi dal Vaticano. I protagonisti lo raggiungono in breve accompagnati dal Gruppo di Intervento Speciale dei Carabinieri, e scoprono anche un passaggio che conduce direttamente in Vaticano trovando cos\u00ec la Chiesa dell'Illuminazione. Intanto l'assassino, dopo aver incassato elettronicamente il suo compenso e acquistato dei biglietti aerei per dileguarsi, fugge da castel Sant'Angelo, ma una volta messa in moto l'auto essa esplode a causa di una bomba inserita dall'organizzatore della cospirazione per non lasciare testimoni. I protagonisti si accorgono per\u00f2 che gli antichi marchi erano cinque e non quattro: il quinto marchio consiste in due chiavi incrociate, l'antico simbolo del papato. Langdon capisce che prima di distruggere il Vaticano gli Illuminati intendono uccidere e marchiare il papa. Attraverso il Passetto, l'antica via di fuga che conduce al Vaticano, riescono a sventare l'omicidio del camerlengo Patrick McKenna: egli giace a terra, con il petto marchiato a fuoco col simbolo delle chiavi di San Pietro rovesciate, mentre Richter \u00e8 davanti a lui con una pistola in pugno e viene prontamente ucciso dalle guardie. Langdon, Vittoria e il camerlengo riescono a ritrovare la bomba, che si trovava dove venne crocifisso S. Pietro, il fondatore della chiesa. La bomba sta quasi per scoppiare e la dottoressa Vetra afferma che non \u00e8 possibile disinnescarla senza rischiare di farla esplodere; il camerlengo allora, che prima di prendere i voti era arruolato nell'aeronautica, con un atto di grande coraggio decolla a bordo di un elicottero e, a rischio della sua stessa vita, lo porta in alta quota per poi inserire l'autopilota e paracadutarsi solo quando il velivolo \u00e8 a debita distanza da piazza San Pietro, gremita di fedeli.\nDopo aver fatto esplodere la bomba in quota tutto sembra risolto, ma Langdon, vedendo le registrazioni effettuate segretamente nelle stanze papali da Richter (grazie a una chiave che Langdon nota che aveva in una mano), scopre che il complotto era stato organizzato dallo stesso camerlengo che a suo tempo aveva anche avvelenato il papa, suo padre adottivo: Richter aveva capito tutto, e si era introdotto nella sua stanza per smascherarlo e accusarlo degli omicidi. Il camerlengo si era marchiato il petto a fuoco da solo; Richter, incredulo, non era riuscito a professare la propria innocenza in tempo quando le guardie, irrompendo nella sala, lo avevano ucciso vedendolo con la pistola in mano e credendolo il responsabile di tutto. Appena viene smascherato, il camerlengo, che alcuni cardinali avrebbero voluto eleggere papa per via del suo eroismo, si suicida, dandosi fuoco davanti alla tomba di San Pietro. L'indomani mattina viene eletto papa il cardinale Aldo Baggia (l'unico dei \"preferiti\" sopravvissuto agli omicidi della notte precedente), con il nome di Luca: in questo modo egli spera di conciliare una volta per tutte scienza e fede (l'evangelista Luca era un medico). Langdon, oltre a ricevere la gratitudine di tutti, ottiene finalmente in prestito un prezioso e antico libro, in possesso della Biblioteca Vaticana, che gli servir\u00e0 per le sue ricerche.\nProduzione.\nNel 2003 la Sony Pictures acquist\u00f2 i diritti cinematografici dei romanzi \"Angeli e demoni\" e \"Il codice Da Vinci\" di Dan Brown con l'intenzione di trasporli per il grande schermo.\nA seguito del successo internazionale riscosso da \"Il codice Da Vinci\", nel maggio 2006 fu messo in preproduzione \"Angeli e demoni\" con Akiva Goldsman incaricato della sceneggiatura per un contratto di 4 milioni di dollari - cosa che lo ha reso uno degli sceneggiatori pi\u00f9 pagati nella storia del cinema, e Brian Grazer e John Calley come produttori.\nPrima che venisse nuovamente confermato Ron Howard alla regia, Sky News riportava del possibile coinvolgimento di Steven Spielberg; notizia rinforzata dal fatto che Howard era impegnato al momento in \"Changeling\" e aveva in precedenza ribadito le sue perplessit\u00e0 a tornare per \"Angeli e demoni\". Infine la Columbia Pictures conferm\u00f2 il ritorno di Howard alla regia nell'ottobre 2007, comunicando frattanto che le riprese sarebbero incominciate il 18 febbraio 2008 per evitare la coincidenza con lo sciopero degli sceneggiatori, che avrebbe impossibilitato continuare la produzione; cosa comunque avvenuta in seguito, e che port\u00f2 a posticipare la lavorazione alla seconda met\u00e0 del 2008 e, di riflesso, la data d'uscita cinematografica al 13 maggio 2009.\nPrima che incominciassero le riprese, David Koepp fu incaricato di rivedere la sceneggiatura di Goldsman per renderla pi\u00f9 consona al cinema e soprattutto fare in modo che il film fosse trattato come un sequel de \"Il codice Da Vinci\", dato che il romanzo \"Angeli e demoni\" \u00e8 stato in realt\u00e0 scritto prima di quest'ultimo.\nCast.\nIl casting \u00e8 ufficialmente incominciato nell'ottobre 2007. Tom Hanks firm\u00f2 per tornare nel ruolo di Robert Langdon nell'aprile 2007 con un contratto dal valore di 50 milioni di dollari. Per la parte di Vittoria Vetra si era parlato della modella Gisele B\u00fcndchen e di Naomi Watts, prima che della conferma dell'israeliana Ayelet Zurer. Per la parte del camerlengo era stato indicato Orlando Bloom, ma in seguito \u00e8 stato confermato Ewan McGregor.\nRiprese.\nPrima che incominciasse la lavorazione, Ron Howard incontr\u00f2 il direttore e alcuni tecnici del CERN per avere informazioni circa le specifiche tecniche da adottare per il film, specie riguardo all'antimateria e al cilindro-bomba, in modo da rendere pi\u00f9 realistica possibile la trasposizione.\nLe riprese dovevano inizialmente cominciare il 18 febbraio 2008 ma, a causa dello sciopero degli sceneggiatori, furono posticipate all'estate successiva. La rivista \"Variety\" conferm\u00f2 poco dopo che sarebbero incominciate a Roma in esterni dal 5 giugno 2008 per tre settimane fino al 30.\nIl giorno prima dell'inizio delle riprese romane, presso piazza del Popolo fu allestito un set cinematografico che informava i residenti della realizzazione di un film chiamato \"Obelisk\", titolo fasullo che permise alle unit\u00e0 di scena di lavorare tranquillamente per il primo giorno. Alle 12 circa del giorno seguente sono incominciate le riprese. La mattina del 6 giugno corso Vittorio Emanuele II \u00e8 stato chiuso al traffico veicolare per girare una scena d'inseguimento ad alta velocit\u00e0 nella quale erano coinvolti Tom Hanks, Pierfrancesco Favino e alcuni altri membri minori del cast. I giorni del 9 e 10 giugno il Pantheon \u00e8 stato usato come location per le riprese, e fino al 12 avrebbero dovuto continuare a Lungotevere e Ponte Sant'Angelo, ma a causa della visita del presidente degli Stati Uniti George W. Bush in Vaticano sono state rinviate al 20.\nIl 16 giugno la Diocesi di Roma ha negato alla troupe la possibilit\u00e0 delle riprese interne delle chiese di Santa Maria del Popolo e Santa Maria della Vittoria; il responsabile dell'Ufficio Stampa della Diocesi, don Marco Fibbi, chiar\u00ec meglio i motivi del rifiuto:\nIl 17 giugno sono stati girati alcuni interni alla chiesa di Sant'Agostino e alla biblioteca Angelica, vicino a Piazza Navona. Per ovviare alla mancanza di location originali nelle quali girare i luoghi di culto, Howard ricre\u00f2 parte di Piazza San Pietro, sala delle udienze e giardini vaticani nella Reggia di Caserta, interamente riservata per tre giorni, dal 17 al 20 giugno. La biblioteca Palatina della reggia di Caserta fu usata come ambiente sostitutivo per la biblioteca vaticana. La sera del 21 giugno sono state filmate alcune sequenze in piazza San Bernardo, Santa Maria della Vittoria e via Torino. Dalla mattina di luned\u00ec 23 giugno sino al giorno seguente, si sono ultimate le riprese in interni a Castel Sant'Angelo. \nIl mese seguente, la troupe ha fatto ritorno a Los Angeles (California), dove il 10 \u00e8 stata filmata una sequenza di 15 secondi all'Universit\u00e0 della California con Tom Hanks in bicicletta lungo la pista per i corridori. La seconda unit\u00e0 di scena \u00e8 andata al CERN di Ginevra per le fotografie e le riprese video all'acceleratore di particelle Large Hadron Collider, materiale che \u00e8 stato poi montato durante la post-produzione.\nMolte ambientazioni sono state ricostruite nei \"Los Angeles Studios\" della Columbia poich\u00e9 al cast era stato vietato l'accesso ad altri luoghi di culto inerenti al film. L'impossibilit\u00e0 di effettuare le riprese in piazza San Pietro ha costretto la produzione a ricostruire parte della piazza su scala originale in un'area di sosta per camion sita in Los Angeles, sulla base di riprese aeree e di migliaia di foto scattate da turisti al soldo della produzione.\nPost-produzione.\nAl termine delle riprese, la societ\u00e0 di effetti speciali e visivi Moving Picture Company \u00e8 subentrata nel progetto partecipando alla fase di montaggio con i tecnici Daniel P. Hanley e Mike Hill.\nDurante la lavorazione, un'unit\u00e0 di riprese di lavoro presso il CERN ha filmato materiale audiovisivo appositamente per un successivo montaggio che \u00e8 avvenuto grazie all'uso del blue screen. Allo stesso modo le diverse scene ambientate nei luoghi di culto, in cui erano state interdette le riprese, sono state in parte montate con la tecnica del digitale.\nColonna sonora.\nLe musiche del film, come gi\u00e0 per \"Il codice da Vinci\", sono state affidate al compositore tedesco Hans Zimmer. La scelta \u00e8 stata quella di rielaborare e sviluppare la traccia \"Chevaliers De Sangreal\", al fine di farne il tema principale anche di questo nuovo film.\nAlla realizzazione delle musiche ha partecipato inoltre il violinista americano Joshua Bell.\nTracce.\nLa colonna sonora \u00e8 stata pubblicata il 12 maggio 2009 e include le seguenti tracce:\nPromozione.\nIl primo teaser poster \u00e8 stato pubblicato in rete ai primi di ottobre 2008. Nella locadina \u00e8 raffigurata una statua angelica che volge lo sguardo su una piazza San Pietro desolata e coperta da nuvole scure.\nIl 27 ottobre, il quotidiano \"USA Today\" ha pubblicato quattro clip tratte dalla pellicola, dando cos\u00ec inizio alla promozione.\nIl primo trailer \u00e8 stato messo in rete il 30 dello stesso mese, inizialmente disponibile in lingua inglese \u00e8 stato successivamente edito in italiano; il teaser ufficiale \u00e8 comunque previsto per essere mostrato al giorno d'uscita di \"Quantum of Solace\".\nIn novembre, la Sony Pictures ha dato inizio al marketing virale lanciando un sito allegato alle vicende degli \"Altari della scienza\" e della scomparsa del cilindro di antimateria, che mostra il suddetto oggetto con un conto alla rovescia che \u00e8 dato scadere il giorno della prima statunitense.\nFiat Group Automobiles ha partecipato attivamente alla realizzazione del film, fornendo alla produzione diversi veicoli FIAT, Lancia e Alfa Romeo. Il gruppo italiano ha inoltre utilizzato \"Angeli e demoni\" per il lancio della nuova Lancia Delta nella motorizzazione 1.8 da 200\u00a0CV; la vettura \u00e8 protagonista di alcune scene della pellicola, nelle quali sfreccia lungo le vie di Roma con a bordo i protagonisti del film.\nDistribuzione.\nInizialmente il film doveva essere distribuito nelle sale cinematografiche il 19 dicembre 2008, ma causa dello sciopero degli sceneggiatori che determin\u00f2 il blocco della produzione, la data fu spostata e confermata per il 15 maggio 2009 in gran parte dei cinema internazionali; nelle sale cinematografiche di Italia e Stati Uniti, l'uscita \u00e8 invece stata anticipata al 13 maggio.\nDivieti.\nIn alcuni Stati, come Paesi Bassi, Corea del Sud, Finlandia, Svizzera, Irlanda, Singapore, Portogallo e Norvegia, il film \u00e8 stato vietato ai minori di 14 anni.\nEdizioni home video.\n\"Angeli e Demoni\" in Italia \u00e8 uscito in edizione home video mercoled\u00ec 21 ottobre 2009. Sono state rese disponibili differenti edizioni:\nAccoglienza.\nIncassi.\nIl film ha incassato in tutto il mondo la cifra di 485.930.816 dollari.\nIn Italia ha totalizzato 7,4 milioni di euro nella prima settimana di programmazione, per un totale di 18.697.013 euro; al botteghino italiano \"Angeli e demoni\" si \u00e8 classificato come 3\u00ba film pi\u00f9 visto nel 2009, dietro \"Madagascar 2\" e \"Natale a Rio\".\nCritica.\nDiversamente da quanto successo per i film \"Il codice da Vinci\" di Howard e \"La passione di Cristo\" di Mel Gibson, la Lega cattolica americana, sotto la direzione di William A. Donohue, non ha annunciato attivit\u00e0 dell'organizzazione contro la distribuzione del film, ma ha emesso un comunicato stampa:\nSequel.\nDopo che il 15 settembre 2009 \u00e8 stato pubblicato \"Il simbolo perduto\", che vede il ritorno di Robert Langdon come protagonista, trattante la storia e l'influenza della massoneria nella storia sociopolitica degli Stati Uniti d'America fin dall'epoca dei Padri Fondatori, la Columbia Pictures ha annunciato l'intenzione di realizzare una trasposizione per il grande schermo..\nLa Columbia Pictures ha poi annunciato i piani per la realizzazione di un film tratto dal romanzo entro il 2012 e Ron Howard, il regista degli altri due successi tratti dai best seller di Brown (\"Il codice da Vinci\" e \"Angeli e demoni\"), ha gi\u00e0 riunito la produzione e il cast.\nTom Hanks a tal proposito ha dichiarato: \u00abSe me lo chiedono, non mi rifiuter\u00f2. Se torneranno sulla serie, spero che mi chiamino\u00bb.\nNel 2013, dopo l'uscita del libro \"Inferno\" di Dan Brown, la Columbia Pictures ha pianificato la sua trasposizione cinematografica, confermando Tom Hanks nel cast, Ron Howard alla regia e David Koepp alla sceneggiatura."}
{"id": "2632426", "revid": "3115", "url": "https://it.wikipedia.org/wiki?curid=2632426", "title": "Cattedrale di Mogadiscio", "text": "La cattedrale di Mogadiscio fu la chiesa principale della diocesi di Mogadiscio.\nLa cattedrale \u00e8 stata gravemente danneggiata durante la guerra civile ed \u00e8 in stato d'abbandono.\nStoria.\nAlla met\u00e0 degli anni venti Mogadiscio era capoluogo della Somalia italiana.\nIn quel periodo la Santa Sede eresse la citt\u00e0 a sede di vicariato apostolico, poi divenuto, nel 1975, diocesi.\nFurono gli italiani, in seguito all'approvazione del nuovo piano regolatore, a edificare il luogo di culto tra il 1925 e il 1928: la chiesa venne costruita sul modello del duomo di Cefal\u00f9, in stile gotico normanno, su progetto dell'ingegner Antonio Vandone.\nLa facciata, dall'aspetto imponente, era delimitata ai fianchi da due campanili, alti ciascuno 37,50 metri. Fu inaugurata il 1\u00ba marzo 1928. La pianta dell'edificio era a croce latina; al suo interno era diviso in tre navate, separate da pilastri polistili con archi ogivali. La chiesa venne affidata ai missionari della Consolata, poi sostituiti dai frati minori.\nLa sera del 9 luglio 1989 all'esterno della cattedrale venne ucciso da un unico individuo, rimasto sconosciuto, il vescovo di Mogadiscio, il francescano Pietro Salvatore Colombo, mentre all'interno della chiesa si stava celebrando la messa.\nDal 1991 in poi la cattedrale non fu pi\u00f9 utilizzata regolarmente. Nel corso della fase pi\u00f9 acuta della guerra civile somala l'edificio fu oggetto di saccheggi, fino alla sua parziale distruzione nel 2008. Attualmente ne sopravvivono imponenti ruderi."}
{"id": "2632427", "revid": "869733", "url": "https://it.wikipedia.org/wiki?curid=2632427", "title": "Episodi di Un medico in famiglia (sesta stagione)", "text": "La sesta stagione di \"Un medico in famiglia\" \u00e8 andata in onda in prima visione su Rai 1 dal 20 settembre al 23 novembre 2009. Nel cast dei grandi ritorni: Giulio Scarpati nel ruolo del dottor Lele Martini, Pietro Sermonti nel ruolo del dottor Guido Zanin ed Ugo Dighero nel ruolo di Giulio Pittaluga. Confermato il resto del cast, anche se Lunetta Savino interpreta il personaggio di Cettina solo in alcuni episodi, Francesco Salvi esce di scena e Lino Banfi e Milena Vukotic interpretano rispettivamente Nonno Libero e Nonna Enrica solamente in 12 episodi su 26 (nella prima, quarta, sesta, settima, decima e tredicesima puntata, pi\u00f9 la quinta per Enrica). C'\u00e8 anche una novit\u00e0 di tipo tecnico: in questa stagione cambia la frequenza dei fotogrammi delle immagini. Dopo le prime cinque stagioni riprese a 25 fotogrammi al secondo interlacciati (qualit\u00e0 televisiva nel sistema PAL), questa sar\u00e0 la prima stagione ad essere ripresa in 24p (scansione tipicamente cinematografica). Tra le new entry del cast: Gabriele Cirilli (\u00e8 Dante Piccione, il fidanzato della colf Melina), Francesca Cavallin (che interpreta Bianca, la sorella di Giulio), Caterina Misasi (nei panni di Fanny, una dottoressa che perder\u00e0 la testa per Lele) ed Emanuela Grimalda (nei panni della madre di Guido). Assenti invece Kabir Bedi (Nonno Kabir) e il suo nucleo familiare (di cui non si sa pi\u00f9 nulla) con Shivani Ghai e David Sebasti, cos\u00ec come Alberto Foschi (Manuele Labate) e Rebby (Carlotta Aggravi), entrambi a Milano a cercare lavoro. La regia \u00e8 di Tiziana Aristarco ed Elisabetta Marchetti. Sono assenti inoltre Mariano e Fausto (rispettivamente interpretati da Vincenzo Crocitti e Pino Ferrara), eliminati dalla serie a causa della morte degli attori che li interpretavano, ma tuttavia non si sa nulla sul motivo per cui i due personaggi non ci siano pi\u00f9. L'assenza di Mariano potrebbe essere giustificata dal suo matrimonio con Luz e quindi il loro trasferimento in Brasile. Non si sa nulla nemmeno di Jonis (Jonis Bascir). Inoltre la sigla iniziale del programma cambia sostituendo la precedente Ai Ai Ai che diventa da questa stagione in poi (in alcuni episodi) la sigla finale.\nCiao, famiglia!\nTrama.\nNonno Libero ha lasciato il suo incarico di sindaco di Poggio Fiorito per badare alla famiglia. Tanti ritorni a casa Martini: Guido \u00e8 tornato da Maria dopo l'esperienza in Africa, ma anche Giulio \u00e8 ricomparso dopo un lungo periodo fuori Roma ed ha aperto una cioccolateria a Poggiofiorito. Assenti invece Cettina e la sua famiglia: l'ex colf di casa Martini \u00e8 apparentemente scomparsa in un naufragio e il suo corpo non \u00e8 mai stato ritrovato, mentre Torello ed Eros per il dolore si sono trasferiti a Brescia; senza spiegazione sono usciti di scena Sarita, Emilio e Kabir. Dopo 8 anni Lele, che si \u00e8 separato da Alice ed \u00e8 diventato professore universitario alla Sorbona, parte per Roma assieme ai due gemelli Elena e Libero Junior (detto \"Bob\u00f2\") perch\u00e9 Ciccio e Miranda si sposano. Gi\u00e0 dal loro arrivo all'aeroporto cominciano i guai: per un attimo di distrazione, Lele perde di vista i suoi figli e cominceranno quindi una serie di equivoci che coinvolgeranno Libero, Enrica, Maria e Ciccio. Nel frattempo in casa Martini fervono i preparativi per le nozze e per il futuro degli sposi: infatti i due si trasferiranno in Puglia per aprire una masseria, dato l'amore di entrambi per la campagna, e assieme a loro partiranno anche Nilde e Andrea, che hanno chiuso il loro vivaio. Proprio poco prima della cerimonia, Ciccio viene abbandonato all'altare dalla fidanzata Miranda, la quale non si sente ancora pronta a fare un passo cos\u00ec importante. A una brutta notizia ne corrisponde una buona, perch\u00e9 Maria rivela a Guido di aspettare un bambino.\nAscolti Italia: telespettatori 5.943.000 - share 23,20%\nLa partenza.\nTrama.\nUna brutta sorpresa attende Guido e Maria: i due scoprono infatti che Dante Piccione, inquilino del loro appartamento, li evita per non restituire loro le chiavi, costringendoli a rimanere a vivere a casa Martini. Durante una chiacchierata, Nonno Libero rivela a suo figlio Lele di sentire il peso della vecchiaia e di non riuscire pi\u00f9 a sopportare la vita che conduce: egli vorrebbe infatti trasferirsi nel suo paese natale, in Puglia, dove possiede un trullo. Bianca, la sorella di Giulio, arriva dai Paesi Bassi per aiutare nella gestione della Cioccolateria. Durante una serata con gli amici, Ciccio incontra Miranda in un locale e questa gli rivela di essere in partenza per Barcellona dove seguir\u00e0 un corso sulla moda; chiede al ragazzo di aspettarla al suo ritorno ma Ciccio non accetta e chiude definitivamente ogni rapporto con lei. Durante una discussione con sua sorella, Lele scopre che, mentre era in Australia, Nonno Libero aveva avuto un infarto. Una volta convinta Nonna Enrica, Nonno Libero va a vivere in Puglia insieme a sua moglie, Nilde, Andrea e Lele Junior, lasciando casa Martini nelle mani del figlio.\nAscolti Italia: telespettatori 6.800.000 - share 27,08%\nFratelli e sorelle.\nTrama.\nPartito Nonno Libero, tocca a Lele badare a tutta la famiglia. Elena e Bob\u00f2 sono in ansia per il loro primo giorno di scuola in Italia e cercano conforto nella parole del padre, mentre Annuccia continua ad avere un comportamento piuttosto arrogante nei confronti dei fratellini, poi si ricreder\u00e0 difendendo Elena dai bulli e chiarendosi con lei. Intanto, Maria e Guido notano che nel sito di incontri visitato dalla colf Melina \u00e8 presente anche Dante Piccione, e decidono di organizzargli un appuntamento con la colf che si finge nuovamente filippina. Annuccia \u00e8 stata invitata assieme all'amica Corinna alla festa di Pier, il ragazzo del liceo che \u00e8 la voce principale dei Blue Monkeys, ovvero un gruppo di cantanti, e di cui Annuccia \u00e8 segretamente innamorata, ma non sa cosa indossare. Bianca e Lele si offrono per aiutarla e le regalano un vestito \"rockettaro\" di cui Annuccia appare particolarmente entusiasta. Melina, che dovrebbe consegnare a Dante Piccione la lettera con l'ingiunzione dello sfratto, si innamora dell'uomo e nel frattempo Annuccia viene salvata appena in tempo dal padre, mentre due delinquenti cercavano di portarla in auto con loro. Lele rimprovera la figlia, ammonendola severamente a stare pi\u00f9 attenta, ma l'uomo capisce come quest'ultima abbia sofferto la sua assenza e sia rimasta ad aspettarlo sicura del suo ritorno.\nAscolti Italia: telespettatori 6.395.000 - share 25,76%\nLe mani nella cioccolata.\nTrama.\nIl professore di Maria la contatta perch\u00e9 vuole parlare con suo padre ed invitarlo a tenere un discorso durante un convegno di medicina ambientale. Fanny, collega di Maria, si invaghisce di Lele e lo elogia per il libro che ha scritto. Intanto, Maria e Guido scoprono che Dante Piccione e Melina si sono fidanzati e il medico concede all'uomo una settimana per sgomberare l'appartamento. A Maria viene affidato il caso di Benedetta, una bambina ricoverata per alcuni dolori allo stomaco; questi dolori sono dovuti all'assenza del Nonno della bambina al quale \u00e8 molto legata, partito per un lungo viaggio. Solo dopo aver parlato con i genitori della bambina, Maria scopre che in realt\u00e0 il Nonno \u00e8 morto e quindi li invita a dire la verit\u00e0 alla figlia, perch\u00e9 \u00e8 questo senso di colpa che ha dentro che le sta facendo venire questi strani dolori allo stomaco. I genitori della bambina ringraziano Maria per essersi occupata di loro e di Benedetta e, cos\u00ec, Maria diventa la nuova assistente del Professor Cerquetti. Intanto Giulio concede a Bianca il permesso per tornare nei Paesi Bassi, cosa che rende Lele molto triste. Rimasti da soli in cioccolateria, Lele e Bianca cedono alla passione e si baciano.\nAscolti Italia: telespettatori 6.349.000 - share 29,98%\nBugie e segreti.\nTrama.\nDi nascosto da tutti, Melina continua a frequentare Dante Piccione, l'inquilino moroso che occupa l'appartamento di Guido e Maria, ma non sa che il ragazzo le sta mentendo: non \u00e8 un ricco imprenditore come vuol farle credere, ma solo un umile garagista con manie di grandezza. Studiando insieme per la specializzazione, Fanny e Maria diventano amiche, ma Maria \u00e8 gelosa perch\u00e9 teme che Fanny faccia la corte a Guido. Non immagina che la giovane collega \u00e8 interessata ad un altro membro della sua famiglia: suo padre. Anche sul lavoro la giovane Martini vive un momento di stress: dopo aver scoperto di essere in dolce attesa, il suo professore, che le aveva promesso un posto da assistente all'Universit\u00e0, ritira l'offerta. Intanto attorno a casa Martini circola uno strano personaggio: Ave, una veneta stralunata che sembra molto interessata a Guido.\nAscolti Italia: telespettatori 7.346.000 - share 27,73%\nVoglia di cioccolata.\nTrama.\nLa gravidanza di Maria procede ed arrivano anche le voglie, in particolare quella di cioccolato. Intanto alla clinica di Poggio Fiorito si svolgono le selezioni per l'assunzione di nuovo personale. Verr\u00e0 aperto anche un reparto di neuropsichiatria infantile che \u00e8 proprio la specializzazione della giovane dottoressa. Nonostante l'anno sabbatico, anche Lele freme per ritornare al lavoro; Oscar gli propone il posto di direttore della clinica, ma lui vuole fare il medico e non stare dietro ad una scrivania. Dopo aver cercato di nascondere la verit\u00e0, Giulio confessa a Lele che la cioccolateria naviga in pessime acque: \u00e8 fortemente indebitato. Lele gli suggerisce di chiamare di nuovo Bianca per aiutarlo, ma quando Lele arriva all'aeroporto riceve una brutta sorpresa: scopre, infatti, che Bianca \u00e8 fidanzata. Ave, lo strano personaggio che circola intorno a casa Martini, si trasferisce a Poggio Fiorito. Una sera si presenta con una torta al cioccolato bianco e finalmente svela a tutti la sua vera identit\u00e0: \u00e8 la madre di Guido. Maria e Guido sono allibiti e sbalorditi quando lo scoprono.\nAscolti Italia: telespettatori 6.853.000 - share 32,00%\nLa voce del sangue.\nTrama.\nMentre Lele torna a Parigi per qualche giorno, Nonno Libero e Nonna Enrica tornano dalla Puglia per festeggiare insieme alla famiglia le vacanze natalizie. Guido \u00e8 refrattario all'idea di iniziare un rapporto con la madre Ave, dato che non gli \u00e8 mai stata accanto. Nonno Libero \u00e8 vittima di un clone bancomat ed accusa Nonna Enrica di aver speso troppo nell'acquistare nuovi abiti. Fanny scopre che dei rifiuti tossici versati in un fiume, provocano delle reazioni allergiche e dei malori ed insieme a Lele cercano di ricavare delle prove. Elena riceve in regalo da nonno Libero un cavallo proveniente dalla Puglia, Nanni, e lo porta in un maneggio insieme a Ciccio. L\u00ec i due fratelli conoscono la giovane proprietaria Tracy, una ragazza molto amante dei cavalli ; Ciccio sembra prendersi subito una cotta per lei. Il giovane, inoltre, comincia a lavorare nel maneggio. \nAscolti Italia: telespettatori 6.177.000 - share 21,87%\nNatale con i tuoi.\nTrama.\nGiulio e Bianca organizzano un benvenuto particolare in pasticceria per l'arrivo di Inge(la figlia di Bianca). Quando Dante Piccione si addormenta sul letto di Nonno Libero, gli compare in sogno Cettina, che con l'aspetto di una sirena gli recita un indovinello; con l'aiuto di Melina e di Nonno Libero, Dante Piccione cerca di decifrarlo e quando stanno per giocare un terno, Melina lo convince a giocare una quaterna che non uscir\u00e0. Melina sospetta che, dato che il numero 47 (il morto che parla) non \u00e8 uscito nei numeri del lotto, Cettina potrebbe non essere morta. Nel frattempo Guido ed Ave hanno un duro confronto e quest'ultimo le fa pesare sempre pi\u00f9 il fatto di non esserci stata nei momenti del bisogno.\nGiulio aveva fatto preparare 3000 torte alla sorella bianca per una nobile,ma quando Giulio scopre che quell'accordo \u00e8 saltato, se la vede brutta, e un'inaspettata neve a Poggiofiorito decora il giorno di Natale.\nDopo aver appreso della vincita al lotto, Giulio torna in cioccolateria dove si festeggia il Natale: nonno Libero va a prendere Ave, rimasta sola a casa dopo il confronto con Guido, Bob\u00f2 si dichiara ad Inge e si fidanzano, Lele concede ad Annuccia la possibilit\u00e0 di andare sulla neve con Corinna e sua sorella. \nAscolti Italia: telespettatori 5.801.000 - share 22,65%\nFiocco rosa o azzurro.\nTrama.\nNonna Enrica, rimasta a Poggiofiorito senza Nonno Libero, ed Ave vorrebbero scoprire il sesso del nascituro, ma Maria e Guido sono contrari; questo porter\u00e0 il ragazzo ad arrabbiarsi con le due donne sorprendendole a sbirciare le cartelle mediche della moglie. Maria prepara una serata esclusiva per lei e Guido, ma quest'ultimo \u00e8 occupato, dato che una donna gli chiede aiuto e lo trattiene per la maggior parte della serata; lei si sente un po' esclusa dalla vita di Guido da quando aspetta un bambino, ed \u00e8 convinta di non piacergli pi\u00f9 da quando ha il pancione, ma Guido le dimostrer\u00e0 il contrario. Bianca nel frattempo non riesce a trovare Giulio e chiede aiuto a Lele per cercarlo. Fanny perde il suo primo paziente, e non riuscendo a non manifestare i suoi sentimenti chiede conforto a Lele, che sostituisce momentaneamente Bianca e Giulio in cioccolateria e riceve la visita di Hans, fidanzato della stessa Bianca.\nAscolti Italia: telespettatori 7.151.000 - share 25,67%\nTutti lo chiamano nonno.\nTrama.\nMentre gli ultimi mesi di gravidanza si avvicinano per Maria, Lele sente che diventare Nonno sar\u00e0 una nuova avventura, completamente diversa dall'essere padre. Maria deve aiutare una bambina di nome Paola a parlare e, durante uno scontro con quest'ultima le si rompono inaspettatamente, ed in anticipo, le acque; poco tempo dopo da alla luce la piccola Paola Enrica Ave Zanin, soprannominata Pal\u00f9. Nel frattempo, il rapporto tra Fanny e Lele cresce sempre di pi\u00f9. Giulio nel frattempo partecipa al concorso televisivo \"Mister Bastardo\", dove rincontrer\u00e0 Irma, sua vecchia fiamma; il programma tuttavia si riveler\u00e0 uno scherzo ai suoi danni da parte della ragazza. Dante Piccione e Melina fingono di non aver trovato casa per poter restare in quella di Maria e di Guido.\nAscolti Italia: telespettatori 6.863.000 - share 28,02%\nLe notti bianche.\nTrama.\nNonno Libero torna a Roma per conoscere la piccola Paola. Intanto una zia di Melina, prima di ritornare a Mondragone, dona alla nipote un rustico non lontano da Roma. Lele cerca di convincere Fanny a non portare avanti la relazione, ma la ragazza \u00e8 davvero innamorata. Guido, finalmente, chiama Ave \"Mamma\".\nAscolti Italia: telespettatori 6.871.000 - share 23,92%\nCambio nonno.\nTrama.\nGiulio convince Nonno Libero a partecipare ad un nuovo programma di TeleTua, \"Cambio Nonno\". Nonno Libero accetta e si ritrova in una casa, con una nuova famiglia, e per di pi\u00f9, laziale; di conseguenza, il Nonno di quella famiglia va a convivere con i Martini, evidenziando differenze culturali e di stili di vita. Nel frattempo la piccola Pal\u00f9 continua ad essere il centro delle attenzioni dei Martini; \u00e8 arrivato il momento del primo bagnetto, e Nonno Libero rischia di perderselo. Intanto Fanny scompare e fugge nella sua casa al mare, dopo aver scoperto che il suo migliore amico Aldo \u00e8 morto e che ha visto Lele e Bianca insieme.\nAscolti Italia: telespettatori 6.139.000 - share 25,42%\nIl fantasma di Cettina.\nTrama.\nDopo la scomparsa di Cettina, Torello ha deciso di abbandonare la casa a Roma per trasferirsi a Brescia. I gemellini ed Inge notano la sagoma di una donna dietro la finestra della casa dei Torello, disabitata, credendo che si tratti del fantasma di Cettina. Nonna Enrica, a tal proposito, organizza una seduta spiritica per evocare Cettina insieme alle sue amiche. Intanto Guido scopre la relazione tra Fanny e Lele, e proprio quest'ultimo gli prega di non rivelare nulla alla famiglia. Intanto, i lavori della casa della zia di Melina, affidati allo stesso Dante Piccione, procedono lentamente e Guido si arrabbia con quest'ultimo poich\u00e9 ha bisogno di andare a vivere a casa propria il prima possibile, dandogli un ultimatum. Melina chiede a Nonno Libero di convincere Guido a dare pi\u00f9 tempo a Dante Piccione per riparare la casa.\nAscolti Italia: telespettatori 6.545.000 - share 23,26%\nBaci rubati.\nTrama.\nGiulia, un'amica di Annuccia, sorprende Fanny e Lele. Annuccia, dopo averlo scoperto dall'amica, non accetta la nuova fidanzata del padre, al contrario della famiglia che \u00e8 ancora un po' confusa. Intanto terminano i lavori a casa della zia di Melina e Guido, Maria e Pal\u00f9 possono tornare nel loro appartamento; tuttavia un'esplosione, causata da un guasto alla caldaia riparato in maniera sbagliata da Dante Piccione, rende inagibile l'abitazione. Giulio, intanto, \u00e8 partito di nascosto per partecipare ad un reality show, \"L'Isola Dei Coraggiosi\", un programma di Teletua, lasciando Bianca a lavorare in cioccolateria da sola.\nAscolti Italia: telespettatori 6.000.000 - share 26,34%\nVengo anch'io... no, tu no!\nTrama.\nDavide, medico nella clinica dove lavorano i Martini, confessa a Lele di essere innamorato di Fanny. Lele, imbarazzato, non gli rivela di avere una relazione con la ragazza. Bianca, rimasta da sola, incontra Alex, un vecchio amico di suo padre, e lo assume come commesso. Tracy cade da cavallo durante un allenamento e Ciccio, preoccupato, la soccorre e la porta nella clinica di Guido. L\u00ec, mentre Tracy \u00e8 ancora addormentata, rivela a Lele si essersi innamorato di lei. Quella sera, quando la riporta a casa le raccomanda di andare subito a letto ma lei non lo ascolta e va dal cavallo che dovr\u00e0 montare al derby, Royston III ma si accorge di non riuscire pi\u00f9 a salire a cavallo a causa della paura. \nIntanto Ave \u00e8 tornata dal Veneto e dice a Guido che l'altra sua figlia, Albina, non ha preso bene la notizia di avere un fratello. Ma Guido \u00e8 fiducioso : \u00e8 sicuro che presto sua sorella capir\u00e0. \nAscolti Italia: telespettatori 6.695.000 - share 22,78%\nI delfini innamorati.\nTrama.\nInge ed i gemelli convincono Bianca e Lele ad andare all'Acqua Park, dove sperano di farli innamorare. Fanny decide di seguire Lele all'Acqua Park per conoscere bene i gemelli, ma questi non ne vogliono proprio sapere. Melina ed Ave, dopo aver sentito un fatto di cronaca durante un notiziario, credono che l'operaio intervenuto in casa per riparare un gradino sia un rapinatore e cadono nel panico. Tracy non riesce pi\u00f9 ad andare a cavallo ed i tentativi di Ciccio sono inutili. Pierre, il ragazzo che piace ad Annuccia, \u00e8 in cerca di due nuove coriste per la sua band ed Annuccia, insieme a Giulia, decidono di offrirsi per il concerto: il risultato \u00e8 che Giulia riceve i complimenti di due produttori discografici. Durante il concerto Ave inciampa sul gradino, riparato da Dante Piccione, e si rompe una gamba.\nAscolti Italia: telespettatori 6.229.000 - share 24,94%\nTi presento i miei.\nTrama.\nFanny decide di presentare Lele alla sua famiglia. Il medico non vorrebbe dare questa notizia ai genitori della ragazza, ma alla fine si fa convincere da quest'ultima. Ave riceve il permesso della Famiglia Martini di trasferirsi a casa loro, perch\u00e9 la colf Melina non \u00e8 in grado di badare alla bambina da sola. Tra i genitori di Fanny e Lele nasce un grande rapporto di amicizia, dato che il dottore e il padre della ragazza si conoscevano gi\u00e0 da moltissimi anni. Tracy riprende a montare, in seguito alla caduta da cavallo di un bambino dell'ippoterapia. Maria e Ciccio si complimentano con lei e il ragazzo le chiede di cavalcare insieme al chiaro di luna: i due si stanno molto avvicinando. \nAscolti Italia: telespettatori 7.467.000 - share 25,56%\nAll'ombra del Cupolone.\nTrama.\nMelina capisce che Dante Piccione non la vuole sposare a causa dell'eredit\u00e0 dello zio di quest'ultimo, Alvise, che gli ha promesso un negozio di confetti sul corso principale di Sulmona a patto che il nipote rimanga scapolo; a causa di ci\u00f2 Melina decide di aspettare l'eredit\u00e0. Guido, preso dagli impegni di padre, decide di accettare l'invito a una festa di Valentina. Bianca riceve dal Vaticano l'incarico di preparare una scultura di cioccolato, ma i gemellini e Inge la riducono in briciole. Lele aiuta Bianca, riuscendo alla fine a creare un vero capolavoro. Dopo aver lavorato tutta la notte, Lele e Bianca si baciano: il medico capisce allora di essere innamorato di Bianca e decide di chiudere la storia con Fanny, ma proprio quest'ultima annuncia a Lele di aspettare un bambino. Il medico allora \u00e8 costretto a rinunciare a Bianca.\nAscolti Italia: telespettatori 7.004.000 - share 26,93%\nLa mossa del cavallo.\nTrama.\nNonno Libero e Nonna Enrica tornano dalla Puglia e ricevono una lettera anonima riguardante notizie su Cettina. Lele scopre che le analisi di Fanny sono state scambiate e quindi la ragazza non \u00e8 incinta; i due decidono di lasciarsi ed ora Lele pu\u00f2 stare con Bianca, ma quest'ultima sta per tornare nei Paesi Bassi. Giulio scopre che Irma \u00e8 incinta. Guido organizza l'anniversario di matrimonio con Maria, ma quest'ultima preferisce dedicarsi al lavoro; Guido, preso da una forte rabbia, viene convinto da Valentina a venire a cena ed i due finiscono a letto. \nTracy vuole rinunciare al derby perch\u00e9 non si sente pronta e chiede a Ciccio di partecipare al suo posto. All'ultimo momento, per\u00f2, la ragazza ricorda le parole di Ciccio, che la invogliava a inseguire il suo sogno cos\u00ec monta il cavallo Royston e vince la corsa. A casa Martini arriva una lettera anonima che dice che, in cambio di \u20ac 10.000 verr\u00e0 svelato dove si trova Cettina, ancora viva. Melina e Dante, per ottenere i soldi necessari, scommettono su Royston alla corsa e riescono ad avere il denaro. Dopodich\u00e9 si recano con nonno Libero nel luogo indicato dalla lettera ma scoprono trattarsi solo di uno scherzo a opera di malviventi che volevano i soldi e che vengono quindi arrestati dalla polizia. Quella sera stessa, per\u00f2, nonno Libero riceve la chiamata del commissario che gli dice di aver trovato una signora svaporata che parla in modo strano. Il nonno pensa inizialmente si tratti di nonna Enrica - che era scomparsa dalla mattina ma che in realt\u00e0 era andata in una clinica a farsi il lifting - ma quando la vede tornare a casa, \u00e8 molto perplesso. Chi \u00e8 quindi la donna misteriosa? \nAscolti Italia: telespettatori 7.582.000 - share 26,27%\nTu vuoi fa' l'americana....\nTrama.\nLa famiglia Martini viene convocata dalla polizia perch\u00e9 una donna americana chiede di loro. I Martini scoprono che la donna \u00e8 in realt\u00e0 Cettina; quest'ultima inizialmente non sembra conoscerli, ma ben presto ricorda le avventure passate in casa Martini. Il problema \u00e8 che Cettina non ricorda Torello. Melina e Dante Piccione decidono di portarla nella chiesa dove i due si erano sposati, ma Cettina creder\u00e0 che suo marito sia Dante Piccione. Dopo aver ripreso completamente la memoria, Cettina parte per Venezia per ricongiungersi con Torello ed il piccolo Eros. \nCiccio si congratula con Tracy per aver vinto il derby, i due si abbracciano e lui sta per baciarla quando arriva Miranda, che \u00e8 tornata dalla Spagna. Il giovane \u00e8 molto confuso ma dice alla sua ex di non voler pi\u00f9 avere a che fare con lei. \nAscolti Italia: telespettatori 7.353.000 - share 30,26%\nNon c'\u00e8 rosa senza spine.\nTrama.\nGuido ha preso le distanze da Valentina, ma lei continua a cercarlo. Il ragazzo, nel frattempo, si sta vedendo con la sorella Albina, ma non le rivela ancora la sua vera identit\u00e0. Lele cerca, inutilmente, di riavvicinarsi a Bianca, ferita da come \u00e8 stata trattata dal medico: sedotta ed abbandonata a causa della gravidanza di Fanny. Miranda, tornata a Roma, \u00e8 pi\u00f9 che mai decisa a riconquistare Ciccio, ma quest'ultimo rimane attratto da Tracy, la quale \u00e8 partita per Ivrea con il cuore spezzato, in quanto \u00e8 innamorata del ragazzo. Guido rivela ad Albina di essere suo fratello e lei la prende malissimo. Verso la fine dell'episodio lui le lascia una lettera molto commovente sotto la porta di casa sua. La ragazza, dopo averla letta, inizia a piangere. \nAscolti Italia: telespettatori 7.438.000 - share 25,86%\nCiao Giulia.\nTrama.\nAlla vigilia della partenza per i Paesi Bassi, Bianca va a Firenze dove hanno richiesto i suoi gioielli di cioccolata per una sfilata. Guido ha instaurato un rapporto con Albina che impara a volergli bene. Maria crede che Guido la tradisca proprio con Albina, senza sapere la vera identit\u00e0 della ragazza. Lele fa un ultimo tentativo per riconquistare Bianca, ma ormai \u00e8 troppo tardi: quest'ultima deve partire per i Paesi Bassi, lasciando Lele soffrire, in quanto il suo cuore batte per lei. Annuccia, dopo aver litigato con Giulia, le scrive una lettera che l'amica, che nel frattempo ha intrapreso una carriera musicale, utilizza come canzone per la finale di Sanremo Ragazzi. Giulia supera in questo modo le selezioni e si riappacifica con l'amica. Durante la serata Annuccia dar\u00e0 il suo primo bacio a Gianfilippo Colla, il suo compagno di classe da sempre innamorato di lei. Ciccio \u00e8 ancora confuso perch\u00e9 sopraffatto dai ricordi dei tempi passati con Miranda perci\u00f2, quando la rivede al chiosco dove prima prendevano la granita assieme, si riappacifica con lei e decidono di sposarsi. Lui, per\u00f2, non sembra affatto convinto. \nAscolti Italia: telespettatori 6.834.000 - share 27,30%\nCompleanno a sorpresa.\nTrama.\nLa Famiglia Martini organizza un compleanno a sorpresa per Lele, ma lui \u00e8 triste perch\u00e9 pensa alla donna che ama; Ciccio \u00e8 preso dai preparativi del suo matrimonio con Miranda, ma quando viene a sapere che Tracy \u00e8 tornata a Roma non resiste e va a trovarla al maneggio. I due ragazzi aiutano una cavalla, Selene, a mettere al mondo il suo puledrino e, felici per la buona riuscita del parto, si abbracciano proprio quando arriva Miranda, accompagnata da Lele, che ha aiutato il figlio tramite telefono. Melina e Dante Piccione propongono alla zia Pasquina di giocarsi a carte il rustico appartenente a lei. Inizialmente vincono, ma poi Melina perde in una partita successiva poich\u00e9 voleva giocarsi la preziosa collana della zia che si rivela essere taroccata : lei e il fidanzato hanno perso tutto. Alla fine dell'episodio Guido rivela a Maria di averla tradita non con Albina, che Maria scopre essere la sorella di suo marito, ma con una ragazza di nome Valentina. La moglie ne \u00e8 estremamente sconvolta. \nAscolti Italia: telespettatori 7.838.000 - share 28,30%\nQuesto matrimonio non s'ha da fare.\nTrama.\nGuido confessa il tradimento alla moglie, che lo caccia via dalla stanza, fa le valigie e va a vivere da sola con la figlia, rendendo Guido disperato. Ciccio capisce di essere innamorato di Tracy. Infatti, quando si trova con la zia Nilde in gioielleria per compare l'anello di fidanzamento, pensa solo a quest'ultima; dopo essersi consultato col padre, va al maneggio, dove incontra Tracy che sta per partite per Ivrea: le regala un anello con la pietra di zaffiro e si dichiara. La ragazza, che ricambia, lo bacia felice. Infine partono insieme per andare a Ivrea, dove Tracy ha una gara importantissima. Intanto Lele va a Londra e dichiara il suo amore per Bianca. Dopo una notte passata insieme, Bianca lascia una lettera a Lele, dicendogli di voler tornare nei Paesi Bassi e di non poter rinunciare alla grande opportunit\u00e0 di diventare traduttrice ed interprete sui testi delle conferenze estere.\nAscolti Italia: telespettatori 7.353.000 - share 30,22%\nCi vorrebbe un amico.\nTrama.\nGuido tenta di riconquistare Maria, ma la ragazza, quando sembra averlo perdonato, gli fa recapitare una richiesta di separazione. Miranda scopre che Ciccio \u00e8 ancora innamorato di Tracy, ma non vuole ancora rinunciare al suo amato. Il ragazzo, allora, torna momentaneamente a casa per chiarire la situazione. Dopodich\u00e9, sar\u00e0 libero di vivere la sua storia con Tracy. Nonno Libero e Nonna Enrica tornano dalla Puglia per restare a Roma in modo definitivo, ora che Lele deve tornare a Parigi. Il medico per\u00f2 ha intenzione di rimanere per sempre a Roma e lo annuncia alla famiglia, che ne \u00e8 entusiasta. Giulio fa chiamare Lele sul set del reality show \"L'Isola Dei coraggiosi\", fingendosi malato. Infatti Giulio doveva far venire Lele all'isola per superare l'ultima prova \"Ci Vorrebbe Un Amico\". Infine si scopre che ci saranno due matrimoni: quello di Nonno Libero con Nonna Enrica (dato che all'epoca Fausto non aveva correttamente firmato come testimone) e quello di Ciccio con Tracy, il ragazzo ha infatti capito che la fantina \u00e8 proprio la donna che ama veramente.\nAscolti Italia: telespettatori 8.862.000 - share 30,73%\nFuga d'amore.\nTrama.\nLe doppie nozze di Nonno Libero e di Ciccio sono alle porte e fervono i preparativi. Giulio vince \"L'Isola Dei Coraggiosi\" per un solo voto e ritorna a Roma per riabbracciare Irma. Maria e Guido devono incontrare l'avvocato per un colloquio preliminare, per parlare della separazione. Maria, all'ultimo momento, cambia idea e perdona il marito. Inge e Bob\u00f2 decidono di far incontrare Lele e Bianca organizzando una fuga d'amore. La serie si conclude con i matrimoni di Ciccio con Tracy e di Nonno Libero con Nonna Enrica, il perdono di Maria nei confronti di Guido e la loro partenza in camper per una breve vacanza. Inoltre viene annunciato il matrimonio tra Lele e Bianca. Ascolti Italia: telespettatori 8.333.000 - share 33,99%"}
{"id": "2632428", "revid": "125376922", "url": "https://it.wikipedia.org/wiki?curid=2632428", "title": "Frascatula", "text": "Frasc\u00e0tula o friscatuli o anche polenta del sud, \u00e8 un piatto a base di farina di grano e acqua. \u00c8 tecnicamente una farinata, ed \u00e8 l'equivalente della polenta di mais; essa \u00e8 tipica delle cucine di Basilicata, Calabria e Sicilia.\n\u00c8 inserita al n.221 nell'elenco dei Prodotti agroalimentari tradizionali siciliani.\nStoria.\nLe origini risalgono ai tempi dell\u2019antica Roma, quando si usava cuocere insieme farine di cereali e legumi con le verdure. Il piatto si chiamava in latino \u201cpuls farris\u201d.\nVa, inoltre, ricordato che il mais fu introdotto in europa dopo la scoperta delle americhe. I greci in precedenza usavano l'orzo per fare le \"polente\". \nSecondo studiosi \ngli antichi siciliani erano mangiatori di polenta di grano.\nLo storico Michele Amari parla della frascatula nella sua Guerra del Vespro e racconta che, durante l\u2019assedio di Messina da parte delle truppe francesi degli Angi\u00f2 nel 1282, le donne davano ai combattenti la frascatola insieme all'acqua e al vino.\nVarianti siciliane.\nEsistono numerosissime varianti, specie in Sicilia, che accolgono le essenze botaniche dei luoghi di produzione, verdure cotte insieme alla farina di grano e l'acqua favere e proprie farinate siciliane, \nDi queste farinate, perfettamente comparabili alla polenta, se ne hanno traccia in circa 100 luoghi nell\u2019Isola, con una variabilit\u00e0 di nomi considerevole, variabilit\u00e0 relativa al tipo di cereale prevalente.\nTra i cereali usati vi sono anche i ceci, i cicerchie e i piselli.\nTra i tanti nomi e varianti in Sicilia abbiamo:\nL'elemento comune in tutte le versioni \u00e8 rapidit\u00e0 e facilit\u00e0 di preparazione, oltre alla estrema povert\u00e0 degli ingredienti.\nRicetta lucana.\nSi tratta di una polenta di mais aggiunta di verdure ed altri ingredienti (quali parti del maiale bollite), durante la cottura.\nLa ricetta lucana prevede farina di granturco, una patata e strutto; viene accompagnata da sugo, cotechino, salsiccia o vino cotto.\nRicetta trapanese.\nNella tradizione della ex provincia di Trapani, viene usata la semola di grano duro fatta a palline, \"incocciata\" con acqua (o anche impastata con tuorlo d'uovo) e cotta a vapore, accompagnati con brodo di pesce o anche con zuppe di broccoli, ceci e verdure. \u00c8 inserito tra i Prodotti agroalimentari tradizionali siciliani riconosciuti dal \"Ministero delle Politiche Agricole, Alimentari e Forestali\", su proposta della Regione Siciliana.\nRicetta calabrese.\nNella ricetta calabrese, probabilmente importata dalla Sicilia, si usano farina di mais, broccoli e sugna."}
{"id": "2632430", "revid": "399", "url": "https://it.wikipedia.org/wiki?curid=2632430", "title": "Osteopatia", "text": "L'osteopatia () \u00e8 una terapia alternativa di carattere pseudoscientifico che consiste nella manipolazione di alcune parti del corpo, in particolare la schiena, il collo e la testa. L'OMS nelle sue linee guida inserisce l\u2019osteopatia tra le medicine tradizionali e complementari.\nGli osteopati usano un approccio olistico nei confronti della cura e della guarigione dei pazienti, basato sull\u2019idea che un essere umano rappresenti un\u2019unit\u00e0 funzionale dinamica, nella quale tutte le parti sono interconnesse e che possiede dei propri meccanismi di autoregolazione e di autoguarigione.\nIl corpo teorico su cui si fonda l'osteopatia e cos\u00ec la filosofia retrostante ha carattere pseudoscientifico come, ad esempio, la supposta relazione tra corpo e spirito. Tale terapia inoltre, allo stato della ricerca scientifica, non ha particolari evidenze di efficacia, e, in alcuni casi, alcune manovre possono risultare dannose o pericolose per la salute. Ha ricevuto molte critiche dalla comunit\u00e0 scientifica. Secondo alcuni studi, una parte delle tecniche di manipolazione utilizzate nell'ambito dell'osteopatia porterebbero beneficio nel trattamento di pazienti con dolori lombo-sacrali, sebbene non sia chiaro il legame di tali benefici con l'effetto placebo. Per una serie di altre patologie \u00e8 invece esplicitamente controindicata.\nDal punto di vista legale, in alcuni Stati \u00e8 definita professione sanitaria nei limiti, negli scopi e con le regole stabilite per la professione dalle norme regolamentari, in altri Stati non \u00e8 considerata professione sanitaria o non \u00e8 disciplinata.\nStoria.\nLa pratica della medicina osteopatica inizi\u00f2 negli Stati Uniti nel 1874. Il termine \"osteopatia\" fu coniato dal dottor Andrew Taylor Still, un medico nato nel 1828 nello Stato della Virginia.\nStill viveva in Kansas, vicino a Baldwin City, ai tempi della guerra civile americana, e proprio qui svilupp\u00f2 la pratica dell'osteopatia.\nStill impar\u00f2 da apprendista, come accadeva per molti dei medici del tempo, e fu assunto come medico di guerra nell'esercito degli Stati Uniti durante la guerra civile.\nGli orrori delle ferite nei campi da battaglia e la successiva morte della moglie e di diversi figli a causa di malattie infettive (anche meningite) lo lasciarono completamente disilluso riguardo alla pratica tradizionale della medicina.\nStill sentiva le pratiche mediche del suo tempo come inefficaci, addirittura barbare.\nPreoccupato da ci\u00f2 che considerava problemi all'interno della professione medica, Still fond\u00f2 la pratica osteopatica.\nUsando un approccio filosofico alternativo, si oppose all'uso dei farmaci e della chirurgia come rimedi, riservandone l'uso ai casi in cui fossero l'unica cura conosciuta per un certo disturbo, come un antidoto lo \u00e8 per un veleno o l'amputazione per una gangrena.\nRiteneva il corpo umano capace di curarsi da s\u00e9, e che il compito del medico fosse quello di rimuovere ogni impedimento alle normali funzioni di ogni individuo.\nPromuoveva uno stile di vita e un'alimentazione salutare, astinenza da alcool e droghe, e usava tecniche manipolative per migliorare le funzioni fisiologiche.\nStill diede alla sua nuova scuola medica il nome di \"osteopatia\", pensando che \"la struttura\" (\"osteon\") fosse il punto di partenza dal quale si dovesse accertare la causa delle condizioni di patologia\". Lo scopo dell'osteopatia era di \"apportare dei miglioramenti ai correnti sistemi di chirurgia, ostetricia, e il trattamento delle malattie generiche\". Il suo fondamento scientifico era la disciplina dell'anatomia. La sua filosofia si basava sulla comprensione dell'integrazione tra corpo, mente e spirito, l'interrelazione fra la struttura e la funzione, e la capacit\u00e0 del corpo di guarirsi da solo quando meccanicamente in salute. Il trattamento osteopatico deve essere una razionale applicazione di questi principi in una cura globale del paziente con un'attenzione particolare al sistema neuro-muscolo-scheletrico come parte integrante dei processi di salute e malattia. Nel tempo, Still, i suoi studenti e la sua facolt\u00e0 svilupparono un programma medico-scolastico completo che includeva una serie di trattamenti fisici speciali, ora chiamati Trattamento Osteopatico Manipolativo (OMT). Il 10 maggio 1892 Still fond\u00f2 la Scuola Americana di Osteopatia (ora Andrew Taylor Still University, Kirksville College of Osteopathic Medicine) a Kirksville, nel Missouri, per l'insegnamento della medicina osteopatica.\nAlla fine dell'Ottocento Still insegnava che la malattia (in inglese \"disease\", inteso come \"dis\"-\"ease\", ossia \"dis\"-\"agio\") sorgeva quando le ossa erano fuori posto e interrompevano il flusso del sangue e degli impulsi nervosi; concludeva quindi che si potevano curare le malattie manipolando le ossa per ripristinare il flusso interrotto. Still stimolava i suoi studenti a investigare su questi postulati. La ricerca inizi\u00f2 a Kirksville nell'ultimo decennio dell'Ottocento e da allora \u00e8 stata proseguita l\u00ec e in altri istituti osteopatici. L'A.T. Still Research Institute venne fondato nel 1913 e Louisa Burns, dottoressa osteopata, ed altri svilupparono una rigorosa serie di indagini scientifiche sulle relazioni tra le disfunzioni muscolo-scheletriche e salute e malattia. Le critiche nei confronti di Still mostrano che egli non condusse personalmente mai alcun esperimento controllato per comprovare le proprie ipotesi; i suoi sostenitori dimostrarono che molti degli scritti di Still erano di carattere filosofico pi\u00f9 che scientifico. Still mise in dubbio gli usi dei farmaci vigenti ai suoi tempi e guard\u00f2 alla chirurgia come rimedio da \"ultima spiaggia\".\nNel 1898 l'American Institute of Osteopathy inizi\u00f2 a pubblicare \"Journal of Osteopathy\" e all'epoca negli Stati Uniti quattro Stati la riconoscevano come professione.\nPrincipi osteopatici.\nI sette pi\u00f9 importanti principi dell'osteopatia, largamente accettati all'interno della comunit\u00e0 osteopatica:\nQuesti principi non sono ritenuti dagli osteopati leggi scientifiche, n\u00e9 contraddicono i principi medici; sono insegnati come fondamenti della filosofia osteopatica riguardo alla salute e alla malattia.\nTrattamento manipolativo osteopatico.\nCon il termine Trattamento Manipolativo Osteopatico (TMO) si fa riferimento all\u2019insieme delle tecniche utilizzate dall\u2019osteopata per trattare le disfunzioni muscolo-scheletriche, miofasciali, craniali e viscerali.\nEfficacia.\nBonfort et al. hanno dedotto dalla letteratura che le manipolazioni cervicali realizzate su pazienti sofferenti di cefalea sarebbero pi\u00f9 efficaci del massaggio e che avrebbero degli effetti a breve termine paragonabili ai trattamenti profilattici abituali per le cefalee cervicogeniche o le emicranie. Ciononostante nello stesso studio si afferma che, prima di poter trarre conclusioni definitive, \u00e8 necessario effettuare ulteriori test in studi rigorosamente progettati, eseguiti ed analizzati con periodi di follow-up di durata sufficiente.\nUna ricerca datata 2003 e un'altra datata 2004 dimostrarono che l'osteopatia non aveva effetti diversi da quelli di un placebo nel trattamento di certi dolori alla schiena cronici non specifici; gli autori hanno sottolineato comunque la difficolt\u00e0 di prestare trattamenti placebo non terapeutici o antidolorifici, il che relativizza l'efficacia della ricerca stessa.\nNel 2005 una meta analisi di sei ricerche scelte a caso, che coinvolgeva una valutazione in cieco del trattamento del dolore alla schiena in ambulatorio avrebbe rilevato che il trattamento osteopatico manipolativo (OMT) ridurrebbe significativamente il dolore alla schiena. Ha altres\u00ec concluso che il livello di riduzione del dolore \u00e8 maggiore di quanto ci si potrebbe aspettare dal solo effetto placebo e che persiste per almeno tre mesi. Tale meta analisi \u00e8 stata per\u00f2 successivamente smentita da una seconda meta analisi del 2011 a causa dell'elevato rischio di bias.\nPi\u00f9 in generale, i risultati di studi randomizzati e controllati non mostrano alcuna efficacia dell'osteopatia. Una revisione sistematica del 2011 rileva come manchino studi che ne attestino l'efficacia nella cura del dolore muscolo-scheletrico; parimenti una revisione del 2013 mostra come non esista prova che possa essere efficace per una qualsiasi patologia pediatrica.\nSecondo il NYU Langone Medical Center, la ragione fondamentale della quantit\u00e0 poco rilevante di ricerche pubblicate sul trattamento osteopatico \u00e8 l'impossibilit\u00e0 di fare studi sulla manipolazione osteopatica in doppio cieco e controllati con placebo, in quanto gli studiosi non possono rendere ciechi sia il terapeuta che il paziente.\nRuffini et al., in una review sistematica del 2016 riguardante il trattamento osteopatico in ambito ginecologico ed ostetrico, affermano che il basso numero di studi e l'elevato rischio di bias degli studi inclusi nella review stessa hanno impedito qualsiasi indicazione sull'effetto della cura osteopatica.\nStatus dell'osteopatia nel mondo.\nAustralia.\nIn Australia, gli osteopati devono avere una formazione universitaria di almeno cinque anni che vede tra le materie principali anatomia, fisiologia, patologia, diagnosi medica e tecniche osteopatiche. Sono anche formati per esami medici standard dei sistemi muscoloscheletrico, cardiovascolare, respiratorio e nervoso. I laureati in osteopatia hanno i titoli di \"Bachelor\" e \"Master\". Gli osteopati lavorano in ambulatori privati e la maggioranza delle assicurazioni private coprono i trattamenti osteopatici. Inoltre, i trattamenti osteopatici sono coperti dal sistema sanitario pubblico australiano (Medicare).\nTre universit\u00e0 pubbliche offrono ad oggi corsi di laurea in osteopatia: la RMIT University (The Royal Melbourne Institute of Technology), la Victoria University, e la Southern Cross University.\nBelgio.\nL'iter di legalizzazione e regolamentazione si \u00e8 avviato nel 2007 ma non \u00e8 stato concluso.\nCanada.\nLa regolamentazione dipende dalle province. Tutte le province - ad eccezione del Qu\u00e9bec - proteggono il titolo di D.O. (\"doctor of osteopathic medicine\") che hanno svolto la loro formazione negli Stati Uniti. Questi osteopati sono membri della \"Canadian osteopathic association\" (COA) che \u00e8 in stretta correlazione con l\"\"' (AOA). I DO canadesi formati negli USA hanno gli stessi privilegi dei medici.\nFrancia.\nIn Francia, secondo il codice di sanit\u00e0 pubblica, gli esercenti l'osteopatia non sono professionisti sanitari.\nLa legalizzazione dell'esercizio \u00e8 avvenuto con la legge 303 del 4 marzo 2002 \u00abDroit des malades et \u00e0 la qualit\u00e9 du syst\u00e8me de sant\u00e9\u00bb, detta anche legge Kouchner, in cui all'art. 75 si sancisce che: \u00ab L'uso professionale del titolo di osteopata o chiropratico \u00e8 riservato a coloro che hanno un diploma che attesti una formazione specifica in osteopatia o chiropratica fornita da un ente di formazione autorizzato con decreto dal Ministro della salute.\u00bb. Quindi, in Francia, l'osteopatia come la chiropratica e la psicoterapia \u00e8 un titolo professionale e non una professione.\nLa regolamentazione dell'esercizio \u00e8 avvenuta, invece, nel 2007 con il decreto presidenziale n. 435 che ha stabilito tra gli altri che \u00abgli esercenti l'osteopatia sono autorizzati a praticare manipolazioni il cui unico scopo \u00e8 quello di prevenire o correggere disturbi funzionali del corpo umano, escludendo le patologie organiche che richiedono interventi terapeutici, medici, chirurgici, farmaci o agenti fisici\u00bb, che \u00able manipolazioni sono di tipo muscolo-scheletrico e mio-fasciale, esclusivamente manuali ed esterne\u00bb e che \u00abgli esercenti sono tenuti ad indirizzare il paziente verso un medico quando i sintomi richiedono una diagnosi o un trattamento medico, in caso di persistenza o aggravamento dei sintomi o qualora i disturbi presentati superino il loro campo di competenza\u00bb.\nSempre nel 2007, con l'articolo 58 della legge finanziaria 2008, \u00e8 stato stabilito che gli esercenti l'osteopatia non sono pi\u00f9 soggetti al pagamento dell'IVA.\nNel 2014, la formazione in osteopatia \u00e8 stata ulteriormente ridefinita con due decreti presidenziali e tre decreti ministeriali.\nPer l'accesso alla formazione in osteopatia \u00e8 sufficiente il possesso del diploma di maturit\u00e0, ma abbreviazioni del percorso di formazione sono disciplinate per i professionisti sanitari che vi accedono (medici, chiropratici, fisioterapisti, ostetriche, ecc.).\nLa Francia risulta essere il Paese con il pi\u00f9 alto numero di osteopati al mondo nonch\u00e9 quello ove si concentrano la maggioranza delle scuole di osteopatia.\nSecondo il ROF (Registre des Ost\u00e9opathes de France) il numero di esercenti l'osteopatia al gennaio 2012 era di 17.156 individui.\nGermania.\nIn Germania il percorso formativo in osteopatia rappresenta il proseguimento del percorso in Heilpraktiker HPS, figura professionale tedesca riconosciuta in ambito naturopatico ed a cui non \u00e8 consentito di attuare o prescrivere metodiche allopatiche. Precedentemente fino al 1999 il percorso di Osteopatia era inserito nel proseguito della carriera professionale del fisioterapista, ma il collegamento della pratica al di fuori della pratica sanitaria ne \u00e8 la naturale collocazione.\nItalia.\nCon l'approvazione del d.d.l. 1324 il 22 dicembre 2017 e la successiva pubblicazione in Gazzetta ufficiale della legge statale n. 3/2018, l'osteopatia \u00e8 stata individuata dall'articolo 7 come nuova professione sanitaria; sono attesi i decreti interministeriali per la stesura del profilo professionale, del piano di studio per il corso di laurea e la definizione dei percorsi per la valutazione dei titoli equipollenti.\nIl 25 giugno 2021 viene istituita ufficialmente la professione sanitaria dell'osteopata.\nIslanda.\nL'osteopatia in Islanda \u00e8 una professione sanitaria regolamentata. Per praticare l'osteopatia in Islanda, i professionisti devono richiedere una licenza per fare pratica presso la Direzione della Salute che detiene il Registro degli osteopati. Il titolo di osteopata \u00e8 protetto dalla legge e pu\u00f2 essere utilizzato solo nel Registro della salute. La Direzione della salute ha l'obbligo legale di sorvegliare la fornitura di assistenza sanitaria in Islanda.\nLiechtenstein.\nL\u2019osteopatia \u00e8 regolamentata con legge dal 2008.\nMalta.\nA Malta l'osteopatia \u00e8 una professione sanitaria regolamentata dal Council for Professions Complementary to Medicine.\nPortogallo.\nIn Portogallo l'osteopatia \u00e8 una professione sanitaria regolata dall'esercizio di applicazione professionale della legge sulle terapie non convenzionali 71/2013 e dall'ordinanza governativa n. 2707-B / 2014. Il titolo di Osteopata \u00e8 protetto dalla legge, gli standard di pratica osteopatica in Portogallo sono stabiliti, mantenuti e sviluppati dall'ACSS - Amministrazione centrale del sistema sanitario, l'ente normativo responsabile della salute.\nRegno Unito.\nL'osteopatia \u00e8 una professione sanitaria primaria nel Regno Unito ed \u00e8 regolata dal Consiglio Osteopatico Generale (GOsC), come stabilito nella Legge sugli osteopati del 1993. Il GOsC mantiene il registro di coloro che sono qualificati per praticare l'osteopatia nel Regno Unito. Come parte di questo processo, il GOsC verifica che gli osteopati siano adeguatamente qualificati, abbiano un'assicurazione di responsabilit\u00e0 professionale corrente, rimangano in buona salute e di buon carattere e abbiano soddisfatto i requisiti obbligatori di sviluppo professionale continuo (CPD). Il titolo \"osteopata\" \u00e8 protetto dalla legge e solo quelli inclusi nel Registro statutario sono autorizzati a praticare come osteopati, la pratica non registrata \u00e8 un reato nel Regno Unito.\nScandinavia.\nLa Svezia, la Norvegia, la Finlandia e la Danimarca riconoscono dal 1994 un tronco comune di studi medici. Gli studenti, dopo tre anni di corso, possono scegliere una formazione ufficiale e riconosciuta in una medicina complementare come l'osteopatia.\nDanimarca.\nIn questo paese il 15 maggio 2018 lo stato con voto parlamentare all\u2019unanimit\u00e0 ha riconosciuto l\u2019osteopatia come professione sanitaria.\nLa legge L. 170,3 stabilisce che gli osteopati possono richiedere l\u2019autorizzazione all\u2019esercizio della professione a partire dal 1\u00ba Luglio 2018.\nSpagna.\nIn Spagna l'esercizio dell'osteopatia non \u00e8 regolamentato.\nStati Uniti.\nOggi negli Stati Uniti gli osteopati (Doctor of Osteopathy) sono formati in college di medicina osteopatiaca e sono medici a tutti gli effetti e hanno gli stessi diritti e doveri dei Dottori in Medicina. Possono prescrivere farmaci, svolgere atti di chirurgia, iscriversi a tutte le specializzazioni mediche e cos\u00ec via. Non possono per\u00f2 portare il titolo di MD, se non dopo aver registrato la modifica del titolo."}
{"id": "2632431", "revid": "600229", "url": "https://it.wikipedia.org/wiki?curid=2632431", "title": "Analisi musicale", "text": "Si chiama analisi musicale la disciplina che indaga le singole opere musicali, sotto l'aspetto della forma, della struttura interna, delle tecniche compositive impiegate, o per quanto riguarda il rapporto tra questi aspetti e aspetti ermeneutici, narrativi e drammatici. L'analisi musicale \u00e8 un settore della teoria della musica, di cui rappresenta la specializzazione pi\u00f9 recente: infatti la sua nascita come disciplina autonoma risale approssimativamente alla seconda met\u00e0 del XIX secolo, inizialmente in Germania e nei paesi di lingua inglese (Stati Uniti, Regno Unito). In Italia solo nella seconda met\u00e0 del XX secolo si \u00e8 potuto recuperare il ritardo culturale causato dalla generale carenza di tali prospettive di studio. Al proposito una figura di rilievo \u00e8 quella di Marco de Natale."}
{"id": "2632433", "revid": "1652635", "url": "https://it.wikipedia.org/wiki?curid=2632433", "title": "Ordine equestre del Santo Sepolcro di Gerusalemme", "text": "L'Ordine Equestre del Santo Sepolcro di Gerusalemme (OESSG), in latino: \"Ordo Equestris Sancti Sepulcri Hierosolymitani\" (\"OESSH\"), detto anche Ordine del Santo Sepolcro o Ordine dei cavalieri del Santo Sepolcro, \u00e8 un ordine cavalleresco cattolico, sotto forma di associazione pubblica di fedeli della religione cattolica, di subcollazione pontificia (ossia conferita per delega apostolica dal Cardinale Gran Maestro) e avente personalit\u00e0 giuridica canonica e civile.\nLa costituzione dell'ordine si fa risalire a quella dei \"Milites Sancti Sepulcri\" nel 1103.\nLegato alla basilica del Santo Sepolcro di Gerusalemme, proprio perch\u00e9 di subcollazione pontificia, pu\u00f2 definirsi come la sola istituzione laicale della Santa Sede incaricata di sopperire alle necessit\u00e0 del Patriarcato Latino di Gerusalemme e di sostenere le attivit\u00e0 e iniziative a favore della presenza cristiana in Terra Santa. Il Patriarcato ha quindi come principale fonte contributiva istituzionale le oblazioni erogate dai Cavalieri e dalle Dame dell'Ordine.\nAl pari degli ordini equestri pontifici a collazione diretta, la Repubblica Italiana permette l'uso del titolo e delle onorificenze conferite di questo ordine su tutto il territorio nazionale, ai cittadini italiani, previa istanza dell'insignito da inoltrare tramite le Prefetture di residenza o tramite i Ministeri di appartenenza se pubblici dipendenti e suo recepimento con Decreto del Presidente del Consiglio dei Ministri.\nL'Ordine fa parte del ROACO (Riunione delle Opere per l'Aiuto alle Chiese Orientali) della Congregazione delle Chiese Orientali, estendendo la sua missione di solidariet\u00e0 - oltre che con la Terra Santa - all'insieme dei territori biblici e a tutte le comunit\u00e0 cattoliche, quali la Chiesa Cattolica greco-melchita, di rito bizantino, e la Chiesa maronita.\nA capo dell'Ordine, dal 1496, si trova lo stesso pontefice, che dal 1949 ha delegato a rappresentarlo in tale istituzione un cardinale del collegio cardinalizio, col titolo di Gran Maestro. L'attuale Gran Maestro dell'Ordine \u00e8 dall'8 dicembre 2019 il cardinale Fernando Filoni.\nEtimologia.\nIl nome dei cavalieri dell'Ordine \u00e8 mutato nel corso dei secoli, da \"Milites Sancti Sepulcri\" (1099- 1489) a \"Sacro Militare Ordine del Santo Sepolcro\" (1492- 1931). L'attuale denominazione \u00e8 stata data il 27 luglio 1931 ed \u00e8 quella di Ordine Equestre del Santo Sepolcro di Gerusalemme con decreto della Sacra Congregazione del cerimoniale della Santa Sede. il termine \"equestre\" \u00e8 stato adottato per sottolineare il fatto che l'ordine \u00e8 considerato un ordine cavalleresco della Santa Sede, in riferimento alla natura dell'ordine e al fatto che il cavalierato viene conferito per prerogativa sovrana a dei cavalieri (in latino: \"equites\"), intesi come classe sociale dell'antica Roma.\nStoria.\nLa storia dell'Ordine Equestre del Santo Sepolcro di Gerusalemme corre parallela a quella dei Canonici regolari del Santo Sepolcro di Gerusalemme, istituzione fondata dallo stesso Goffredo da Buglione dopo la presa di Gerusalemme del 1099, a seguito della Prima Crociata.\nIl nuovo statuto dell'Ordine approvato l\u201911 maggio 2020, nel suo preambolo, afferma chiaramente che \u201cl'Ordine affonda le proprie radici nei Canonici Regolari del Santo Sepolcro e nella consuetudine invalsa tra gli uomini valorosi di farsi investire del titolo di cavaliere sulla tomba di Cristo\u201d. Al Canonici erano quasi certamente annessi in modo volontario i Milites Sancti Sepulcri per la loro difesa e vari documenti spuri fanno propendere per questa tesi, anche se in questo caso si pu\u00f2 parlare soltanto di sodalizio religioso-militare spontaneo, pi\u00f9 che di Ordine cavalleresco istituzionalizzato mediante uno specifico provvedimento o statuto (questa fase \u00e8 poi avvenuta molto tempo dopo, ovvero nel XIX secolo, grazie ad una riorganizzazione voluta dalla Santa Sede).\n\"I primi documenti che attestano un\u2019investitura di Cavalieri denominati \u201cdel Santo Sepolcro\u201d sono del 1336.\"\nSfondo storico.\nI pellegrinaggi in Terra Santa erano una pratica comune gi\u00e0 poco dopo la crocifissione di Ges\u00f9 sino a tutto il periodo del Medioevo. Sono giunti fino a noi numerosi diari e commentari dettagliati su queste esperienze di prima devozione cristiana. Per coloro che visitavano la Terra Santa, tappa d'obbligo era la visita alla Chiesa del Santo Sepolcro, costruita nelle sue prime forme esteriori dall'imperatore romano Costantino il Grande nel IV secolo d.C.\nDurante l'era dell'espansione islamica, l'imperatore Carlomagno (c. 742\u2013814) invi\u00f2 due ambasciate al Califfo di Baghdad chiedendo che i Franchi potessero mantenere il loro protettorato sulla Terra Santa. Un'epica \"chanson de geste\" racconta questa avventura leggendaria nel Mediterraneo e il pellegrinaggio a Gerusalemme.\nIn virt\u00f9 delle caratteristiche della subinfeudazione, nel feudalesimo era pratica comune ai cavalieri comandanti conferire il cavalierato ai loro soldati migliori. Secondo la tradizione gi\u00e0 quindi prima delle Crociate, una forma di cavalierato veniva proposta per quegli uomini incaricati di fare la guardia alla Chiesa del Santo Sepolcro. In ogni caso, nell'XI secolo, prima dell'inizio delle Crociate, venne fondata la \"milites sancti Petri\" per proteggere i cristiani e i pellegrini provenienti da Occidente.\nQuesti atti, direttamente e indirettamente, intensificarono la persecuzione dei cristiani in Terrasanta. Le relazioni tra capi islamici e regnanti del mondo cristiano vennero ulteriormente a incrinarsi quando il califfo Al-Hakim bi-Amr Allah ordin\u00f2 la distruzione della Chiesa del Santo Sepolcro nell'anno 1009.\nLo storico italiano Francesco Galeani Napione ha legato la famiglia Turco di Asti alla nascita del vero e proprio Ordine del Santo Sepolcro, affermando che Gherardo Turco, signore di Tonco, fu tra i fondatori dell'Ordine nel 1084.\nLe crociate.\nSecondo una tradizione non documentata, Girolamo Gabrielli fu capo di 1\u00a0000 cavalieri provenienti da Gubbio nel corso della Prima crociata e fu il primo crociato a entrare nella Chiesa del Santo Sepolcro dopo la liberazione di Gerusalemme nel 1099. Dopo la conquista di Gerusalemme alcuni cavalieri vennero incaricati di sorvegliare e proteggere la chiesa del Santo Sepolcro.\nIl regno di Gerusalemme (1099\u20131291).\nDopo la presa di Gerusalemme alla fine della Prima crociata nel 1099, i Canonici regolari del Santo Sepolcro di Gerusalemme vennero istituiti per mantenere la cura della rinnovata chiesa sul luogo della sepoltura di Cristo. Gli uomini incaricati della sicurezza e della difesa del posto e della comunit\u00e0 di canonici ivi presente vennero definiti Milites Sancti Sepulcri. La fondazione dell'Ordine viene tradizionalmente fatta risalire all'anno 1099 sotto la guida del duca franco Goffredo di Buglione, definito \"Advocatus Sancti Sepulchri\", \"Difensore del Santo Sepolcro\", uno dei capi pi\u00f9 insigni della Prima crociata e primo regnante del Regno di Gerusalemme. Assieme, canonici e militi formarono parte di una struttura che si \u00e8 evoluta nei secoli sino al moderno Ordine. Baldovino I, il primo re di Gerusalemme latino, fond\u00f2 un regno in loco e vi stabil\u00ec delle istituzioni sul modello dello stato feudale centralizzato franco-normanno. Egli redasse inoltre la prima costituzione dell'ordine dei \"Milites Sancti Sepulcri\" nel 1103, modellata su quella del capitolo dei canonici fondato ad Anversa prima della sua partenza, secondo la quale il Patriarca latino di Gerusalemme avrebbe avuto il diritto di nominare dei cavalieri in Gerusalemme che fossero poi stati al diretto servizio della corona, in un'organizzazione simile a quella dei terziari. Adottando la regola di Sant'Agostino. \nTra il 1119 e il 1125, Gerardo, il priore del Santo Sepolcro, assieme a Guermondo di Picquigny, patriarca di Gerusalemme, scrisse una lettera a Diego Gelm\u00edrez, arcivescovo di Santiago de Compostela, nella quale esprimeva i pericoli della propria posizione, oltre alla mancanza di cibo, denaro e aiuto militare per mantenere in essere il regno di Gerusalemme. Gerardo prese parte quindi insieme ad altri al Concilio di Nablus del 16 gennaio 1120. Nel concilio venne stabilito nel diritto canonico che un chierico non avrebbe potuto essere accusato se per difendersi avesse alzato la spada, ma che non avrebbe potuto prendere la spada come un cavaliere per nessun'altra ragione. Questo decreto ebbe un'importante conseguenza sugli stati crociati; ai chierici infatti era generalmente proibito di prendere parte alle guerre in Europa per legge, ma le Crociate necessitavano di molta presenza militare e solo l'anno prima Antiochia era stata difesa dal patriarca latino locale e dai suoi uomini nella Battaglia dell'Ager Sanguinis, per necessit\u00e0.\nNel 1122, papa Callisto II emise una bolla stabilendo per la prima volta la costituzione di comunit\u00e0 di laici religiosi con specifiche responsabilit\u00e0 per difendere la chiesa universale, proteggere la citt\u00e0 di Gerusalemme, tutelarne la Basilica del Santo Sepolcro e i suoi pellegrini, e combattere in difesa della cristianit\u00e0.\nDa questo momento in poi a Gerusalemme vennero creati degli ordini religiosi cavallereschi (XI-XII secolo): i Cavalieri Ospitalieri (Ordine di San Giovanni - 1099 circa), i Cavalieri del Santo Sepolcro (1099 circa), i Cavalieri Templari (1118 circa), i Cavalieri di San Lazzaro (1123) e i Cavalieri dell'Ospedale di Santa Maria di Gerusalemme (poi Cavalieri Teutonici) (1190).\nAttualmente sono ordini religioso-cavallereschi;\nIl \"Pactum Warmundi\", istitu\u00ec nel 1123 un'alleanza tra il regno di Gerusalemme e la Repubblica di Venezia, essendo stato siglato dal patriarca latino di Gerusalemme, da Gerardo come priore della chiesa del Santo Sepolcro, da Ebremaro di Th\u00e9rouanne, arcivescovo di Cesarea, da Bernardo, vescovo di Nazareth, da Asch\u00e9tin, vescovo di Betlemme, da Rogerio, vescovo di Lydda, da Guildino, abate di Santa Maria della Valle di Giosafat e da Aicardo, priore del Templum Domini oltre che da Arnoldo, priore di Sion, William Buris e dal cancelliere, Pagano. Oltre a queste autorit\u00e0 non venne apposta la firma di alcuna autorit\u00e0 secolare, proprio a indicare che anche gli alleati veneziani consideravano Gerusalemme un feudo pontificio.\nIl 15 luglio 1149 in Terra Santa la Chiesa del Santo Sepolcro di Gerusalemme venne consacrata dopo la sua ricostruzione.\nL'interesse per il Santo Sepolcro aument\u00f2 ulteriormente quando alcuni personaggi di spicco come re Enrico d'Inghilterra (1155\u20131183) visit\u00f2 il sito o quando Robert the Bruce e James Douglas, signore di Douglas chiesero che dopo la loro morte il loro cuore fosse portato in un'urna presso il Santo Sepolcro e li deposto. Sovrani come Baldovino V vennero incoronati nella basilica del Santo Sepolcro e il luogo raggiunse una fama mai avuta in precedenza a livello internazionale.\nNel 1187 fu riconquistata dai musulmani di Saladino. Nel 1229 l'imperatore Federico II di Svevia, titolare del regno per il suo matrimonio con l'erede Isabella II, riusc\u00ec a recuperare Gerusalemme senza combattere, attraverso un trattato col sultano ayyubide al-Malik al-Kamil (la \"sesta crociata\"). Gerusalemme venne ceduta dai musulmani smantellata e indifendibile. Nel 1235 Contardo d'Este riceve l'investitura a Miles Sancti Sepulcri da parte di Andrea II re di Ungheria detto il Gerosolimitano, in quanto aveva contribuito con 15.000 uomini alla V crociata.\nL'arrivo ufficiale dei frati minori francescani in Siria \u00e8 datato alla bolla papale emessa da papa Gregorio IX nel 1230 con la quale il papa avvis\u00f2 il clero della Terra Santa di accoglierli e di permettere loro di pregare pacificamente come pure di tenere propri oratori e cimiteri. I francescani furono le prime vittime della violenta invasione dei Khwarezmiani nel 1244 che port\u00f2 al sacco e alla perdita definitiva della citt\u00e0.\nLa caduta definitiva del Regno di Gerusalemme nelle mani dei musulmani avvenne nel 1291, non sospese a ogni modo i pellegrinaggi verso la tomba di Cristo n\u00e9 la pratica della concessione del cavalierato in loco.\nCustodia francescana della Terra Santa (1291\u20131489).\nQuando la Custodia della Terra Santa venne affidata all'Ordine francescano, tale costume venne continuato.\nCon l'emergere del primo codice di condotta della cavalleria nel corso del Medioevo, vennero cos\u00ec regolamentati anche i cavalieri presenti presso il Santo Sepolcro, alle dirette dipendenza dei francescani che rappresentarono la Santa Sede in loco dal 1291 al 1847.\nCome documentato dal 1335, la Custodia francescana adott\u00f2 i cavalieri del Santo Sepolcro nelle proprie cerimonie e molti di loro sono menzionati negli itinerari dei pellegrini dell'epoca. La nomina dei cavalieri era eseguita con una cerimonia elaborata e solenne come avveniva per le altre prescrizioni cavalleresche. Vi vennero ammessi anche dei consacrati, ma per questi la cerimonia si limitava alla \"benedictio militis\" in quanto venne ribadito che il possesso della spada doveva essere riservato unicamente a cavalieri di professione, in quanto il portare una spada risultava incompatibile col carattere sacerdotale.\nNel 1346, re Valdemaro IV di Danimarca si rec\u00f2 in pellegrinaggio a Gerusalemme e venne creato cavaliere del Santo Sepolcro, atto che aument\u00f2 notevolmente il prestigio di questo sovrano che aveva manifestato delle difficolt\u00e0 a mantenere a tutti gli effetti il governo sul proprio regno. Santa Brigida di Svezia, una dei futuri santi patroni d'Europa, comp\u00ec un pellegrinaggio in Terra Santa nel 1371\u20131373 assieme ai suoi figli. Il maggiore, Carlo, mor\u00ec a Napoli ma Birger Ulfsson divenne cavaliere del Santo Sepolcro, seguito poco dopo da Ugo di Montfort (1395).\nAlberto IV d'Asburgo venne nominato cavaliere del Santo Sepolcro nel 1400, seguito da suo fratello Ernesto d'Austria (1414), da re Eric di Pomerania, reggente dell'Unione di Kalmar (anni '20 del XV secolo) e poi da Federico III del Sacro Romano Impero (1436), accompagnato da Georg von Ehingen e da numerosi altri notabili che ottennero il cavalierato, tra cui Ottone II di Mosbach-Neumarkt (1460), Guglielmo III di Turingia (1461) e Heinrich Reu\u00df von Plauen (1461). Quest'ultimo fu inoltre gran maestro dell'Ordine Teutonico.\nIl significato dei pellegrini e dei cavalieri del Santo Sepolcro si diffuse nel mondo e Georg Emmerich ad esempio, creato cavaliere nel 1465, fece costruire la Chiesa del Santo Sepolcro di G\u00f6rlitz in Sassonia sul modello di quella di Gerusalemme. Emmerich, notabile, cavaliere, sindaco e ricco mercante della citt\u00e0, non era n\u00e9 un monarca n\u00e9 un membro della nobilt\u00e0. Eberardo I, duca di W\u00fcrttemberg, venne creato cavaliere con Cristoforo I di Baden-Baden nel 1468, e prescelse la palma come suo simbolo personale da includere nel proprio stemma in ricordo proprio del viaggio in Terra Santa e della sua professione come cavaliere del Santo Sepolcro (la palma \u00e8 nella simbologia cristiana simbolo esplicito dei martiri). Altre cappelle vennero fatte costruire da altri cavalieri appartenenti all'ordine come quella di Pratteln, in Svizzera, eretta da Hans Bernhard von Eptingen (creato cavaliere nel 1460), e la \"Jeruzalemkerk\" di Bruges, in Belgio, costruita da Anselm Adornes (cavaliere nel 1470). Quest'ultima chiesa, modellata anch'essa sulle fattezze della chiesa del Santo Sepolcro di Gerusalemme, venne adornata coi simboli araldici dell'Ordine.\nIl Gran Magistero dell'Ordine da parte dei francescani.\nDal 1480 al 1495, Giovanni di Prussia, un cavaliere tedesco del Santo Sepolcro, fu \"de facto\" il capo dell'istituzione conventuale in assenza del priore. La presenza dei cavalieri nelle cerimonie della cura francescana era nel XV secolo ormai un dato di fatto, come pure l'assistenza data dal capo dei cavalieri al priore dell'ordine, ma questa presa di posizione sanc\u00ec l'importanza effettiva che alla fine del Quattrocento l'ordine aveva ormai raggiunto.\n, titolo inizialmente riconosciuto da diversi diplomatici pontifici, e infine da papa Benedetto XIV con bolla papale del 1746.\nMalgrado il tentativo del 1489 di papa Innocenzo VIII di unire i cavalieri del Santo Sepolcro coi Cavalieri Ospitalieri e di sopprimerne quindi l'istituzione, l'ordine riusc\u00ec a resistere in maniera indipendente.\nIntanto l'ordine continuava ad accogliere prestigiosi cavalieri tra le sue schiere: Enno I della Frisia Orientale ed Edzardo I della Frisia Orientale (1489), seguiti dall'elettore Federico III di Sassonia (1493) che ricevette anche la Rosa d'oro pontificia, assieme al duca Cristoforo di Baviera, da Federico II di Legnica (1507), e molti altri.\nIl Gran Magistero dell'Ordine da parte della Santa Sede (1496\u20131847).\nNel 1496, papa Alessandro VI restaur\u00f2 i cavalieri del Santo Sepolcro al loro status indipendente originario, slegandoli quindi dall'ordine francescano. Egli decret\u00f2 che l'ordine non sarebbe pi\u00f9 stato governato dalla Custodia della Terra Santa ma da un proprio Gran Maestro che era identificato nella persona del pontefice stesso e dei suoi successori.\nLa prerogativa pontificia nel creare cavalieri del Santo Sepolcro venne ribadita da papa Leone X il 4 maggio 1515, da papa Clemente VII nel 1527 e da papa Pio IV il 1\u00ba agosto 1561.\nTra i privilegi concessi dai papi all'ordine e indicati nel 1553 dal Custode di Terra Santa Bonifacio da Ragusa vi erano quelli di:\nPapa Alessandro VII con conferma del 3 agosto 1665, come pure papa Benedetto XIII con conferma del 3 marzo 1727, e papa Benedetto XIV (1675\u20131758), tutti ribadirono le prerogative della Santa Sede sull'ordine, approvandone tutti lo statuto e stabilendo che tale ordine avesse precedenza su tutti gli altri cavallereschi, con l'eccezione degli altri ordini pontifici e dell'Ordine del Toson d'oro.\nTra i cavalieri creati in quest'epoca si ricordano Hieronymus von Dorne (c. 1634) e Fran\u00e7ois-Ren\u00e9 de Chateaubriand (1806).\nLa restaurazione del Patriarcato Latino di Gerusalemme (1847).\nNel 1847, il Patriarcato fu ripristinato per opera di papa Pio IX, il quale promulg\u00f2 un nuovo statuto dell'Ordine del Santo Sepolcro e lo pose sotto la diretta protezione della Santa Sede, conferendo alla persona stessa del Pontefice la carica di Gran Maestro e dandone la reggenza al Patriarca latino. Contemporaneamente fu delineato il compito preminente dell'Ordine di sostentare le opere del Patriarcato latino di Gerusalemme e di alimentare la propagazione della fede cristiana, confermandone la peculiarit\u00e0 di unico Ordine cavalleresco militante della Santa Sede, circostanza accentuata dalla decorazione dei cavalieri nella quale la croce cosmica, simbolo della Terra Santa, \u00e8 sospesa a un trofeo d'armi.\nSotto la protezione della Santa Sede (dal 1945).\nNel 1945, papa Pio XII pose definitivamente l'ordine sotto la protezione e la sovranit\u00e0 della Santa Sede con specifico patronato e nel 1949 stabil\u00ec che la funzione di Gran Maestro dell'Ordine, che secondo il codice di diritto canonico del 1917 era propria del Papa, venisse delegata dal pontefice a un cardinale, assegnando al Patriarca di Gerusalemme la prerogativa di Gran Priore.\nNel 1962, papa Giovanni XXIII e poi, nel 1967, Paolo VI modificarono ulteriormente lo statuto, al fine di consentire all'Ordine un'azione pi\u00f9 coordinata ed efficiente.\nNel febbraio del 1996, papa Giovanni Paolo II ha ulteriormente elevato la dignit\u00e0 dell'Ordine, il quale attualmente, \u00e8 un'associazione pubblica di fedeli, eretta dalla Santa Sede a norma del codice di diritto canonico del 1983, con personalit\u00e0 giuridica canonica e civile.\nL'8 dicembre 2019, papa Francesco ha nominato a capo dell'Ordine il cardinale Fernando Filoni con il titolo di Gran Maestro dell'Ordine Equestre del Santo Sepolcro di Gerusalemme.\nDescrizione giuridica.\nL'Ordine Equestre del Santo Sepolcro di Gerusalemme \u00e8 un Ordine religioso - cavalleresco di subcollazione pontificia e un'associazione di fedeli laici, aperta anche agli ecclesiastici, eretta in base al diritto canonico dalla Santa Sede e riconosciuta a livello internazionale a cui \u00e8 stata affidata dal Papa la missione speciale di assistere la Chiesa di Terra Santa e di rafforzare nei suoi membri la pratica della vita cristiana. Solo la Santa Sede \u00e8 competente a erigere associazioni pubbliche, universali e internazionali di fedeli cattolici.\nPoich\u00e9 i suoi membri sono diffusi al di l\u00e0 delle frontiere nazionali e diocesane e possiede uno statuto approvato e promulgato direttamente dalla Santa Sede, l'Ordine \u00e8 un'associazione pubblica internazionale di fedeli. Esso \u00e8 retto dalle norme comuni del diritto canonico, dalle disposizioni ecclesiastiche particolari e da quelle del suo statuto.\nL'Ordine, con Rescritto di papa Giovanni Paolo II del 1996, \u00e8 divenuto un'istituzione di diritto canonico con personalit\u00e0 giuridica vaticana, con sede nello Stato della Citt\u00e0 del Vaticano, presso il palazzo Della Rovere, in via della Conciliazione a Roma. La chiesa ufficiale dell'Ordine \u00e8 quella di Sant'Onofrio al Gianicolo. La chiesa ed il monastero di Sant'Onofrio come pure Palazzo Della Rovere (eretto nel XV secolo da papa Giulio II) vennero concessi come sede dell'Ordine da papa Pio XII.\nNel 1307, dopo la soppressione dei Cavalieri Templari, i Canonici regolari del Santo Sepolcro di Gerusalemme, che a quel tempo avevano il loro priorato a San Luca, acquisirono il complesso di San Manno, precedentemente appunto usato dai Templari. Curiosamente, Francesco della Rovere, futuro papa Sisto IV, ne fu arcipriore nel 1460-1471.\nLegame storico, tradizionale e spirituale con la Santa Casa di Loreto.\nUn particolare legame storico, tradizionale e spirituale, unisce l'Ordine Equestre del Santo Sepolcro di Gerusalemme alla Santa Casa di Loreto, sede di pellegrinaggi attraverso la via Lauretana, dove i cristiani rendono culto di devozione verso i resti della Santa Casa di Nazaret, dove visse Ges\u00f9.\n\u00abAndare in pellegrinaggio a Loreto, significa ritrovarsi di fronte a un \u201cpezzo\u201d di Terra Santa; ci\u00f2 rende la cittadina marchigiana meta privilegiata per tanti cristiani e, particolarmente cara, ai Cavalieri e alle Dame dell'Ordine Equestre del Santo Sepolcro di Gerusalemme.\nA partire dal 7 settembre 1957, grazie alle elargizioni dei membri dell'Ordine Equestre del Santo Sepolcro di Gerusalemme, una luce perenne illumina la facciata del santuario, il portico, la cupola e la sovrastante statua della Madonna, che grazie a questa iniziativa pu\u00f2 essere ammirata anche nelle notti pi\u00f9 oscure\u00bb.\nIn seguito, nel 1998, l'impianto \u00e8 stato rinnovato e potenziato per iniziativa dell'allora Luogotenenza per l'Italia Centrale, in sinergia con Enel, che ha generosamente realizzato i lavori.\n\u00abInoltre, i Cavalieri e le Dame dell'Ordine Equestre del Santo Sepolcro di Gerusalemme, hanno donato alla Santa Casa la croce astile che si trova nella Cripta dei Santi Pellegrini, quest'ultima restaurata in occasione del Giubileo del 2000\u00bb.\nStruttura gerarchica.\nL'Ordine ha una struttura gerarchica, con a capo il Cardinale Gran Maestro. Questi \u00e8 nominato direttamente dal Papa, dal quale dipende esclusivamente. Per questo l'Ordine \u00e8 definito \"di subcollazione pontificia\" e cio\u00e8 direttamente soggetto all'autorit\u00e0 e al controllo della Santa Sede.\nIl Gran Maestro si avvale della collaborazione del Gran Magistero, il quale, di concerto con il Patriarcato latino di Gerusalemme, definisce i programmi operativi e gli interventi a favore delle strutture cristiane in Terra Santa. Il Patriarca latino di Gerusalemme ricopre di diritto la carica di Gran Priore.\nTutti i Luogotenenti e i membri del Gran Magistero godono del trattamento di \"Eccellenza\" presso lo Stato Citt\u00e0 del Vaticano e il territorio italiano.\nL'Ordine a livello periferico \u00e8 costituito da 58 luogotenenze (o Delegazioni Magistrali) di cui: 29 in Europa, 15 nel Nord America, 5 in Sud America e 7 in Australia ed Estremo Oriente e 1 nella Federazione Russa.\nMembri.\nIn tutto il mondo i membri attivi dell'Ordine sono tra cavalieri e dame, e includono sovrani (Spagna, Belgio, Principato di Monaco, Lussemburgo e Liechtenstein), principi ereditari e loro consorti, nobili di antiche famiglie titolate e capi di Stato. In Italia attualmente vi sono 7 luogotenenze con oltre tra cavalieri e dame.\nL'adesione all'ordine avviene solo per cooptazione e riguarda solo persone di fede cattolica (laici o consacrati) di buona condotta che si siano distinti al servizio della chiesa o dell'ordine. Gli aspiranti membri possono essere raccomandati al vescovo locale col supporto di altri membri dell'ordine e viene loro richiesto di fare una \"generosa donazione\" all'ingresso, riprendendo l'antica pratica dei crociati di pagare il loro obolo per il passaggio alla Terra Santa, oltre al pagamento di una tassa annuale che viene destinata alla Terra Santa, e in particolare al Patriarcato Latino di Gerusalemme, a vita, o perlomeno sino alla rinuncia di appartenenza all'Ordine o per espulsione.\nIl cavalierato, come del resto tutte le successive promozioni, vengono conferite direttamente dalla Santa Sede tramite un apposito diploma col sigillo e la firma dell'Assessore agli Affari Generali del Segretariato di Stato della Citt\u00e0 del Vaticano oltre che del cardinale Gran Maestro che ha il compito di approvare l'ingresso di ogni singolo candidato in nome del papa. Il candidato riceve quindi l'ordinazione cavalleresca in una solenne cerimonia.\nAi membri si chiede di svolgere un'attivit\u00e0 di servizio a favore della Chiesa, di impegno nelle attivit\u00e0 di carit\u00e0, di pratica di vita cristiana e di testimonianza di fede cattolica. \u00c8 pertanto prescritto di non entrare nell'ordine con l'intento di ottenere benefici e vantaggi personali o per potersi vantare di fare parte di una prestigiosa organizzazione.\nAttivit\u00e0.\nTrattandosi di un'associazione laicale che si autofinanzia con i contributi dei membri, l'Ordine richiede la contribuzione ai progetti che vengono finanziati per sostenere con varie iniziative la Terra Santa e in particolare il Patriarcato latino di Gerusalemme (tra le quali la costruzione e manutenzione di asili, scuole, ospedali, chiese, seminari, borse di studio per studenti bisognosi e particolarmente meritevoli). Per disposizione della Sede Apostolica, l'unico preposto all'utilizzo e alla distribuzione dei fondi raccolti dall'Ordine \u00e8 proprio il Patriarcato. Gli appartenenti attivi dell'Ordine, cio\u00e8 di coloro che partecipano alla sua vita nell'impegno di servizio e di carit\u00e0 assunti all'atto dell'ammissione, sono distribuiti in tutti i continenti.\nPrivilegi nobiliari e araldici.\nUna nota della Segreteria di Stato vaticana ha precisato: \u201cla Santa Sede, oltre i propri Ordini equestri, riconosce e tutela solo due Ordini cavallereschi: il Sovrano Militare Ordine di Malta - ovvero Sovrano militare ordine ospedaliero di San Giovanni di Gerusalemme, di Rodi e di Malta - e l'Ordine Equestre del Santo Sepolcro di Gerusalemme\u201d.\nVa ricordata l'antica tradizione pontificia che conferiva ai cavalieri dell'Ordine Equestre del Santo Sepolcro di Gerusalemme il titolo, concesso dal Santo Padre quale Capo dello Stato Pontificio, di conte palatino, ovvero Membro della contea del Sacro Palazzo Lateranense. Nonostante si ritenga abolito come titolo nobiliare in ogni ambito vaticano, questa tradizione \u00e8 confermata, tra gli altri, dal Bascap\u00e9 il quale, afferma: \"I maggiori privilegi annessi alla dignit\u00e0 equestre del Santo Sepolcro consistono, secondo la tradizione, nel nobilitare il cavaliere - qualora esso non fosse stato nobile - e nel conferirgli il titolo e i privilegi di conte palatino (o del Sacro palazzo lateranense) come per i cavalieri pontifici dello Speron d'oro\". \nA tal proposito, basti ricordare le lapidi sepolcrali di Guarino de Berte (1470) e di Pietro de Steven (1568) in S. Martino e S. Pietro de Lilla, dove sono chiamati cavalieri gerosolimitani del Santo Sepolcro e conti palatini del Sacro palazzo lateranense. Gli antichi giureconsulti dicevano: \"Militia nobilitat ut quisque est miles, continuo est nobilis\". Anche il La Roque scrive che una delle primitive forme di nobilt\u00e0 consiste nel fatto di armare cavaliere colui che si vuole nobilitare. A conferma lo storico riporta una lunga serie di bolle e di brevi nei quali la Santa Sede si rivolge ai cavalieri del Santo Sepolcro con il titolo di \"comes\".\nL'insignito ha diritto di sospendere l'insegna dell'Ordine del Santo Sepolcro alle proprie armi di famiglia.\nL'Ordine ha la precedenza nelle cerimonie e nei palazzi apostolici su ogni altro Ordine religioso-cavalleresco che non sia pontificio, e per antica consuetudine, secondo esperti e storici, verrebbe subito dopo l'Ordine del Toson d'Oro (Bolla pontificia \"In supremo militantis Ecclesiae\", del 7 gennaio 1746, con il quale papa Benedetto XIV sanc\u00ec tale privilegio, gi\u00e0 riportato dal Custode di Terra Santa Bonifacio da Ragusa a met\u00e0 del XVI secolo) ed ovviamente dopo tutti gli Ordini maggiori della Santa Sede (Ordine del Cristo, Ordine dello Speron d'Oro, Ordine Piano, Ordine di San Gregorio Magno, ed Ordine di San Silvestro Papa). \u00c8 oggetto di discussione in particolare l'ordine di precedenza fra l'Ordine del Santo Sepolcro ed il Ordine di Malta, in quanto il secondo ha carattere di sovranit\u00e0 nonch\u00e9 di Ordine religioso nei protocolli cerimoniali diplomatici.\nGran Magistero.\nAl 3 dicembre 2020 il Gran Magistero risulta cos\u00ec composto:\nGran Maestri dell'Ordine Equestre del Santo Sepolcro di Gerusalemme.\nGran maestri dalle origini al 1496.\n\"XIII secolo\"\n\"XIV secolo\"\n\"XV secolo\"\nDal 1496 il titolo di Gran Maestro (o meglio di Moderatore) rimase al Papa e ai suoi successori sino al 1847; \"de facto\" la carica venne gestita dal Patriarca latino di Gerusalemme o dal Custode Francescano di Terra Santa \nGradi e araldica.\nPer antica tradizione, l'ordine utilizza le armi che furono del Regno di Gerusalemme con la variante mutata nel colore, anzich\u00e9 oro, rosso nel ricordo del sangue versato da Cristo per la salvezza dell'umanit\u00e0. La croce di Gerusalemme (detta anche croce quintupla), o croce di Goffredo di Buglione, \u00e8 una croce potenziata, in cui cio\u00e8 ogni braccio della croce termina in un tau, accompagnata da delle croci pi\u00f9 piccole a ogni angolo formato dalle braccia della croce stessa. Il primo uso del simbolo come insegna dell'ordine \u00e8 documentato per la prima volta nella Costituzione dell'Ordine del 1573.\nNell'insegna ufficiale dell'Ordine, sopra lo scudo, si trova un elmo regale in oro sormontato da una corona di spine e da un globo sormontato da una croce, il tutto affiancato da due bandiere con la croce di Gerusalemme. I sostegni sono composti da due angeli che indossano la dalmatica rossa, di cui quello a destra porta la bandiera crociata, mentre quello di sinistra porta il bastone e la conchiglia del pellegrino, a rappresentare la duplice natura militare/crociata e pellegrina dell'ordine.\nIl motto \u00e8 \"Deus vult\" (trad. \"Dio lo vuole\") o nella storpiatura tardomedievale \"Deus Lo Vult\".\nL'Ordine del Santo Sepolcro assieme al Sovrano Militare Ordine di Malta \u00e8 oggi l\u2019unica istituzione cavalleresca militante riconosciuta dalla Santa Sede.\nOltre alle medaglie di cavalierato, sempre riservata ai membri, vi \u00e8 la Palma di Gerusalemme che \u00e8 una decorazione di distinzione, divisa in tre classi. Inoltre i cavalieri e le dame che in vita compissero almeno un pellegrinaggio in Terra Santa ricevono la Conchiglia del Pellegrino dell'Ordine, un chiaro riferimento alle conchiglie usate come coppa dai pellegrini medievali. Entrambe queste decorazioni sono solitamente concesse dal Gran Priore dell'ordine, il Patriarca Latino di Gerusalemme. La Croce di Merito dell'Ordine viene invece concessa con maggiore frequenza ai meritevoli non membri dell'ordine, solitamente ai non cattolici."}
{"id": "2632435", "revid": "729019", "url": "https://it.wikipedia.org/wiki?curid=2632435", "title": "H\u00e4sselby g\u00e5rd (metropolitana di Stoccolma)", "text": "H\u00e4sselby g\u00e5rd \u00e8 una stazione della metropolitana di Stoccolma.\nGeograficamente \u00e8 situata presso l'omonimo quartiere, a sua volta compreso all'interno della circoscrizione di H\u00e4sselby-V\u00e4llingby. Sul percorso della linea verde T19 della rete metroviaria locale la fermata \u00e8 posizionata fra le stazioni di Johannelund e l'attuale capolinea di H\u00e4sselby strand.\nLa sua apertura ufficiale avvenne in data 1\u00ba novembre 1956, stesso giorno in cui divenne operativo il tratto da V\u00e4llingby fino a qui. Per questo motivo H\u00e4sselby g\u00e5rd ha rivestito il ruolo di capolinea a partire dalla sua entrata in funzione fino al 15 ottobre 1958, quando venne inaugurata l'adiacente fermata di H\u00e4sselby strand.\nLa piattaforma \u00e8 collocata in superficie, su un cavalcavia ubicato al di sopra della piazza \"H\u00e4sselby torg\".\nIl suo utilizzo medio quotidiano durante un normale giorno feriale \u00e8 pari a 5.100 persone circa."}
{"id": "2632443", "revid": "125905825", "url": "https://it.wikipedia.org/wiki?curid=2632443", "title": "Travagliato", "text": "Travagliato (\"Traai\u00e0t\" in dialetto bresciano) \u00e8 un comune italiano di abitanti della provincia di Brescia e situato a sud-ovest del capoluogo, in Lombardia.\nLo stremma del territorio \u00e8 rappresentato con una lancia d'argento a due colori di fondo; a sinistra blu, a destra bianco. Chiamata anche la \"Cittadella del cavallo\", ospita annualmente alcune feste tra cui l'annuale fiera \"Travagliatocavalli\" tra i mesi di aprile e maggio.\nGeografia fisica.\nTerritorio.\nIl territorio di Travagliato ha un'estensione di circa quadrati. \u00c8 un territorio interamente pianeggiante e la sua altitudine oscilla tra un minimo di 110 ed un massimo di Il territorio circostante \u00e8 caratterizzato dalla campagna e dalle molte industrie sviluppatesi attorno alla cittadina, soprattutto nella zona nord-est.\nNel circondario travagliatese non mancano inoltre molte cascine tipiche della Pianura Padana, case coloniche, antiche edicole sacre e scorci di campagna, intervallati da boschetti, condotti per l'irrigazione, strade vicinali e piccole chiesette.\nConfina con i comuni di Ospitaletto, Cazzago San Martino, Castegnato, Rovato, Torbole Casaglia, Berlingo e la sua frazione Berlinghetto, Lograto, Roncadelle.\nLa sua Classificazione sismica rientra nella zona 3 (sismicit\u00e0 bassa), Ordinanza PCM n. 3274 del 20/03/2003.\nClima.\nTravagliato ha un clima di tipo subtropicale umido ed essendo ubicato nella Pianura Padana presenta inverni rigidi ed estati calde e particolarmente afose a causa dell'elevata umidit\u00e0 relativa (in media del 75,1%). Nei mesi di autunno e inverno \u00e8 presente il fenomeno della nebbia che si manifesta soprattutto negli ultimi mesi dell'anno, come le frequenti gelate. La primavera e l'autunno sono le stagioni pi\u00f9 piovose, con valori massimi di precipitazioni di registrati nella seconda. Entrambe le stagioni presentano temperature medie di circa .\nLe precipitazioni nevose sono abbastanza rare e concentrate soprattutto nei primi mesi dell'anno.\nStoria.\n Per i veneziani della Serenissima il comune era Travaleado poi Travajado e adesso Travagliato.\nLa citt\u00e0 fu un vicus varius comprovato dai documenti del periodo medioevale anteriore al Mille, nei quali si leggono i nomi di Treviade e di Tiviado. La parte iniziale dei nomi (Tre, Tri) \u00e8 una contaminazione dal latino tres (= tre), o inter (= fra), e pu\u00f2 dimostrare che il paese \u00e8 sorto alla confluenza di vie vicinali, o fra vie vicinali. La parte terminale ade (= ado), nell'alto medioevo si dava a tutti i paesi di origine rurale. Il cambio del nome da Treviade in Travaleado \u00e8 visibile dai documenti del XIV secolo.\nMonumenti e luoghi d'interesse.\nArchitetture religiose.\nDuomo dei Santi Pietro e Paolo.\nLe origini della chiesa dei Santi Pietro e Paolo Apostoli si perdono nel tempo ma si possono collegare con l'ingresso dei monaci benedettini nel territorio di Travagliato. Infatti i monaci del monastero di San Faustino Maggiore di Brescia e quelli di San Pietro in Monte Ursino di Serle presero possesso delle terre in Travagliato rispettivamente nei secoli IX e XI.\nLa chiesa fu costruita ove si trova tuttora. L'edificio attuale, pur trasformato dalle numerose ricostruzioni avvenute nel corso degli anni, \u00e8 inserita in maniera impropria tra gli edifici circostanti e anche al grande spazio della piazza con la Torre Civica alla quale volge le spalle.\nNon si tratta di un errore: pi\u00f9 semplicemente l'evoluzione della chiesa e della piazza hanno seguito vie differenti. Nel 1053 la Chiese di Treviade, nome antico di Travagliato, porta il nome di San Pietro ed \u00e8 citata per la prima volta nei documenti dell'epoca. Per trovare altre citazioni della chiesa bisogna giungere nel periodo visconteo (1329-1426).\nSolo in anni abbastanza recenti, nel corso del penultimo restauro del tetto, \u00e8 finalmente uscito il nome dell'autore dell'architettura; infatti tra la volta e il tetto si legge:\nL'edificio attuale fu riedificato nei primi anni del secolo XVIII ed era giunto alla fine dei lavori nel 1713 con il completamento del tetto. L'architettura barocca della chiesa viene ripetuta sia all'esterno che in particolare all'interno di essa. Tale sistema decorativo non viene rispettato per quanto riguarda la facciata in cotto. Essa \u00e8 ben distinta dal resto della struttura ed \u00e8 un'opera non finita ma assai ricca di particolari.\nL'interno, pi\u00f9 che l'esterno, rende onore all'immagine unitaria del tempio anche se nelle forme attuali degli altari si giunge fino al tardo Ottocento. La logica degli affreschi passa da una decorazione di tipo Settecentesca a una Neoclassica, ad una Ottocentesca fino a quella Barocca.\nI sei altari laterali in marmo policromo, tre per parte, sono inseriti in altrettante brevi cappelle con arco d'ingresso altissimo che \u00e8 lo stesso motivo che domina la struttura del presbiterio dominato da una finta cupola nella quale \u00e8 affrescata la scena della \"Gloria dei Santi Pietro e Paolo in Paradiso.\"Il primo altare, di cui si conosce l'origine, venne eretto nel 1400 e dedicato a San Vincenzo Ferreri. Nel 1467 fu istituito l'altare di San Bernardino. L'altare di Sant'Antonio fu eretto nella chiesa e dotato di cappellania nel 1529. Degli altari della SS. Croce e del SS. Corpo di Nostro Signore si hanno notizie dal 1540, di quello del Santo Rosario e di San Carlo dal 1648 e di quello dell'Immacolata nel 1737.\nNel 2007 sono stati ristrutturati il tetto e la facciata.\nChiesa di Santa Maria dei Campi.\nLa piccola chiesa di Santa Maria dei Campi edificata nel XIV secolo e recentemente restaurata, presenta affreschi del pittore Vincenzo Civerchio da Crema.\nCorreva l'anno 1517 quando il pittore dipinse la pi\u00f9 grande opera di pittura che la chiesa conservi: \"l'Assunzione di Maria al Cielo\". Nello stesso anno dipingeva anche la Piet\u00e0 della facciata. La chiesa ha avuto nel corso dei secoli nomi diversi. Il pi\u00f9 antico \u00e8 quello di \"Santa Maria in Bertachiara\" che ebbe fino al 1568; fu poi denominata \"Oratorio Campestre di Santa Maria\" per poi diventare pi\u00f9 semplicemente \"Santa Maria dei Campi\" dove ogni 15 agosto viene celebrata la liturgia dell'Assunta.\nLa chiesa, la pi\u00f9 antica dell comune, \u00e8 costituita da una sola navata divisa in tre campate da due arconi a sesto acuto collegate all'abside quadrangolare con un ulteriore arco a tutto sesto. Tali archi acuti che reggono il tetto a vista della navata appartengono al Quattrocento e si muovono nell'ambito del \"Gotico Padano\" che ha avuto a Cremona e a Milano le sue massime espressioni.\nIl portico, edificato nel XVI secolo che si allunga proprio come un antico ed accogliente \"Protiro\", serv\u00ec a facilitare i fedeli a seguire le cerimonie in occasioni pi\u00f9 solenni.\nOltre a svolgere una presenza funzionale per i pellegrini \u00e8 utile osservare anche la strategia architettonica che presenta. Infatti essendo questa una zona assai umida, con la roggia sulla destra e i campi che circondano l'intera struttura, gli intonaci sono rimasti sostanzialmente sani fino a pochi anni or sono proprio per lo scambio d'aria tra interno ed esterno, mediato dal portico che faceva da mitigatore.\nCon il passare dei secoli la chiesetta and\u00f2 via via sempre pi\u00f9 isolandosi anche perch\u00e9 nel tempo perdeva progressivamente d'importanza la strada, sulla quale era sorta, che collegava Lovernato con Chiari. Per la storia dell'arte, in un certo senso, questo fu un bene perch\u00e9 essa rest\u00f2 in tal modo intatta e non conobbe le trasformazioni e le manomissioni del Barocco che la Parrocchiale imperava.\nQuesta piccola chiesa trecentesca sorge per la salvezza del paese durante le cruente guerre tra Visconti e Repubblica di Venezia che portarono al lungo dominio di quest'ultima.\nChiesa della Vergine di Lourdes.\nL'intero edificio ha una storia assai complessa ed ha subito trasformazioni radicali nel corso dei secoli.\nLa sua fondazione risale al secolo XIV, come Disciplina, cio\u00e8 come luogo di raccolta e devozione dei confratelli chiamati \"Disciplini Bianchi\" per l'abito e per il flagello penitenziale che si erano scelti.\nNel 1798 la Disciplina fu sciolta ed i suoi beni vennero incamerati dalla \"Repubblica Cisalpina\".\nOggi, a ricordare l'antica Disciplina, resta solamente l'affresco dell\"'Annunciazione\" sul muro esterno dell'abside della chiesetta dedicata alla \"Madonna di Lourdes\".\nLa chiesa \u00e8 certamente ancora Trecentesca, o al massimo dei primi decenni del Quattrocento, e presenta ancora oggi la bella finestra goticheggiante ad arco ogivale, in cotto, sopra la porta principale d'entrata.\n\u00c8 sita in Via Andrea Maj all'angolo con Piazza Cavour.\nSul campanile esterno c'\u00e8 una piccola insegna in marmo sulla quale \u00e8 scolpita l'effigie dei \"Flagellanti\", ordine che probabilmente aveva in consegna la chiesa anni or sono.\nAnticamente titolata \"Disciplina dell'Annunciazione di Maria\", fu trasformata in chiesa della Madonna di Lourdes agli inizi del Novecento dall'arciprete don Eugenio Cassaghi che, devotissimo alla Vergine, volle qui riprodurre la grotta di Massabielle.\nL'apice della sua torre campanaria presenta una fattura di tipo tardo Medioevale, in particolare i quattro merli che la coronano, anche se fu costruita in concomitanza a quella della Parrocchiale nel 1753 e alla base ne ripete lo stile.\nOggi la chiesa, essendo di nuovo fatiscente e pericolante, \u00e8 in attesa di un complessivo restauro.\nChiesa di Santa Maria del Suffragio.\nLa bella facciata Settecentesca non \u00e8 priva di grazia, ne di carattere.\nAncora oggi non \u00e8 noto l'autore ma \u00e8 stata progettata da un architetto di talento sicuro e di gusto aggiornato.\nL'edificio fu eretto tra il 1675 e il 1684 e i lasciti di costruzione erano pervenuti alla confraternita dei Suffraganti a partire dal 1663.\nLa facciata, rimasta intatta, \u00e8 l'emergenza pi\u00f9 notevole dell'edificio sormontata da un classicissimo Timpano triangolare cui sono stati sovrapposti tre pinnacoli in pietra di Botticino, di cui il centrale ne sostiene la Croce.\nL'interno a Navata unica centrale, indubbiamente, non presenta i sottili bassorilievi della facciata ma ha un suo carattere molto classicheggiante in tutte le sue profilature.\nIl campanile \u00e8 elegantissimo ed \u00e8 formato da tre semplici ordini sovrapposti come in quello della \"Disciplina\" e della \"Parrocchiale\" e sembrerebbe essere eretto dal medesimo architetto; d'altra parte non \u00e8 documentata l'epoca della realizzazione. Al suo apice presenta una sorta di cupola che richiama lo stile Seicentesco delle cupole Fiorentine.\nOggi non svolge pi\u00f9 il suo ruolo originario ma \u00e8 adibita a mostre e incontri.\nChiesa di San Carlo ai Finiletti.\nIl piccolo Oratorio, che sorge nella campagna nella quale prende la denominazione la cascina stessa, presenta dei caratteri di un Settecento classicheggiante sorto dopo l'anno 1716.\nLo scopo della realizzazione di tale tempio era quello di offrire alla gente della campagna la messa domenicale poich\u00e9 era assai disagevole recarsi in paese a quel tempo, stante che la strada era ad un livello inferiore rispetto all'attuale e spesso impraticabile.\nLa pianta \u00e8 assai ben delineata e l'intera struttura fu ultimata verso la fine del Settecento avvalendosi di una sagrestia sul lato destro del presbiterio e di un piccolo campanile ad un'arcata.\nEssa \u00e8 dedicata all'Arcivescovo di Milano, San Carlo Borromeo perch\u00e9 reputato straordinario pastore, zelante nell'applicare i Decreti del Concilio di Trento.\nLa forma architettonica dell'edificio \u00e8 barocca, tipica dell'epoca in cui era sorta. La facciata \u00e8 rinchiusa fra due semplici lesene sovrastate da una trabeazione e da un timpano al cui vertice si erge una croce in ferro battuto.\nUn elegante portale in marmo di Botticino d\u00e0 accesso all'interno, costituito da una navata e da un piccolo presbiterio, tutto illuminato da quattro finestre che lasciano filtrare una luce piuttosto pacata.\nLa campana sulla quale \u00e8 indicato; \"Gaietanus Soletti fecit A.D. MDCCLXXIII\", all'epoca della requisizione dei bronzi da parte del governo fascista, fu prelevata dai Finiletti e posta sul campanile della Parrocchiale, ove tuttora \u00e8 collocata.\nOra la chiesetta, patrimonio di fede, di arte e di storia travagliatese, risente della pesantezza della sua origine ed esige, per garantire ai posteri la sua sopravvivenza, un immediato restauro.\nLa Chiesa-Oratorio di San Gaetano.\nL'architettura di questo piccolo e delizioso edificio sacro appartenente al Palazzo gi\u00e0 Rampinelli e mostra ben evidenti i caratteri del Settecento bresciano.\nLa cappella gentilizia \u00e8 uno squisito esempio di architettura sacra del Settecento e pi\u00f9 precisamente del 1731. Il palazzo dovrebbe essere un poco pi\u00f9 antico risalente al 1675.\nL'edificio sacro, che si affaccia su Via Santa Caterina da Siena, presenta una notevolissima facciata barocchetta caratterizzata da lesene, da un piccolo frontone inflesso, da una finestra quadrilobata e da doppie volute svasate e sormontate da obelischi.\nPresenta una pianta rettangolare molto semplice di unica navata e al di soprc dell'unico altare \u00e8 stata realizzata, probabilmente poco dopo l'edificazione (1730-40), una magnifica cornice di gusto barocchetto a linee inflesse e spezzate.\nAl centro di tale elegante incorniciatura, ma senza dubbio alcuni decenni pi\u00f9 tardi, \u00e8 stata collocata una raffigurazione della Madonna con San Gaetano, di gusto assai classicheggiante, che solo in parte si adatta al gusto barocchetto della chiesa.\nLa Chiesa di Fatima.\nQuesta chiesetta \u00e8 collocata nella zona Est di Travagliato sita nel Piazzale di Via Paolo VI.\nLa sua nascita si pu\u00f2 datare intorno alla met\u00e0 degli anni ottanta pi\u00f9 precisamente (1984-87) e voluta dai fedeli travagliatesi in onore della Madonna di F\u00e1tima a cui sono devoti. L'intera struttura \u00e8 opera del Geometra Baldini e si presenta in modo del tutto moderno rispetto a quelle analizzate per il resto del paese.\nL'architettura e il suo progetto hanno conservato la caratteristica tipica delle chiese di arte romanica \"minore\", con la prevalenza della navata unica e della facciata a timpano in cemento che si conclude con sei pilastri di scarico a terra.\nLa pianta a base rettangolare si presenta in modo molto semplice ed elegante e il pavimento e alcune finiture apportate sono rigorosamente in marmo di Carrara.\nL'unico altare presente, collocato in conclusione dell'abside bombato, \u00e8 stato ricavato da quello della vecchia cappella della Ex Casa di Riposo in via Don Angelo Colombo, anch'esso interamente in marmo intarsiato.\nAl centro della navata si erge uno splendido lampadario costituito da tubolari in vetro di Murano.\nLa sagrestia \u00e8 stata edificata assieme all'intera struttura ed \u00e8 collocata alla sinistra di essa assieme al campanile.\nAll'apice di esso vi \u00e8 collocata una campana forgiata in bronzo offerta dalla famiglia Tonelli in memoria del figlio scomparso e battezzata da Don Giuseppe Garzoni, allora Parroco della comunit\u00e0 dal 1970 al 1987.\nLa chiesetta viene ora utilizzata nel mese di maggio per la preghiera alla Madonna.\nArchitetture civili.\nIl Palacitt\u00e0.\nQuesta struttura eretta nel 2003 ospita ogni anno le gare di cavalli e alcuni concorsi ippici in occasione della rassegna Travagliatocavalli.\nIl Palabl\u00f9.\nLa Piscina Comunale porta il nome di \"Palabl\u00f9\". Questo edificio nasce nel 2004.\nBiblioteca Comunale (Ex Ospedale Vantiniano).\nIl palazzo dell'ex Ospedale, progettato ed edificato dall'Architetto Rodolfo Vantini nel XIX secolo a imitazione delle innumerevoli Ville veronesi e vicentine di Andrea Palladio, ospita ora la Biblioteca Comunale, la sala studio \"Vantini\" e diverse associazioni. Lo si pu\u00f2 trovare nel \"Piazzale Ospedale\" a nord del paese sulla strada che porta verso Ospitaletto.\nNel 1821 la signora Caterina Golini lasci\u00f2 le sue sostanze per l'edificazione di un ospedale per infermi; fu la prima di una lunga serie di benefattori dell'ospedale.\nLa commissione delegata alla fabbrica, presieduta dall'arciprete Giacomo Bonomi, fece istanza al governo austriaco per il permesso e nel 1823 incaric\u00f2 del progetto il gi\u00e0 noto architetto Vantini, allora solo trentaduenne, ma in piena attivit\u00e0 con la costruzione del cimitero monumentale di Brescia (il Vantiniano).\nIl Vantini sottopose alla commissione tre successivi progetti, adeguandoli alle richieste e alle osservazioni sia della commissione travagliatese che dei funzionari tecnici del governo austriaco.\nPer quanto riguarda la facciata, la differenza progettuale era minima e sostanzialmente non ha subito ripensamenti, a dimostrazione della volont\u00e0 di qualificare l'edificio con una decisa monumentalit\u00e0, accentuata dall'imponente pronao colonnato di Ordine dorico greco.\nNella terza proposta il cortile diventa un importante elemento pratico ed architettonico: viene circondato da un imponente colonnato aperto verso l'interno.\nNel progetto definitivo inoltre \u00e8 sparita la cosiddetta \"\"attica\",\" (muro posto a mascherare le falde del tetto), sostituita da un elegante cornicione sagomato a sbalzo.\nGli altri porticati sono stati chiusi quasi tutti per ricavare vani, lasciando per\u00f2 almeno in evidenza il disegno esterno del colonnato. Restano intatti il nicchione centrale ed un tratto del portico originale, per ora ancora aperto; (c'era una vetrata, ora caduta).\nL'inizio dei lavori di costruzione si conclusero dopo 13 anni e il collaudo avvenne il 26 marzo 1837 ad opera di due ingegneri: Francesco Corbolani e Luigi Donegani.\nQuesta istituzione \u00e8 stata poi custodita dalle Suore Ancelle della Carit\u00e0, qui accompagnate di persona dalla loro fondatrice: Santa Maria Crocifissa Di Rosa. Sempre presenti anche durante le calamit\u00e0 che colpirono il paese, curarono i malati durante l'epidemia di colera del 1867 e di vaiolo del 1905.\nIl medico francese Alphons Bert\u00e9rand durante la campagna del 1859 fece ricoverare qui i feriti e ammalati francesi reduci dalla Battaglia di Solferino e San Martino.\nIl Cimitero Vantiniano.\nIl cimitero si trova in Via San Francesco d'Assisi ed \u00e8 opera di Rodolfo Vantini.\nLa data della sua edificazione risale allo stesso periodo di quella dell'Ex Ospedale; pressappoco 1823-25.\nLa facciata \u00e8 interamente in marmo bianco di Carrara ed in pianta si presenta simmetrico come del resto tutto il complesso del campo.\nL'ingresso principale \u00e8 costituito da quattro colonne di ordine dorico che sostengono un frontone alla cui sommit\u00e0 vi \u00e8 eretta la parola: \"RESURRECTIO\", ovvero resurrezione.\nAl centro del camposanto si erge una piccola chiesetta sempre dello stesso stile neoclassico.\nLa sua pianta rettangolare \u00e8 molto semplice e in essa vi sono seppelliti pi\u00f9 di trenta parroci travagliatesi.\nVilla Legrenzi-Aquilini.\nQuesto edificio, anch'esso edificato nella prima met\u00e0 del Ottocento, \u00e8 un altro esempio di struttura vantiniana.\n\u00c8 notabile la facciata interna, non visibile dalla strada a causa della grossa muraglia, sempre con portico architravato con colonne doriche in marmo e galleria finestrata superiore.\n\u00c8 evidente anche la forte riquadratura della facciata con lesene proseguenti la linea delle colonne (come nel Palazzo Gobbi di via Ziliani).\nDa rimarcare anche il piccolo me elegante affaccio sulla via Solferino, con esedra e cancello sul lato opposto della strada a riscontro scenografico del portone, e le eleganti anfore in pietra della cinta del giardino, con finto fogliame in ferro battuto.\nPalazzo delle Scuole Elementari.\nIl palazzo delle Scuole Elementari nasce nel 1932 grazie al lavoro dell'ingegner Giovanni Capitanio.\nIn quell'epoca gli edifici pubblici fecero veramente un salto di qualit\u00e0 e segnarono di vistosa presenza, oltre che le grandi citt\u00e0, Roma per prima, anche i centri minori e addirittura i centri piccoli e minimi.\nL'impronta del ventennio fascista \u00e8 invece criticabile nei grandiosi interventi urbanistici, che col pretesto del risanamento igienico, aprirono squarci in numerosi centri storici, lasciando nuove vie e soprattutto nuove piazze per lo pi\u00f9 fredde e prive di vita, anche se monumentali.\nL'incarico dell'ing. Giovanni Capitanio fu deliberato il 2 luglio 1927. Le varie e complicate fasi per l'espletamento della pratica portarono pi\u00f9 lontano nel tempo l'inizio dei lavori che infatti avvenne il 21 gennaio 1933.\nLa mancanza di aree centrali nel paese per edificare il complesso portarono alla scelta di avviare i lavori nella zona Nord del paese che presentava una posizione ottimale e accessibile.\nLa zona, allora, si presentava totalmente aperta verso i campi. Sulla sinistra imperava possente la mole imponente dell'ospedale Vantiniano e sulla destra i campi che si prolungavano a perdita d'occhio fino ai monti.\nIl progettista, coerentemente con la sua formazione tecnica soprattutto classica, studia un corpo di fabbricato a U, totalmente simmetrico: la facciata principale lunga 104 metri e orientata a Sud \u00e8 completata a destra e a sinistra da due bracci simmetrici rivolti a nord, che chiudono il cortile posteriore.\nSempre a Sud, di fronte alla facciata, viene creato un grande giardino con tre ingressi pedonali rivolti verso il paese.\nLa distribuzione interna \u00e8 di grande e studiata semplicit\u00e0: il piano rialzato \u00e8 riservato ai maschi, con otto aule e ingresso alunni; al primo piano vi sono le aule femminili in simmetria con il fabbricato sottostante.\nAtrio e scalone sono la parte pi\u00f9 scenografica del complesso, secondo una concezione ancora ottocentesca degli edifici pubblici: i soffitti portano una discreta decorazione pittorica con motivi geometrici.\nDopo l'ospedale Vantiniano (1840), a distanza di quasi un secolo (1932), un grande edificio veniva a caratterizzare il paese di Travagliato.\nPer l'epoca la costruzione delle Scuole Elementari dovette davvero essere un avvenimento, oltre che una desiderata fonte di lavoro.\nDal punto di vista urbanistico una massiccia barriera veniva posta a sbarrare tutto il lato Nord del paese caratterizzandolo definitivamente. Una facciata di 104 metri e alta 12 non \u00e8 certo un piccolo problema: la soluzione di una simile massa \u00e8 stata ottenuta con la suddivisione in cinque parti e l'accentuazione delle fasce finestrate.\nUn'ottica lievemente mossa da piccoli pilastrini copre le falde del tetto e chiude come elemento unificante tutto il perimetro delle facciata, interrotta solo dal corpo centrale. Non mancano i fasci littorii a connotare l'opera della costruzione.\nLa totale simmetria \u00e8, come gi\u00e0 detto, una caratteristica dell'epoca, che pur accettando innovazioni tecniche e funzionali, non riesce a liberarsi di questo dogma ottocentesco.\nPalazzo Rota-Mazzocchi.\nQuesto grande edificio, che con i rustici annessi costituisce un intero isolato del paese racchiuso dalla Via 26 aprile, dal vicolo Ruscello e dalla Piazza Cavour, meriterebbe una notoriet\u00e0 certo maggiore.\nLa sua imponenza purtroppo \u00e8 limitata visualmente dalla stretta strada che la fronteggia, la Via 26 aprile (prima via Seriola, poi via 28 ottobre).\nQuesta limitazione impedisce di cogliere le grandi proporzioni del palazzo che risalirebbero in pieno se fosse fronteggiato da uno slargo o da una Piazza.\nLa data di edificazione si aggira intorno alla seconda met\u00e0 del Settecento, pi\u00f9 precisamente nel 1768.\nLa famiglia \"Rota\", di origini bergamasche, faceva parte di quelle famiglie possidenti ed istruite che davano uomini al clero, alle armi e alle professioni. I \"Rota\" travagliatesi erano particolarmente benestanti per permettersi una simile grande costruzione.\nIl palazzo vero e proprio, dalla classica forma a C, con ingrasso nella via suddetta, \u00e8 costituito da un corpo principale elevato dal grande salone centrale e da due ali pi\u00f9 basse simmetriche che si affacciano sul giardino, perch\u00e9 la fitta vegetazione piena di pini e magnolie, \u00e8 miseramente scomparsa alla fine degli anni cinquanta.\nL'elemento pi\u00f9 notevole dell'edificio \u00e8 il porticato d'ingresso, visibile dalla strada attraverso una semplice portale ad arco.\nLe numerose stanze, poste a vari livelli anche sfalsati, coperte con soffitti piani, non hanno particolari notevoli, ad eccezione del grande salone centrale del primo piano coperto a bote.\nDi questo edificio, che immeritatamente \u00e8 il meno noto dei palazzi travagliatesi, \u00e8 doveroso auspicare una lunga durata nel tempo e il ripristino del giardino padronale per restituire una notevole immagine ad un'intera porzione di abitato.\nPalazzo Coradelli-Covi.\nNon \u00e8 facile stabilire con certezza in quale momento sella storia il palazzo, in Via Vittorio Emanuele II, abbia preso il nome di \"Russia\". \u00c8 possibile ritenere che sia successo nell'immediato dopoguerra, come Corea, Stati Uniti, o \"Piccolo Giappone\", altri nomi dati a quartieri di Travagliato sull'onda delle definizioni popolari influenzate da avvenimenti storici.\n\u00c8 accertato che i primi proprietari del palazzo furono i Coradelli, antica famiglia derivata dal Ducco, feudatari di Trenzano.\nIn documenti antichi i Coradelli vengono spesso chiamati de Coradelli de Duchis e molti membri della famiglia portano il nome di \"Gianducco\". Sono nobili di campagna, sacerdoti, medici, militari, con discrete propriet\u00e0 terriere fra Maclodio, \"Trenzano\" e \"Travagliato\".\nSulla facciata del palazzo si vede inciso: A.D.MCLXXXIIII (Anno del Signore 1584).\nDopo oltre cent'anni Camillo Coradelli lasci\u00f2 i suoi beni a Vincenzo, Camillo e Lorenzo Covi, nel primo Settecento. Anche i Covi, di origine antica bergamasca, erano nobili terrieri di non alto livello se paragonate alle alte famiglie bresciane (Martinengo, Calini, Lechi, ecc.).\nIn una mappa del 1840, ritrovata, l'attuale Via Vittorio Emanuele \u00e8 chiamata ancora contrada Covi, anche se, a quell'epoca, la \"Russia\" era gi\u00e0 stata ceduta dagli eredi dei Covi, i marchesi \"Guerrieri\" di Mantova, alla famiglia Zucchetti di Travagliato.\nI palazzi in realt\u00e0 sono due, con caratteristiche molto diverse fra loro, uniti da un corpo rustico.\nIl primo edificio ha la facciata sulla Via Vittorio Emanuele, caratterizzata da grande semplicit\u00e0, con piccole finestre molto alte da terra senza contorni. Notevole invece il contorno del portone in marmo bugnato, con arco a tutto sesto, sovrastato da un balconcino con mensole in \"marmo di Botticino\" e ringhiera curvilinea. Molto pi\u00f9 interessante il prospetto interno sul cortile il cui elemento predominante \u00e8 il porticato a quattro archi, disuguali e ribassati, sostenuti da eleganti colonne tuscaniche in \"Botticino\".\nIl soffitto \u00e8 a volta a crociera e al piano terra vi sono tre saloni a volta. Nel terzo salone \u00e8 ancora presente un grande camino a cornice e i resti della forte cornice a mensoloni del tetto, di alcuni contorni marmorei veramente di buon livello e lo scalone ampio e scenografico, testimoniano la volont\u00e0 di adeguarsi a tipologie importanti. Di interesse storico \u00e8 anche il pozzo situato sotto il porticato.\nPalazzo Verduro.\n\"Verduro\" apparteneva ad una famiglia possidente di Travagliato, della quale esistono tracce antiche nelle vicende del paese.\nDopo il soggiorno romano in Citt\u00e0 del Vaticano, Gerolamo era ritornato a Travagliato dove ai primi del Seicento aveva intrapreso la costruzione della propria casa, appunto il palazzo Verduro.\nVi \u00e8 una data certa, scoperta nel recente restauro, della conclusione dei lavori di costruzione: sulla facciata sud, verso il cortile, sotto un intonaco recentemente eliminato, \u00e8 apparsa una targa che riporta questa scritta:\nData probabilmente di un restauro eseguito da un successore, dato che il Canonico era gi\u00e0 deceduto.\nCon ogni probabilit\u00e0 il palazzo Verduro, con i suoi grandi rustici annessi, era l'ultimo edificio del paese sulla via di Chiari.\nDa ogni lato solo i campi coltivati: a Nord le \"Gabbiane\", a Ovest sola \"Santa Maria dei Campi\" e le Cascine \"Ca Brusada\" e \"Tre Camini\", a Sud il grande prato in seguito Breda, Ziliani, poi Gobbi.\nVi \u00e8 un'ipotesi molto attraente; sul luogo sulla quale sorge il palazzo, e poi inglobata in esso, sorgesse una grossa torre (anni 1300-1400) di sorveglianza sulla importante via che univa Chiari a Brescia, passando da Travagliato.\nColpisce, a prima vista, l'impressione di forza e imponenza del blocco principale: un alto rettangolo massiccio diviso in due dalla linea della torre leggermente sporgente sulla facciata.\nLa parte finale della torre emerge con decisione dalla copertura del palazzo ed \u00e8 chiusa da una forte cornice a mensoloni di mattoni.\nLe facciate principale hanno finestre strette ed alte e piuttosto rade: le parti piene prevalgono sui vuoti, con un effetto pi\u00f9 di fortezza che di abitazione civile.\nColpisce l'assenza di porticato ad archi sul cortile, elemento che \u00e8 tanto comune nei contemporanei palazzi nel Bresciano: \u00e8 possibile che il soggiorno romano di Verduro abbia influenzato il progetto.\nAl piano terra vi sono sei stanze, tre a sinistra e altrettante a destra della torre-scalone che le divide. Le stanze di destra sono basse e massicce, parte di un edificio pi\u00f9 antico (1500), e fra esse vi \u00e8 quella che si pu\u00f2 definire \"garibaldiana\": infatti il dott. Francesco Ziliani reduce dei \"Mille\", fece decorare il soffitto con simboli militari e nomi delle tappe vittoriose della famosa spedizione.\nNella sala pi\u00f9 importante del palazzo tutto questo diventa quasi secondario a paragone del grandioso camino cinquecentesco, del tipo zappa di leone, sovrastato da una cappa in stucco di altissimo livello plastico e decorativo, che arriva fino al soffitto, e dunque alta oltre cinque metri. Vi \u00e8 rappresentata tutta la carriera del canonico Verduro e la glorificazione dei due papi che lo ebbero a servizio.\nIl \"Palazzo Verduro\" \u00e8 un ottimo, anche se abbastanza atipico, esempio di dimora cinquecentesca: il restauro effettuato ha avuto in ogni caso il merito di conservare quanto esisteva e di salvarlo per i secoli futuri senza stravolgerlo.\nPalazzo Gobbi (Ex Ziliani).\nQuesto notevole complesso, il pi\u00f9 scenografico di tutto il centro storico travagliatese, meriterebbe uno studio pi\u00f9 approfondito.\nL'anno di costruzione \u00e8 con certezza il 1820, ma le caratteristiche stilistiche e planimetriche richiamano ancora il Settecento.\n\u00c8 un caso di cortile padronale completo, con ali scenografiche e porticate e con ingresso monumentale dalla strada.\nL'edificio principale ha al piano terra un portico di ben otto arcate su colonne marmoree e la facciata riporta un delicato gioco di riquadrature con lesene verticali e fasce orizzontali.\nA tanta ricchezza esterna fa riscontro una notevole semplicit\u00e0 interna, data da un monotono susseguirsi di grandi stanze comunicanti con la galleria, apparentemente prive di elementi decorativi.\nNotevole il portale d'ingrasso dalla strada, stilisticamente molto ricco anche se eseguito con materiali poveri.\nLa famiglia \"Ziliani\", che possedeva anche l'ex \"Palazzo Verduro\", edific\u00f2 qui questa dimora e quella ora Bignotti, sempre in Via \"Francesco Ziliani\".\nPalazzo Rampinelli.\nLo si pu\u00f2 trovare in Via Santa Caterina da Siena.\nQui nacque e abit\u00f2 Ludovico Rampinelli, amico di Tito Speri e con lui volontario durante la prima campagna per l'indipendenza nel 1848-49.\nDalla data trovata incisa su un mattone si ricava l'epoca di costruzione: 18 gennaio 1675. Ora il mattone \u00e8 stato murato in una parete sita sotto il porticato della facciata Sud.\nL'edificio, dalla classica forma a C, presenta la facciata Nord, sulla Via Santa Caterina, piuttosto severa e compatta senza particolari segni architettonici ad eccezione del portale d'ingrasso a tutto sesto in marmo di Botticino.\nSempre sulla strada si nota il grande finestrone della cinta del parco con inferriata curvilinea. Il grande portone in legno \u00e8 ancora quello originale con inserita una piccola porta pedonale.\nLa facciata Sud \u00e8 la parte pi\u00f9 ricercata e notevole, con un portico di cinque campate a colonne toscane in marmo, archi ribassati e soffitto a crociere.\nLa parte di facciata sovrastante gli archi \u00e8 molto elaborata, caratterizzata da una spartizione con fasce e lesene in intonaco rilevato che arriva fino al sottotetto.\nI due corpi avanzati ai lati del portico sono disuguali e piuttosto semplici.\nNon vi \u00e8 cornicione di coronamento a mensole come in molti edifici dell'epoca, ma soltanto una semplice gronda in travetti in legno.\nQuesto edificio \u00e8 ritenuto in sostanza una \"dimora di campagna\" pi\u00f9 che un palazzo: infatti manca di ogni pretesa di grandiosit\u00e0 a beneficio per\u00f2 di una comoda abitabilit\u00e0, con spazi larghi ma ancora a misura d'uomo.\nPalazzo Donina (Ex Corniani).\nLo si pu\u00f2 trovare in via Guglielmo Marconi. \u00c8 uno dei numerosi palazzi ad essere stati edificati dal Vantini fra il 1820 e il 1850.\nQuesto \u00e8 l'esempio pi\u00f9 imponente e forse l'unico per il quale si pu\u00f2 ragionevolmente ipotizzare l'intervento del Vantini (richiama, con una certa modestia, la facciata del palazzo \"Tosio\" di Brescia).\nIl Vantini, al momento della progettazione dell'Ospedale, venne sicuramente in contatto ed in amicizia con il Dott. Corniani, membro del comitato dell'Ospedale stesso e rappresentante di una famiglia notabile, costruttrice anche del vicino \"Palazzo Corniani\" di Via Mandorle, anch'esso con decise caratteristiche neoclassiche e in particolare vantiniane.\nSi noti per\u00f2 che il primo edificio ha il portico interno ad archi con una loggia soprastante sempre ad archi, con pilastroni in muratura, mentre il secondo ha il porticato architravato e con belle colonne doriche, in marmo, con soprastante galleria finestrata.\nDa notare il fine disegno del portale e della porta piccola del \"Palazzo Donina\", sulla Via Marconi, e l'elegante contorno delle finestre, eseguito per\u00f2 in malta ad imitazione del marmo (caso molto comune di risparmio senza perdita di eleganza).\nPalazzo Averolda.\nLa localit\u00e0 chiamata \"Averolda\", posta sulla strada per Brescia, nelle vicinanze dei \"Finiletti\", fino a pochi anni fa si presentava come una propriet\u00e0 completamente agricola: grandi campi, una rete di fossi d'irrigazione e filari di alberi.\nApparteneva totalmente all'Ospedale di Brescia come tante altre propriet\u00e0 sparse nella provincia, soprattutto nella \"Bassa\".\nNegli anni scorsi, con un processo che \u00e8 tuttora in atto, il Comune ha individuato in questa zona la possibilit\u00e0 di espansione delle attivit\u00e0 artigianali.\nIl nome \"Averolda\" rimanda senz'altro al nome dei fondatori e antichi proprietari, gli Averolda.\nQuesta famiglia apparteneva da secoli alla pi\u00f9 ricca e distinta aristocrazia cittadina, nei suoi vari rami proprietaria di grandi estensioni di terreni, di edifici agricoli e palazzi.\nQuesta palazzina \u00e8 in una situazione un po' particolare; sorge fuori dal centro storico e molto isolata nella grande distesa di campi visibile tuttora.\nIl complesso \u00e8 composto da due edifici; uno palazzo e l'altro cascina.\n\u00c8 interessante notare che assomiglia in tutto e per tutto ad una vera e propria azienda agricola novecentesca, con la villa di piccole dimensioni nettamente distinta dalle attivit\u00e0 agricole, probabilmente mai dotata di grande parco o giardino.\nL'edificio \u00e8 stato edificato alla met\u00e0 dell'Ottocento con notevoli richiami allo stile \"Neoclassico\", in questo periodo gi\u00e0 in via di superamento.\nEffettivamente in alcuni particolari non manca il richiamo alle identiche finestre dell\"'Ospedale Vantiniano\".\nLa facciata, rivolta a Sud, \u00e8 caratterizzata dal piccolo portico a tre arcate sostenute da pilastri in \"Marmo di Botticino\" di elegante disegno.\nTre delle quattro facciate sono completamente simmetriche e studiate nella regolarit\u00e0 delle finestrature.\nNulla di notevole \u00e8 presente all'interno: al piano terra vi sono quattro salette quadrate con al centro uno scaloncino con la presenza di gradini e al primo piano stanze da letto e infine il solaio.\nNonostante l'attuale stato di decadenza della palazzina, \u00e8 un bene che nessuno negli anni abbia posto mano ai \"restauri\" con pi\u00f9 o meno buone intenzioni. Ci \u00e8 rimasto cos\u00ec un edificio intatto nell'aspetto e facile da recuperare anche nelle particolarit\u00e0 costruttive che si considerano non meno importanti dell'aspetto estetico-architettonico.\nPalazzo Martinengo-Cadeo.\nPalazzo Martinengo Cadeo, in Via Napoleone all'angolo con Via San Rocco. Attualmente (2010) \u00e8 di propriet\u00e0 privata. Il 17 giugno 1859 Vittorio Emanuele II, futuro re d'Italia, giunto da Castegnato incontr\u00f2 l'imperatore francese Napoleone III proveniente da Calcio.\nAltri luoghi d'interesse.\nPiazza Libert\u00e0.\nPresenta una pianta rettangolare nella quale si affacciano monumenti di epoca trecentesca, barocca, barocchetta e tardo rinascimentale quali la Chiesa di Santa Maria del Suffragio, edificata dalla confraternita dei Suffraganti, la Chiesa di Lourdes, edificata dall'ordine dei Flagellanti e una delle pi\u00f9 antiche assieme a quella di Santa Maria dei Campi, il duomo dei Santi Pietro e Paolo ed il Palazzo del Comune.\nUn tempo la Piazza era circondata da giardini e aiuole colme di fiori, di verde e di pini secolari. Tra il 1999 e il 2001 venne riprogettata dall'architetto svizzero Mario Botta.\nAl centro di essa svetta imponente la Torre Campanaria. Lo stile e la sagoma sono semplici e non sembra richiamare epoche molto remote. Con la sua altezza di 36 metri \u00e8 la torre principale del paese e per diversi anni ha dovuto sopportare le ferite che la seconda guerra mondiale le aveva inflitto. Oggi \u00e8 ritornata al suo antico splendore con la sostituzione del vecchio orologio, ora collocato nel Museo delle Quattro Torri, e con l'aggiunta della meridiana solare; successivamente sono stati rimpiazzati i vecchi numeri che indicavano le ore con quelli romani.\nIntorno agli anni settanta e ottanta di fronte alla torre zampillava una fontana ornata di aiuole ora sostituita dal monumento simbolo per eccellenza di Travagliato: il Cavallo.\nMonumento ai Caduti.\nIl monumento ai caduti e ai dispersi della prima guerra mondiale \u00e8 situato in piazza Cavour e fu eretto nel 1922. Fatto in bronzo, raffigura un cappellano militare che protende la croce sul soldato morente.\nNel 1925 i nomi dei caduti furono scolpiti nel marmo sulla facciata della cappella del Cimitero e sulla Torre civica in Piazza Libert\u00e0.\nSociet\u00e0.\nIstituzioni, enti e associazioni.\nIl Corpo bandistico di Santa Cecilia \u00e8 stato fondato nel 1845 e ha sede nel \"Palazzo della Musica\". L'edificio, che ospita l'Accademia musicale, \u00e8 di propriet\u00e0 del Corpo bandistico e comprende una seconda ala nella zona retrostante che funge da sala prove e teatro.\nL'Associazione culturale \"Giulio Bruno Nicolini\" \u00e8 attiva dal 2011 su iniziativa dell'ex sindaco travagliatese da cui prende il nome. Gestisce un \"Centro Studi\" dove i ragazzi in et\u00e0 scolare possono accedere per lezioni di recupero individuali. L'Associazione opera presso \"La Casa degli Alpini\" di Travagliato in Via Lograto 3.\nCultura.\nFilm documentari e televisione.\nParte del film \"Quando sei nato non puoi pi\u00f9 nasconderti\", diretto nel 2005 da Marco Tullio Giordana \u00e8 stato girato a Travagliato.\nIl Museo delle Quattro Torri.\nNell'anno 2002 il Comune diventa proprietario della raccolta di un appassionato collezionista di strumenti musicali meccanici, Adolfo Staffoni. La collezione include numerosi reperti, di cui alcuni risalenti agli ultimi decenni dell'Ottocento quali organetti, organi, organi da strada, piani, autoti, fino agli ultimi registratori degli anni cinquanta.\nLa raccolta comprende inoltre numerosi Fonografi e Grammofoni noti con la fattura di: La Voce del Padrone o, in originale, His Master's Voice \"(HMV),\" un'importante etichetta discografica del XX secolo nata nel 1899. Allestito nel salone posto all'ultimo piano dell'ex Ospedale, il Museo Musicale Quattro Torri \u00e8 stato curato dalla Pro Loco di Travagliato per alcuni anni. In seguito alla destinazione ad altro uso dei locali, il museo \u00e8 stato chiuso, ne \u00e8 comunque prevista la riapertura in una nuova sede.\nSport.\nOriginari di Travagliato sono i fratelli calciatori Baresi, Franco Baresi, Giuseppe Baresi e Angelo Baresi essi sono natii di San Michele Travagliato .\nAmministrazione.\nGemellaggi.\nTravagliato \u00e8 gemellata .con:\nInfrastrutture e trasporti.\nFra il 1928 e il 1954 a Travagliato fu attiva una stazione lungo una deviazione appositamente realizzata della tranvia Brescia-Soncino."}
{"id": "2632445", "revid": "729019", "url": "https://it.wikipedia.org/wiki?curid=2632445", "title": "Kristineberg (metropolitana di Stoccolma)", "text": "Kristineberg \u00e8 una stazione della metropolitana di Stoccolma.\nGeograficamente situata presso l'omonimo quartiere, a sua volta compreso all'interno della circoscrizione di Kungsholmen, la fermata \u00e8 posizionata sul percorso della linea verde della rete metroviaria locale tra le stazioni Thorildsplan e Alvik.\n\u00c8 ufficialmente entrata in funzione il 26 ottobre 1952, in concomitanza con l'apertura dell'intero tratto da H\u00f6torget a V\u00e4llingby.\nLa piattaforma si trova in superficie, parallela all'importante arteria stradale \"Drottningholmsv\u00e4gen\", ed \u00e8 accessibile dall'ingresso ubicato sul viale \"Nordenflychtsv\u00e4gen\". La progettazione della stazione venne affidata all'architetto Peter Celsing, mentre nel 1991 l'artista Carina Wallert ha apportato contributi artistici decorativi.\nL'utilizzo medio quotidiano durante un normale giorno feriale \u00e8 pari a 5.100 persone circa."}
{"id": "2632447", "revid": "193480", "url": "https://it.wikipedia.org/wiki?curid=2632447", "title": "Senape", "text": "Con il nome senape si indicano alcune specie di piante erbacee appartenenti alla famiglia delle Brassicacee o Crocifere.\nSi noti che la la Brassica nigra e la Brassica juncea appartengono al genere Brassica, mentre la Brassica alba e la Brassica arvensis appartengono al genere Sinapis.\nAspetto.\nLe piante di senape raramente raggiungono un'altezza superiore ai 2 metri, hanno foglie inferiori larghe pennatifide, mentre le superiori sono piccole e allungate. I'inflorescenza \u00e8 gialla a forma di pannocchia. Esso sviluppa il frutto, che contiene numerosissimi semi piccoli e arrotondati da cui si ricava la famosa salsa di condimento, dal sapore tipicamente aspro e piccante.\nDiffusione.\nLa senape in Europa \u00e8 nota sin dai tempi dei Greci; i Romani inoltre ne conoscevano le propriet\u00e0 antiossidanti e la usavano per conservare frutta, verdura, succhi di frutta e mosto di vino. In Francia esiste una grande tradizione della senape, soprattutto in Borgogna (in modo particolare a Digione), dove si suppone sia stata inventata la salsa di senape, che in realt\u00e0 \u00e8 una mostarda di senape, la cui produzione come \"Moutarde de Bourgogne IGP\" prevede l'utilizzo di semi di Brassica juncea a \"tegumento bruno\" e a \"tegumento giallo\" e di Brassica nigra.\nMedicina.\nLa senape, data la presenza di specifiche proteine (agglutinina; Oleosin; Ara h 3; Ara h 4; Ara H 6; Ara h 2; Ara h 1; Ara h 7; Ara h 8), pu\u00f2 essere causa di allergia alimentare nei soggetti predisposti.\nNell'Europa orientale, i semi di senape nera vengono mischiati col miele e assunti per sedare la tosse."}
{"id": "2632452", "revid": "22989", "url": "https://it.wikipedia.org/wiki?curid=2632452", "title": "Zucchini", "text": ""}
{"id": "2632455", "revid": "367445", "url": "https://it.wikipedia.org/wiki?curid=2632455", "title": "Personaggi di Skins", "text": "Questa voce contiene un elenco dei personaggi presenti nella serie televisiva Skins."}
{"id": "2632461", "revid": "37401", "url": "https://it.wikipedia.org/wiki?curid=2632461", "title": "Ferrovie sarde", "text": ""}
{"id": "2632463", "revid": "37401", "url": "https://it.wikipedia.org/wiki?curid=2632463", "title": "Ferrovie campane", "text": ""}
{"id": "2632465", "revid": "37401", "url": "https://it.wikipedia.org/wiki?curid=2632465", "title": "Ferrovie toscane", "text": ""}
{"id": "2632469", "revid": "599013", "url": "https://it.wikipedia.org/wiki?curid=2632469", "title": "Sara Jean Underwood", "text": "La Underwood ha iniziato la carriera di attrice, affiancandola a quella di modella. Ha recitato in diversi film, tra cui \"Epic Movie\", \"La coniglietta di casa\" (\"The House Bunny\" in inglese), \"Miss Marzo\" e nel 2013 nel film \"Deadly Weekend\". Sara inoltre \u00e8 apparsa in diversi programmi televisivi americani, tra cui \"The Girls Next Door\" dal 2005 al 2009 per un totale di 33 episodi, e \"Attack of the Show\" dal 2010 attualmente per un totale di 153 episodi.\nHa iniziato una carriera da giocatrice di poker, partecipando anche alle WSOP (World Series of Poker) di Las Vegas, i campionati del mondo di poker sportivo.\nNel 2010 \u00e8 stata protagonista di un video di \"Playboy\" nel quale esegue esercizi di yoga completamente nuda, facendo parlare le cronache per la protesta contro di esso del presidente della Universal Society of Hinduism."}
{"id": "2632470", "revid": "333323", "url": "https://it.wikipedia.org/wiki?curid=2632470", "title": "Sara Underwood", "text": ""}
{"id": "2632471", "revid": "14691", "url": "https://it.wikipedia.org/wiki?curid=2632471", "title": "Tukr\u00e8", "text": ""}
{"id": "2632472", "revid": "6923", "url": "https://it.wikipedia.org/wiki?curid=2632472", "title": "Eric Holder", "text": "Holder in precedenza ha svolto per 5 anni le funzioni di giudice di primo grado presso la corte di Washington. Holder ha lavorato anche come pubblico ministero federale e vice-procuratore generale dello stesso ministero, durante il mandato di Bill Clinton.\n\u00c8 il primo procuratore generale afroamericano negli Stati Uniti.\nIl 25 settembre 2014 annuncia le sue dimissioni da Segretario alla Giustizia come gi\u00e0 annunciato da tempo per tornare alla sua attivit\u00e0 professionale. Fu l'unico esponente dell'Amministrazione Usa ad andare a Ferguson dopo le proteste sollevate dall'uccisione di un ragazzino nero da parte di un poliziotto bianco che avevano scatenato forti violenze da parte della comunit\u00e0 afroamericane con atti di vandalismi e tensioni."}
{"id": "2632482", "revid": "767487", "url": "https://it.wikipedia.org/wiki?curid=2632482", "title": "Russian Circles", "text": "I Russian Circles sono un gruppo musicale post-rock statunitense formatosi a Chicago nel 2004. La band \u00e8 dedita principalmente alla composizione di musica strumentale post-rock e post-metal. Si caratterizzano per uno stile musicale assai eterogeneo, che spazia dalle note pesantemente discordanti dell'heavy metal a passaggi pi\u00f9 delicati. Sono noti anche per le loro esibizioni dal vivo cariche di energia, che annoverano partecipazioni a tour con i Minus the Bear, Chin Up Chin Up, Coheed and Cambria, Mono e Pelican cos\u00ec come un'apparizione nel 2006 al SXSW. Sono stati il gruppo di apertura nel corso del tour dei Tool in Regno Unito nel 2007.\nBiografia.\nIl gruppo \u00e8 fondato nel tardo 2004 dal chitarrista Mike Sullivan e dal bassista Colin DeKuiper, entrambi impegnati in precedenza in un altro gruppo che si occupava in prevalenza di musica strumentale, i Dakota/Dakota. Reclutano immediatamente Dave Turncrantz, precedentemente impegnato con i Riddle of Steel, gruppo di Saint Louis. Il 16 maggio 2006 pubblicano, per le etichette Flameshovel Records e Sargent House, il loro album d'esordio, \"Enter\".\nNell'autunno del 2007 viene annunciata la separazione del gruppo da Colin DeKuiper, il quale \u00e8 sostituito da Brian Cook, ex bassista dei Botch e dei These Arms Are Snakes. Nello stesso periodo firmano un contratto per la Suicide Squeeze Records ed entrano in studio di registrazione con il produttore e tecnico del suono Matt Bayles. Il 6 maggio 2008 esce il loro secondo full-length, \"Station\".\nNel maggio 2009 registrano, con la produzione di Brandon Curtis dei The Secret Machines, il terzo disco, \"Geneva\". L'album viene pubblicato il 20 ottobre 2009 e raggiunge il 24\u00ba posto della classifica \"Heatseekers\" di \"Billboard\".\nNel 2011 i Russian Circles hanno firmato un contratto con la casa discografica Sargent House, la quale aveva negli anni precedenti pubblicato vinili degli album della band in edizione limitata. Il loro quarto album, \"Empros\", \u00e8 stato pubblicato il 25 ottobre. A questo album \u00e8 seguito un tour con i \"Deafheaven\".\nNell'ottobre 2013 esce l'album \"Memorial\", prodotto da Brandon Curtis (Secret Machines, Interpol), gi\u00e0 produttore di \"Empros\" e \"Geneva\". Segue un tour intrapreso assieme alla cantante californiana Chelsea Wolfe.\nNell'agosto 2016 viene pubblicato il sesto album in studio \"Guidance\", prodotto da Kurt Ballou, chitarrista dei Converge.\nIl 2 agosto 2019 hanno pubblicato il loro settimo album in studio \"Blood Year\"."}
{"id": "2632483", "revid": "1226", "url": "https://it.wikipedia.org/wiki?curid=2632483", "title": "Super L'ultimo Eroe", "text": ""}
{"id": "2632486", "revid": "1226", "url": "https://it.wikipedia.org/wiki?curid=2632486", "title": "Super-Folks", "text": ""}
{"id": "2632500", "revid": "69794", "url": "https://it.wikipedia.org/wiki?curid=2632500", "title": "Western Division", "text": ""}
{"id": "2632501", "revid": "1305772", "url": "https://it.wikipedia.org/wiki?curid=2632501", "title": "Eastern Division", "text": "Il termine Eastern Division si pu\u00f2 riferire a:"}
{"id": "2632510", "revid": "287204", "url": "https://it.wikipedia.org/wiki?curid=2632510", "title": "Sebastien Lifshitz", "text": ""}
{"id": "2632512", "revid": "287204", "url": "https://it.wikipedia.org/wiki?curid=2632512", "title": "Sengcan", "text": ""}
{"id": "2632514", "revid": "685869", "url": "https://it.wikipedia.org/wiki?curid=2632514", "title": "Hurricane (Grace Jones)", "text": "Hurricane \u00e8 il decimo album di Grace Jones. Pubblicato nel 2008, \u00e8 il primo album con materiale inedito dopo diciannove anni. Prodotto dalla stessa cantante e dal marito Ivor Guest, il disco si avvale della prestigiosa consulenza di Brian Eno e della presenza di Tricky nella title track in doppia veste di cantante ed autore. Due i singoli estratti \"Corporate Cannibal\" con affascinante video deformato in bianco e nero e \"Williams' Blood\"."}
{"id": "2632515", "revid": "729019", "url": "https://it.wikipedia.org/wiki?curid=2632515", "title": "Qualificazioni al campionato europeo di pallavolo maschile 2011", "text": "Le qualificazioni per il campionato europeo di pallavolo maschile 2011, le cui fasi finali si terranno in Austria e Repubblica Ceca, si svolgeranno tra i mesi di maggio e settembre 2010. Vi parteciperanno 29 squadre nazionali europee.\nDopo il primo turno, le squadre saranno divise in 6 gruppi da 4: le vincenti di ogni girone saranno ammesse agli europei mentre le seconde classificate disputeranno i play-off. In totale 9 squadre otterranno la qualificazione.\nSono gi\u00e0 qualificate Austria e Repubblica Ceca, come paesi organizzatori, e le prime cinque qualificate al campionato europeo 2009."}
{"id": "2632517", "revid": "767487", "url": "https://it.wikipedia.org/wiki?curid=2632517", "title": "Dipartimento di Arauco", "text": "Arauco \u00e8 un dipartimento argentino, situato nella parte nord-orientale della provincia di La Rioja, con capoluogo Aimogasta.\nEsso confina a nord e ad est con la provincia di Catamarca, a sud con il dipartimento di Capital, e ad ovest con quelli di Castro Barros e San Blas de los Sauces.\nSecondo il censimento del 2010, su un territorio di 1.992\u00a0km\u00b2, la popolazione ammontava a 15.418 abitanti, con un aumento demografico del 12,4% rispetto al censimento del 2001.\nIl dipartimento, come tutti i dipartimenti della provincia, \u00e8 composto da un unico comune, con sede nella citt\u00e0 di Aimogasta, e comprensivo di diversi altri centri urbani (\"localidades\" o \"entitades intermedias vecinales\" in spagnolo), tra cui:"}
{"id": "2632518", "revid": "287204", "url": "https://it.wikipedia.org/wiki?curid=2632518", "title": "Pasion Morena", "text": ""}
{"id": "2632520", "revid": "1543377", "url": "https://it.wikipedia.org/wiki?curid=2632520", "title": "Dipartimento di Capital (La Rioja)", "text": "Capital \u00e8 un dipartimento argentino, situato nella parte centro-orientale della provincia di La Rioja, con capoluogo La Rioja, che \u00e8 anche capitale della provincia.\nEsso confina a nord-est con la provincia di Catamarca, a sud con i dipartimenti di Chamical, General \u00c1ngel Vicente Pe\u00f1aloza e Independencia, ad ovest con i dipartimenti di Chilecito, Sanagasta e Castro Barros; e a nord-ovest con quello di Arauco.\nSecondo il censimento del 2010, su un territorio di 13.638\u00a0km\u00b2, la popolazione ammontava a 180.995 abitanti, con un aumento demografico del 23,6% rispetto al censimento del 2001.\nIl dipartimento, come tutti i dipartimenti della provincia, \u00e8 composto da un unico comune, con sede nella citt\u00e0 di La Rioja."}
{"id": "2632521", "revid": "1543377", "url": "https://it.wikipedia.org/wiki?curid=2632521", "title": "Ander Garitano", "text": "Carriera.\nClub.\nCresce calcisticamente con l'Athletic Bilbao, societ\u00e0 con cui esordisce con la squadra riserve nella stagione 1985-1986. Dopo due anni esordisce con la prima squadra, con cui debutta nella Primera Divisi\u00f3n spagnola il 12 marzo 1988 in -Athletic 5-0.\nCon i baschi milita per otto stagioni, collezionando 275 presenze (234 in campionato), passando al al termine del campionato 1995-1996.\nCon gli aragonesi disputa altre sei stagioni nel massimo campionato spagnolo nel quale, al termine della carriera, avr\u00e0 sommato 381 presenze e 50 reti.\nIn seguito intraprese l'attivit\u00e0 di allenatore seguendo le giovanili del Real Saragozza a partire dal 2002. Nel gennaio 2008, rimpiazza V\u00edctor Fern\u00e1ndez alla guida della prima squadra.\nSoltanto dopo poco pi\u00f9 di una settimana, nonostante la sua unica partita nella Liga si fosse conclusa con una vittoria, rassegna le dimissioni.\nNella stagione 2008-09, ritorna nuovamente al Real Saragozza come allenatore delle giovanili.\nConta una presenza con la Selezione di calcio dei Paesi Baschi."}
{"id": "2632523", "revid": "767487", "url": "https://it.wikipedia.org/wiki?curid=2632523", "title": "Dipartimento di Castro Barros", "text": "Castro Barros \u00e8 un dipartimento argentino, situato nella parte settentrionale della provincia di La Rioja, con capoluogo Aminga.\nEsso confina a nord con il dipartimento di Arauco, a est con quello di Capital, a sud con il dipartimento di Sanagasta, e ad ovest con quelli di Famatina e San Blas de los Sauces.\nSecondo il censimento del 2010, su un territorio di 1.420\u00a0km\u00b2, la popolazione ammontava a 4.268 abitanti, con una diminuzione demografica dell'1,2% rispetto al censimento del 2001.\nIl dipartimento, come tutti i dipartimenti della provincia, \u00e8 composto da un unico comune, con sede nella citt\u00e0 di Aminga, e comprensivo di diversi altri centri urbani (\"localidades\" o \"entitades intermedias vecinales\" in spagnolo), tra cui:"}
{"id": "2632524", "revid": "767487", "url": "https://it.wikipedia.org/wiki?curid=2632524", "title": "Dipartimento di Chamical", "text": "Chamical \u00e8 un dipartimento argentino, situato nella parte centro-orientale della provincia di La Rioja, con capoluogo Chamical.\nEsso confina a nord con il dipartimento di Capital, a est con le province di Catamarca e C\u00f3rdoba, a sud con il dipartimento di General Belgrano e ad ovest con quello di General \u00c1ngel Vicente Pe\u00f1aloza.\nSecondo il censimento del 2010, su un territorio di 5.549\u00a0km\u00b2, la popolazione ammontava a 14.160 abitanti, con un aumento demografico del 5,8% rispetto al censimento del 2001.\nIl dipartimento, come tutti i dipartimenti della provincia, \u00e8 composto da un unico comune, con sede nella citt\u00e0 di Chamical, e comprensivo di diversi altri centri urbani (\"localidades\" o \"entitades intermedias vecinales\" in spagnolo), tra cui Polco."}
{"id": "2632525", "revid": "267975", "url": "https://it.wikipedia.org/wiki?curid=2632525", "title": "Dipartimento Capital (La Rioja)", "text": ""}
{"id": "2632527", "revid": "119479609", "url": "https://it.wikipedia.org/wiki?curid=2632527", "title": "Biochimiche ipotetiche", "text": "In xenobiologia la biologia del carbonio \u00e8 il punto di vista secondo il quale il carbonio \u00e8 necessariamente la base di tutta la vita sugli altri pianeti, in quanto le sue propriet\u00e0 chimico-fisiche lo rendono di gran lunga superiore a tutti gli altri elementi chimici. Vi sono, comunque, diverse altre basi possibili per la vita, con diversi gradi di plausibilit\u00e0.\nBiochimica del silicio.\nL'altra base proposta pi\u00f9 comune \u00e8 il silicio, in quanto questo elemento possiede alcune propriet\u00e0 chimiche simili a quelle del carbonio: \nprima di tutto la configurazione elettronica dello strato di valenza. Il silicio ha comunque alcuni svantaggi rispetto al carbonio. Poich\u00e9 gli atomi di silicio sono molto pi\u00f9 grandi, hanno difficolt\u00e0 a formare legami doppi o tripli. I silani (composti idrogeno-silicio analoghi agli alcani o idrocarburi saturi) sono altamente reattivi all'acqua, e le lunghe catene di silani si decompongono spontaneamente. Le molecole che incorporano legami Si-O-Si (note collettivamente come siliconi) invece che legami Si-Si sono molto pi\u00f9 stabili. La sabbia comune, le rocce silicee ed i silicati ne sono un esempio. Comunque, il diossido di silicio (che dovrebbe essere l'analogo del diossido di carbonio) \u00e8 un solido cristallino estremamente poco solubile nell'intervallo di temperatura in cui l'acqua \u00e8 allo stato liquido, rendendo difficile che il silicio possa introdursi in sistemi biochimici con base l'acqua, anche se da questo fosse possibile costruire la gamma necessaria di molecole biochimiche. In generale, lunghe catene complesse di molecole basate sul silicio sarebbero pi\u00f9 instabili delle loro controparti in carbonio. \nInfine, delle varie molecole identificate nello spazio interstellare fino al 1998, 84 sono basate sul carbonio e 8 sul silicio. Inoltre degli 8 composti a base di silicio, quattro comprendono anche il carbonio. Ci\u00f2 suggerisce che esista una maggiore variet\u00e0 di composti complessi di carbonio nel cosmo, riducendo le fondamenta su cui si possa costruire biologie a base di silicio. L'abbondanza cosmica del carbonio rispetto al silicio \u00e8 di 3,5 a 1.\n\u00c8 possibile che composti al silicio possano essere biologicamente stabili in certe condizioni ambientali esotiche o in un ruolo meno direttamente analogo. \nNell'ordinaria biochimica terrestre, il silicio compare spesso nelle strutture scheletriche delle diatomee, dei radiolari e delle spugne silicee. Il silicio \u00e8 inoltre accumulato da numerosi vegetali, appartenenti a numerosi generi. Gli equiseti, in particolare, arrivano ad accumulare fino al 10% della loro massa secca in composti silicati. \nVa precisato inoltre che, se si abbandona la pretesa di escludere totalmente il carbonio e si accetta la possibilit\u00e0 di utilizzarlo assieme al silicio, molti dei problemi finora descritti si riducono d'intensit\u00e0. Tale fatto teorico, trova riscontro anche nei fatti.\nLa catalizzazione del legame C-Si, da parte di enzimi costituiti con gli ordinari amminoacidi utilizzati dalla biochimica terrestre in un ambiente cellulare terrestre vivo, \u00e8 stata dimostrata sperimentalmente, dalla scienziata, premio Nobel per la chimica, Frances Arnold, applicando le tecniche dell'evoluzione diretta ad una popolazione di E.coli ricombinanti, nella quale era stato introdotto un enzima precedentemente rinvenuto in estremofilo termale, Rhodothermus marinus.\nBiochimica del boro.\nAnche il boro forma una classe di composti con catene relativamente lunghe con l'idrogeno (borani), il carbonio (carborani), l'azoto (borazine), la cui chimica \u00e8 comunque sufficientemente nota per precluderne grandi prospettive come substrati per molecole di interesse biochimico. Tuttavia alcuni carborani ed altri composti borati come lo pseudo-amminoacido boronofenilalanina BPA stanno trovando impiego sempre maggiore nel settore radiofarmaceutico e radioterapico.\nBiochimica dell'azoto e del fosforo.\nAzoto e fosforo sono anch'essi possibili basi per molecole biochimiche. Il fosforo, a differenza del carbonio, pu\u00f2 formare solo corte catene molecolari, tuttavia potrebbe essere potenzialmente adatto a formare complesse macromolecole. A differenza del carbonio, il fosforo in forma elementare \u00e8 molto reattivo. In combinazione con l'azoto \u00e8 in grado di formare legami fosforo-azoto (P-N) pi\u00f9 stabili; composti che contengono questi legami possono formare un'ampia gamma di molecole, compresi degli anelli.\nL'atmosfera terrestre \u00e8 composta all'incirca per il 78% da azoto, ma questo non sarebbe probabilmente di grande utilit\u00e0 per una forma di vita basata sui legami fosforo-azoto (P-N), in quanto l'azoto molecolare (N2) \u00e8 inerte e dispendioso energeticamente per il suo fissaggio (alcune piante terrestri come i legumi possono fissare l'azoto usando batteri simbiotici anaerobici contenuti nei noduli delle loro radici). L'azoto viene fissato anche da enzimi a base di molibdeno, tra cui la xantina ossidasi.\nUn'atmosfera di diossido di azoto (NO2) o di ammoniaca (NH3) sarebbe pi\u00f9 utile: l'azoto forma diversi ossidi con l'ossigeno (NO, N2O, N2O4), i quali sarebbero tutti presenti in un'atmosfera ricca di diossido d'azoto.\nIn un'atmosfera di diossido d'azoto, organismi analoghi alle piante basati sull'azoto-fosforo potrebbero assorbire diossido d'azoto dall'atmosfera e fosforo dal terreno. Il diossido d'azoto verrebbe ridotto, con la produzione nel processo di analoghi P-N degli zuccheri, e il rilascio di ossigeno di scarto nell'atmosfera. Gli analoghi P-N degli animali consumerebbero le piante e userebbero l'ossigeno atmosferico per metabolizzare gli analoghi P-N degli zuccheri, espirando diossido d'azoto e depositando fosforo (o materiali ricchi di fosforo) come rifiuti solidi.\nIn un'atmosfera di ammoniaca, le piante P-N assorbirebbero ammoniaca dall'atmosfera e fosforo dal terreno, ossidando quindi l'ammoniaca per produrre zuccheri P-N e rilasciare idrogeno di scarto. Gli animali P-N diverrebbero i riduttori, inspirando idrogeno e convertendo gli zuccheri P-N in ammoniaca e fosforo. Questo \u00e8 il percorso inverso di ossidazione e riduzione rispetto al mondo col diossido d'azoto, ed anche alla ben nota biochimica della Terra; sarebbe analogo ad una fornitura di carbonio dell'atmosfera terrestre in forma di metano invece che di diossido di carbonio. Il dibattito su questa ipotesi continua, in quanto diversi aspetti di un ciclo biologico P-N sarebbero energeticamente deficitari.\nInoltre, azoto e fosforo non sono probabilmente disponibili nell'universo nei rapporti e quantit\u00e0 richiesti. Il carbonio, essendo prodotto di preferenza durante la fusione nucleare nel ciclo CNO, \u00e8 pi\u00f9 abbondante e pi\u00f9 probabile che si ritrovi in un dato luogo.\nAltri elementi biochimici esotici.\nIl cloro viene talvolta proposto come alternativa biologica all'ossigeno, sia nella biologia a base di carbonio, sia in biologie ipotetiche non basate sul carbonio. Comunque, il cloro \u00e8 molto meno abbondante dell'ossigeno nell'universo, ed \u00e8 quindi improbabile che si possa formare un pianeta con una concentrazione sufficientemente alta di cloro sulla sua superficie, tale da formare le basi di una biochimica. Il cloro sarebbe invece probabilmente legato in forma di sali e altri composti inerti.\nLo zolfo \u00e8 anch'esso in grado di formare corte catene molecolari (come il tetranitruro di tetrazolfo), ma, in forma elementare, soffre degli stessi problemi di alta reattivit\u00e0 del fosforo e dei silani.\n\"La nuvola nera\" (\"The Black Cloud\"), il classico racconto di Fred Hoyle, presenta una forma di vita consistente di una vasta nuvola di polvere interstellare, le singole particelle della quale interagiscono tramite segnalazioni elettromagnetiche analoghe all'interazione delle singole cellule di una forma di vita multicellulare terrestre. Ad un livello in qualche modo meno fantascientifico, la vita nella polvere interstellare \u00e8 stata proposta come parte dell'ipotesi sulla panspermia. Le basse temperature e densit\u00e0 delle nubi interstellari sembrano implicare che i processi vitali opererebbero pi\u00f9 lentamente l\u00ec che sulla Terra.\nSolventi diversi dall'acqua.\nIn aggiunta ai composti di carbonio, tutte le forme di vita terrestri attualmente conosciute richiedono anche l'acqua come solvente. Anche se non fa strettamente parte dello \"sciovinismo del carbonio\", poich\u00e9 l'acqua non lo contiene, viene talvolta dato per assunto che l'acqua sia l'unica sostanza chimica adatta a svolgere questo compito e quindi vi si applicano argomentazioni simili.\nAlcune delle propriet\u00e0 dell'acqua che sono importanti per i processi vitali sono l'ampio arco di temperature nelle quali esiste allo stato liquido, un'alta capacit\u00e0 calorica utile per la regolazione della temperatura, un grande calore di vaporizzazione, e la capacit\u00e0 di sciogliere un'ampia gamma di composti. Ci sono altre sostanze con propriet\u00e0 simili che sono talvolta state proposte come alternative.\nL'ammoniaca, ottimo solvente anfiolitico a basse temperature, \u00e8 forse la pi\u00f9 comunemente proposta tra le alternative. Nella saga di \"Rocheworld\" di Forward, viene proposta una biochimica simile a quella terrestre che usa una miscela di acqua e ammoniaca come solvente. L'ammoniaca e le miscele acqua-ammoniaca rimangono liquide a temperature molto inferiori al punto di congelamento dell'acqua pura, quindi molte biochimiche potrebbero essere adatte a pianeti e lune che orbitano al di fuori della \"zona di abitabilit\u00e0\" basata sull'acqua.\nAltri composti talvolta proposti sono metanolo, solfuro di idrogeno e cloruro di idrogeno. Gli ultimi due soffrono di un'abbondanza cosmica relativamente bassa di zolfo e cloro, che tendono a legarsi in minerali solidi. Una miscela di idrocarburi, come i mari di metano/etano che potrebbero essere presenti sulla superficie di Titano, potrebbero agire come solventi in un ampio arco di temperature, ma mancherebbero di polarit\u00e0.\nIl romanzo \"Camelot 30K\" di Robert L. Forward, descrive un ipotetico ecosistema esistente sulla superficie degli oggetti della Cintura di Kuiper, che si basa sulla chimica del non meglio specificato fluorocarbonio, dove il difluoruro di ossigeno sostituisce l'acqua come principale solvente. Gli organismi in questa ecologia si tengono caldi secernendo una pallina di uranio-235 al loro interno e quindi moderando la sua fissione nucleare usando un carapace ricco di boro che li riveste. Va peraltro osservato come il gas di impiego industriale difluoruro d'ossigeno sia estremamente tossico e reattivo, mentre con il termine fluoro-carbonio si pu\u00f2 fare riferimento ad un'ampia classe di composti polimerico noti come fluorocarburi o teflon, utilizzati in enorme quantit\u00e0 come lubrificanti, elastomeri, plastomeri e gas refrigeranti.\nGli oggetti della Cintura di Kuiper sono noti per essere ricchi di miscele di composti organici non ancora completamente identificati come le toline, quindi l'esistenza di alcune forme di vita sulla loro superficie non \u00e8 completamente implausibile - anche se certo senza arrivare a sviluppare reattori nucleari naturali interni come quelli ipotizzati da Forward. Il fluoro ha anch'esso una scarsa abbondanza cosmica, quindi il suo uso \u00e8 parimenti probabile. In \"Heart Of The Comet\" di Gregory Benford, viene presentata una cometa con un convenzionale sistema basato su carbonio e acqua che si attiva vicino al perielio quando il Sole lo riscalda.\nVita artificiale.\nUn altro approccio alla biochimica alternativa \u00e8 l'idea che le basi dell'evoluzione non abbiano bisogno di essere naturali ma possano invece essere create deliberatamente da un progettista intelligente non soprannaturale o divino, dando luogo ad una pi\u00f9 ampia gamma di possibilit\u00e0.\nAd esempio, \u00e8 in linea di principio possibile costruire un robot o un sistema di robot capaci di auto-replicarsi partendo da minerali grezzi e fonti naturali di energia, senza alcuna direttiva o aiuto esterno. Un tale sistema di macchine potrebbe essere considerato vivo, in quanto capace di evolvere attraverso mutazioni nei percorsi progettuali ereditati, ma non \u00e8 in alcun modo necessario che sia costituito da composti a base di carbonio. La proposta pi\u00f9 dettagliata finora avanzata per la vita meccanica prevedeva fabbriche lunari auto-replicanti, che erano composte principalmente di metalli raffinati e basalto fuso, poich\u00e9 la Luna \u00e8 estremamente povera di carbonio.\nCollegato alla vita di macchine macroscopiche \u00e8 il concetto di nanotecnologie auto-replicanti, talvolta indicate come \"grey goo\" quando operano senza limitazioni programmate. Le nanotecnologie, come le macchine di dimensioni maggiori, potrebbero potenzialmente essere costituite da materiali non contenenti carbonio (compreso qualsiasi elemento menzionato in precedenza). Sia i diamantoidi che i nanotubi di carbonio sono comunemente proposti come materiali impiegabili nelle nanomacchine, ed entrambi sono forme del carbonio e quindi non possono servire idealmente come controesempio allo sciovinismo del carbonio. Ma nessuna di queste forme del carbonio viene usata dalle forme di vita che attualmente conosciamo, ed inoltre viene spesso proposto che strumenti nanotecnologici basati sul carbonio opererebbero senza l'ambiente acquatico richiesto dalle forme di vita a noi note, quindi queste potrebbero essere considerate una \"base alternativa\" per la vita. Qualsiasi altra delle basi menzionate in precedenza potrebbe servire come fondamento per una forma di vita artificiale.\nQuesti esseri, bench\u00e9 non potrebbero evolversi senza l'aiuto di esseri basati sul carbonio (o altro), essendo \"irriducibilmente complessi\" potrebbero potenzialmente sconfiggere nella competizione o distruggere i loro creatori, se progettati in maniera sufficientemente robusta. Essi diventerebbero gli eredi del mondo in cui si sono evoluti i loro creatori, ed essere indistinguibili, per la maggior parte degli osservatori esterni, dagli esseri nativi. Questa \u00e8 la forma di creazionismo del progetto intelligente; la proposta secondo cui un creatore intelligente ha progettato gli esseri umani e ci ha posto qui di sua volont\u00e0.\nDal punto di vista scientifico, la rilevanza di questa possibilit\u00e0 \u00e8 che un'alta intelligenza in una specie di transizione, pu\u00f2 essere il mezzo con cui una base per la vita altrimenti impraticabile pu\u00f2 avere inizio, dopo di che pu\u00f2 continuare ad evolversi con mezzi pi\u00f9 naturali. Dal punto di vista etico, questo potrebbe essere un argomento a favore dello sciovinismo del carbonio, o almeno per insegnarlo a qualsiasi forma di vita artificiale che gli esseri umani possano creare.\nVita non-chimica e fisica esotica.\nNel reame della fantascienza sono state occasionalmente proposte forme di vita che, bench\u00e9 spesso altamente speculative e non supportate da un rigoroso esame teorico, hanno avuto largo seguito nella narrativa.\nIn \"Dragon's Egg\" e \"Starquake\", Robert Forward propone la vita sulla superficie di una stella di neutroni utilizzando la \"chimica nucleare\" sulla crosta di materia degenerata. Siccome questa vita utilizza l'Interazione nucleare forte invece dell'interazione elettromagnetica, viene supposta come funzionante in modo milioni di volte pi\u00f9 veloce della vita terrestre.\n\"Sundiver\", di David Brin, \u00e8 un esempio di fantascienza che propone una forma di vita che esiste nell'atmosfera di plasma di una stella, usando complessi campi magnetici auto-sostentanti. Simili tipi di vita plasmoide sono stati talvolta proposti come esistenti in altri luoghi, come la ionosfera planetaria o lo spazio interstellare, ma solitamente solo da teorici marginali (si veda fulmine globulare per un'ulteriore dissertazione). Gregory Benford, nel suo racconto \"Eater\", ha fatto esistere una forma di vita basata sul plasma in un disco di accrescimento di un buco nero primordiale.\nStephen Baxter ha immaginato insolite forme di vita esotica nella sua serie \"Xeelee\", comprese forme di vita basate sui fotini supersimmetrici che si radunano nei pozzi gravitazionali delle stelle, e i Qax, che prosperano in qualsiasi forma di celle convettive."}
{"id": "2632533", "revid": "767487", "url": "https://it.wikipedia.org/wiki?curid=2632533", "title": "Dipartimento di Chilecito", "text": "Chilecito \u00e8 un dipartimento argentino, situato nella parte centrale della provincia di La Rioja, con capoluogo Chilecito.\nEsso confina a nord con il dipartimento di Famatina, a est con quelli di Sanagasta e Capital, a sud con il dipartimento di Independencia e ad ovest con quelli di Coronel Felipe Varela e General Lamadrid.\nSecondo il censimento del 2001, su un territorio di 4.846\u00a0km\u00b2, la popolazione ammontava a 42.248 abitanti, con un aumento demografico del 33,63% rispetto al censimento del 1991.\nIl dipartimento, come tutti i dipartimenti della provincia, \u00e8 composto da un unico comune, con sede nella citt\u00e0 di Chilecito, e comprensivo di diversi altri centri urbani (\"localidades\" o \"entitades intermedias vecinales\" in spagnolo), tra cui:"}
{"id": "2632534", "revid": "120198533", "url": "https://it.wikipedia.org/wiki?curid=2632534", "title": "Resistenza nell'Alto Maceratese", "text": "Per resistenza nell'alto maceratese si intende l'attivit\u00e0 di opposizione militare condotta nella zona di Macerata, durante la seconda guerra mondiale, contro l'invasione d'Italia della Germania nazista, da parte di liberi individui, partiti e movimenti organizzati in formazioni partigiane, che combatterono a fianco degli Alleati.\nStoria.\nA partire dal settembre 1943, le Marche e le regioni confinanti si trovarono a fungere da spartiacque geografico tra l'avanzata degli Alleati e l'occupazione nazifascista e ci\u00f2 port\u00f2, ovviamente, a molteplici difficolt\u00e0 per gli abitanti che vi risiedevano. Nelle Marche del resto mancavano esperienze storiche di guerriglia, ma il rifiuto alla guerra era ormai generalizzato a ci\u00f2 si sommava, dopo lo sfascio dell'8 settembre, la necessit\u00e0 di decidere da quale parte schierarsi.\nNella prima fase, durata fino al gennaio-febbraio 1944, i cosiddetti ribelli cercarono di stabilire un minimo di organizzazione per poter affrontare la latitanza. Problemi fondamentali da risolvere erano: alloggio, cibo, vestiti e soprattutto armi.\nLa seconda fase, dal marzo al giugno del 1944, fu quella veramente difficile tanto per i gruppi armati che per la popolazione.\nA gennaio lo sbarco degli Alleati ad Anzio aveva acceso le speranze, ma presto svanirono.\nIn febbraio i bandi di leva, con richiamo alle armi delle classi dal 1922 al 1925, che minacciavano di morte i disertori alimentarono a dismisura il fenomeno della renitenza. Il 25 febbraio 1944, scaduto il bando di richiamo di Sal\u00f2 delle classi 1922-1923, molti giovani si rifugiano nelle vicinanze ed alcuni a Montalto. Si trattava di \"ragazzi allevati nel regime fascista, pressoch\u00e9 digiuni di politica e disinformati per quanto riguarda ogni forma di dissenso\".\nA Tolentino la maggior parte di questi giovani frequentava le associazioni cattoliche, i due principali punti di riferimento erano l'Oratorio Salesiano e l'associazione giovanile \"Excelsior\". Cos\u00ec la renitenza divenne un singolare fenomeno di antifascismo spontaneo e generalizzato, maturato da ragioni morali e esistenziali prima che ideologiche.\nTedeschi e fascisti tra febbraio e marzo procedettero con operazioni di rastrellamento a vasto raggio allo scopo di stringere in una tenaglia tutta la fascia occidentale delle Marche ai confini con l'Umbria. Il movimento di Resistenza riusc\u00ec a reggere all'urto e a non farsi annientare, ma un prezzo molto alto di sangue venne comunque scontato negli eccidi come quelli avvenuti a marzo nelle localit\u00e0 di Pozza e Umito, Montemonaco, Montalto e San Severino Marche.\nEccidio di Montalto.\nMolti giovani confluiti nella zona di Montalto pensarono di organizzarsi tra loro in quella che ritenevano una postazione sicura. Il reparto nazifascista che attacc\u00f2 Montalto non trov\u00f2 difficolt\u00e0 e trasformarono la battuta di rastrellamento in un massacro. Il 22 marzo 1944, ventisei giovani vennero fucilati a Montalto, nello stesso giorno altri tre furono uccisi a Vestignano e poco distante da loro venne ammazzato anche Aldo Buscalferri. Fra i giovani di Montalto solo Nello Salvatori ebbe la fortuna di sopravvivere alla strage.\nIn aprile i gruppi si riorganizzarono, gli Alleati ripresero l'avanzata ed effettuarono lanci di armi e mezzi. La pressione nazifascista perse terreno sul piano militare, ma pratic\u00f2 feroci rappresaglie sui civili. Per tutto il mese di maggio le S.S. compirono molti rastrellamenti nell'Alto Maceratese prendendo decine di giovani. Tra le rappresaglie \u00e8 da ricordare quella del 24 giugno a Campolapiaggia, Letegge e Pozzuolo in cui vennero massacrate circa sessanta persone, comprese donne e bambini."}
{"id": "2632535", "revid": "1543377", "url": "https://it.wikipedia.org/wiki?curid=2632535", "title": "El Doncello", "text": "El Doncello \u00e8 un comune della Colombia facente parte del dipartimento di Caquet\u00e1.\nIl centro abitato venne fondato da un gruppo di coloni nel 1951, mentre l'istituzione del comune \u00e8 del 7 settembre 1967."}
{"id": "2632536", "revid": "86343", "url": "https://it.wikipedia.org/wiki?curid=2632536", "title": "Doncello", "text": ""}
{"id": "2632537", "revid": "648716", "url": "https://it.wikipedia.org/wiki?curid=2632537", "title": "Aldo Buscalferri", "text": "Giovanissimo, nel 1921 divenne segretario della sezione locale del Partito Comunista, \u00e8 stata una delle figure marchigiane di antifascismo pi\u00f9 degna di rispetto per la propria coerenza ideale e grande onest\u00e0.\nIncarcerato nel 1923 a Macerata, fu poi ad Ancona e Roma. Nel 1937 fu condannato al confino di polizia a San Mauro Forte in Lucania. \nDopo aver tenuto per tutto il periodo della dittatura fascista i collegamenti con l'opposiszione clandestina, fu tra coloro che pi\u00f9 attivamente parteciparono all'organizzazione della lotta armata nella provincia di Macerata. Nel comando di Vestignano svolgeva il compito di Commissario Politico. Il 22 marzo 1944 fu sorpreso da una pattuglia nazi-fascista e ucciso."}
{"id": "2632538", "revid": "767487", "url": "https://it.wikipedia.org/wiki?curid=2632538", "title": "Dipartimento di Famatina", "text": "Famatina \u00e8 un dipartimento argentino, situato nella parte settentrionale della provincia di La Rioja, con capoluogo Famatina.\nEsso confina a nord con la provincia di Catamarca, a est con i dipartimenti di San Blas de los Sauces, Castro Barros e Sanagasta; a sud con quello di Chilecito e ad ovest con quello di Vinchina.\nSecondo il censimento del 2001, su un territorio di 4.587\u00a0km\u00b2, la popolazione ammontava a 6.371 abitanti, con un aumento demografico del 20,16% rispetto al censimento del 1991.\nIl dipartimento, come tutti i dipartimenti della provincia, \u00e8 composto da un unico comune, con sede nella citt\u00e0 di Famatina, e comprensivo di diversi altri centri urbani (\"localidades\" o \"entitades intermedias vecinales\" in spagnolo), tra cui:"}
{"id": "2632541", "revid": "599013", "url": "https://it.wikipedia.org/wiki?curid=2632541", "title": "Jos\u00e9 Manuel Galdames", "text": "Carriera.\nClub.\nCresce calcisticamente con l'Athletic Bilbao, societ\u00e0 con cui esordisce con la squadra riserve nella stagione 1988-1989. Dopo tre anni esordisce con la prima squadra, con cui debutta nella Primera Divisi\u00f3n spagnola l'8 gennaio 1992 in Real Betis-Athletic (1-1).\nCon i baschi milita per quattro stagioni, passando al Compostela prima in prestito e poi in modo definitivo, con cui disputa altri due campionati nella \"Liga\".\nNel 1997-1998 si trasferisce in Francia al Tolosa dove milita tre annate, al termine delle quali si accasa all'Eibar, dove conclude la carriera nel 2002."}
{"id": "2632543", "revid": "767487", "url": "https://it.wikipedia.org/wiki?curid=2632543", "title": "Dipartimento di General \u00c1ngel Vicente Pe\u00f1aloza", "text": "General \u00c1ngel Vicente Pe\u00f1aloza \u00e8 un dipartimento argentino, situato nella parte centrale della provincia di La Rioja, con capoluogo Tama.\nEsso confina a nord con il dipartimento di Capital, ad est con quelli di Chamical e General Belgrano; a sud con il dipartimento di General Juan Facundo Quiroga e ad ovest con quello di Independencia.\nSecondo il censimento del 2001, su un territorio di 3.106\u00a0km\u00b2, la popolazione ammontava a 3.127 abitanti, con un aumento demografico del 9,80% rispetto al censimento del 1991.\nIl dipartimento, come tutti i dipartimenti della provincia, \u00e8 composto da un unico comune, con sede nella citt\u00e0 di Tama, e comprensivo di diversi altri centri urbani (\"localidades\" o \"entitades intermedias vecinales\" in spagnolo), tra cui:"}
{"id": "2632545", "revid": "767487", "url": "https://it.wikipedia.org/wiki?curid=2632545", "title": "Dipartimento di General Belgrano (La Rioja)", "text": "General Belgrano \u00e8 un dipartimento argentino, situato nella parte centro-orientale della provincia di La Rioja, con capoluogo Olta.\nEsso confina a nord con il dipartimento di Chamical, a est con la provincia di C\u00f3rdoba, a sud con il dipartimento di General Ocampo e ad ovest con quelli di General Juan Facundo Quiroga e General \u00c1ngel Vicente Pe\u00f1aloza.\nSecondo il censimento del 2001, su un territorio di 2.556\u00a0km\u00b2, la popolazione ammontava a 7.161 abitanti, con un aumento demografico del 22,45% rispetto al censimento del 1991.\nIl dipartimento, come tutti i dipartimenti della provincia, \u00e8 composto da un unico comune, con sede nella citt\u00e0 di Olta, e comprensivo di diversi altri centri urbani (\"localidades\" o \"entitades intermedias vecinales\" in spagnolo), tra cui:"}
{"id": "2632547", "revid": "713714", "url": "https://it.wikipedia.org/wiki?curid=2632547", "title": "Riserva naturale Colle di Licco", "text": "La riserva naturale Colle di Licco \u00e8 un'area naturale protetta situata nel comune di Civitella Alfedena, in provincia dell'Aquila. La riserva occupa una superficie di 95 ettari ed \u00e8 stata istituita nel 1977.\nTerritorio.\nLa riserva si trova sul versante ovest del monte Amaro di Opi."}
{"id": "2632552", "revid": "765341", "url": "https://it.wikipedia.org/wiki?curid=2632552", "title": "Stemma di Marsiglia", "text": "Lo stemma di Marsiglia ha la seguente blasonatura: \"d'argento alla croce d'azzurro\".\nStoria.\nSecondo la tradizione la croce ricorda l'imbarco dei crociati dalla citt\u00e0 verso la Terra santa. La prima testimonianza dell'uso di questo stemma risale ad un periodo compreso tra la fine del XIII e l'inizio del XIV secolo ed \u00e8 una miniatura raffigurante il giuramento del sindaco con quattro croci azzurre su fondo bianco contenuta nel \"Livre rouge\" della citt\u00e0. Il primo motto de la citt\u00e0, in provenzale antico, \"De grands fachs resplend la cioutat de Marseilles\", sporge nel 1257. Successivamente si ha un'evoluzione degli ornamenti esteriori della citt\u00e0 ma lo stemma rimane sempre lo stesso. La prima sanzione ufficiale dello stemma risale al 10 luglio 1699 in seguito ad una legge voluta da Jean-Baptiste Colbert che regolament\u00f2 i blasoni. Aboliti gli emblemi araldici durante la rivoluzione ne fu di nuovo richiesta la concessione dopo il decreto napoleonico che ripristinava l'uso degli stemmi; l'arma attribuita alla citt\u00e0 durante il Primo Impero fu comunque modificata. Lo stemma divenne cos\u00ec: \"Trinciato, nel 1\u00ba d'argento, alla croce scorciata d'azzurro, nel 2\u00ba d'azzurro, alla trireme antica d'oro movente dalla partizione, su un mare di verde, al capo di rosso caricato di tre api d'oro\", il capo rappresentava il rango di bonne ville accordato a Marsiglia. La grande arma venne concessa con una lettera patente del re Luigi XVIII del 1815, che descrive anche i tenenti: un leone armato di un caduceo a sinistra e un toro armato di un tridente a destra. Nel 1826 la grande arma viene cimata da una corona murale. Nel 1883, il \"conservateur du Cabinet des Monnaies et M\u00e9dailles\", Joseph Laugier, disegna la versione definitiva che porta l'antica divisa in latino: \"Actibus immensis urbs fulget Massiliensis\" (\u00abLa citt\u00e0 di Marsiglia risplende per le sue grandi gesta\u00bb). Questo motto verr\u00e0 tradotto in provenzale contemporaneo da Fr\u00e9d\u00e9ric Mistral : \"Toust\u00e8ms p\u00e8r si grand fa resplendigu\u00e8 Marsiho\" (\"Tostemps per sei grands fachs resplendigu\u00e8t la ciutat de Marselha\" in norma classica, \"De grands faits resplendit la ville de Marseille\", in francese)."}
{"id": "2632553", "revid": "767487", "url": "https://it.wikipedia.org/wiki?curid=2632553", "title": "Dipartimento di General Juan Facundo Quiroga", "text": "General Juan Facundo Quiroga \u00e8 un dipartimento argentino, situato nella parte sud-occidentale della provincia di La Rioja, con capoluogo Malanz\u00e1n.\nEsso confina a nord con i dipartimenti di Independencia e General \u00c1ngel Vicente Pe\u00f1aloza, a est con quelli di General Belgrano e General Ocampo, a sud con il dipartimento di Rosario Vera Pe\u00f1aloza e ad ovest con la provincia di San Juan.\nSecondo il censimento del 2001, su un territorio di 2.585\u00a0km\u00b2, la popolazione ammontava a 4.546 abitanti, con un aumento demografico del 21,62% rispetto al censimento del 1991.\nIl dipartimento, come tutti i dipartimenti della provincia, \u00e8 composto da un unico comune, con sede nella citt\u00e0 di Malanz\u00e1n, e comprensivo di diversi altri centri urbani (\"localidades\" o \"entitades intermedias vecinales\" in spagnolo), tra cui:"}
{"id": "2632556", "revid": "767487", "url": "https://it.wikipedia.org/wiki?curid=2632556", "title": "Dipartimento di General Lamadrid", "text": "General Lamadrid \u00e8 un dipartimento argentino, situato nella parte nord-occidentale della provincia di La Rioja, con capoluogo Villa Castelli.\nEsso confina a nord con il dipartimento di Vinchina, ad est con quello di Chilecito, a sud con il dipartimento di Coronel Felipe Varela e la provincia di San Juan, e ad ovest con la repubblica del Cile.\nSecondo il censimento del 2001, su un territorio di 6.179\u00a0km\u00b2, la popolazione ammontava a 1.717 abitanti, con un aumento demografico del 20,07% rispetto al censimento del 1991.\nIl dipartimento, come tutti i dipartimenti della provincia, \u00e8 composto di un unico comune, con sede nella citt\u00e0 di Villa Castelli, che \u00e8 anche l'unico centro urbano di una certa rilevanza del dipartimento."}
{"id": "2632557", "revid": "33689", "url": "https://it.wikipedia.org/wiki?curid=2632557", "title": "Riserva naturale Feudo Intramonti", "text": "La riserva naturale Feudo Intramonti \u00e8 un'area naturale protetta situata nei comuni di Civitella Alfedena, Opi e Scanno, in provincia dell'Aquila. La riserva occupa una superficie di 908 ettari sulle pendici del monte Marsicano ed \u00e8 stata istituita nel 1977.\nStoria.\nFino al 1687 \u00e8 stato feudo del comune di Civitella Alfedena di propriet\u00e0 della famiglia Della Posta, indi delle famiglie Di Sangro e Tarolla, infine dal 1878 al 1954 dei Crugnale. Nel 1957 fu acquistato dall'Azienda di Stato per le foreste demaniali. Nel 1972 la zona del parco fu dichiarata protetta come Riserva Naturale Statale. Nel 1976 il parco venne ampliato.\nNel 2018 \u00e8 stata istituita nel Casale Crugnale, situato nel comune di Civitella Alfedena lungo la strada statale 83 Marsicana, una sala museale con il nome \"Storia in una stanza\".\nTerritorio.\nIl parco \u00e8 sito a ridosso del fiume Sangro presso il monte Amaro di Opi e il monte Marsicano, nel parco vi sono importanti habitat e specie protette a livello europeo.\nComuni.\nCivitella Alfedena, Opi, Scanno.\nFauna.\nNel parco vi sono i seguenti animali\nFlora.\nIn particolare vi sono dei boschi cedui di cerro e faggio. Inoltre vi sono anche l'acero minore, l'acero d'Ungheria e l'ornello."}
{"id": "2632559", "revid": "599013", "url": "https://it.wikipedia.org/wiki?curid=2632559", "title": "Jon Ander Lambea", "text": "Carriera.\nClub.\nCresce calcisticamente con l'Athletic Bilbao, societ\u00e0 con cui esordisce con la squadra riserve nella stagione 1992-1993. Nello stesso anno esordisce con la prima squadra, con cui debutta nella Primera Divisi\u00f3n spagnola il 22 novembre 1992 in Real Burgos-Athletic (1-1).\nCon i baschi milita per tre stagioni, passando all'Almer\u00eda prima, e all'Ouerense poi, in Segunda Divisi\u00f3n spagnola.\nIn seguito si alterna tra segunda division e Segunda Divisi\u00f3n B, concludendo la carriera nel 2003."}
{"id": "2632560", "revid": "767487", "url": "https://it.wikipedia.org/wiki?curid=2632560", "title": "Dipartimento di General Ocampo", "text": "General Ocampo \u00e8 un dipartimento argentino, situato nella parte sud-orientale della provincia di La Rioja, con capoluogo Villa Santa Rita de Catuna.\nEsso confina a nord con il dipartimento di General Belgrano, ad est con la provincia di C\u00f3rdoba, a sud con il dipartimento di General San Mart\u00edn, e ad ovest con i dipartimenti di General Juan Facundo Quiroga e Rosario Vera Pe\u00f1aloza.\nSecondo il censimento del 2001, su un territorio di 2.135\u00a0km\u00b2, la popolazione ammontava a 7.331 abitanti, con un aumento demografico del 12,85% rispetto al censimento del 1991.\nIl dipartimento, come tutti i dipartimenti della provincia, \u00e8 composto da un unico comune, con sede nella citt\u00e0 di Villa Santa Rita de Catuna, e comprensivo di diversi altri centri urbani (\"localidades\" o \"entitades intermedias vecinales\" in spagnolo), tra cui:"}
{"id": "2632565", "revid": "1226", "url": "https://it.wikipedia.org/wiki?curid=2632565", "title": "Prima Guerra Cino-Giapponese", "text": ""}
{"id": "2632567", "revid": "767487", "url": "https://it.wikipedia.org/wiki?curid=2632567", "title": "Dipartimento di General San Mart\u00edn", "text": "General San Mart\u00edn \u00e8 un dipartimento argentino, situato nell'estrema parte meridionale della provincia di La Rioja, con capoluogo Ulapes.\nEsso confina a nord con il dipartimento di General Ocampo, a est con la provincia di C\u00f3rdoba, a sud con quella di San Luis e ad ovest con il dipartimento di Rosario Vera Pe\u00f1aloza.\nSecondo il censimento del 2001, su un territorio di 5.034\u00a0km\u00b2, la popolazione ammontava a 4.956 abitanti, con un aumento demografico del 25,98% rispetto al censimento del 1991.\nIl dipartimento, come tutti i dipartimenti della provincia, \u00e8 composto di un unico comune, con sede nella citt\u00e0 di Ulapes, che \u00e8 anche l'unico centro urbano di una certa rilevanza nel dipartimento."}
{"id": "2632568", "revid": "767487", "url": "https://it.wikipedia.org/wiki?curid=2632568", "title": "Dipartimento di Independencia (La Rioja)", "text": "Independencia \u00e8 un dipartimento argentino, situato nella parte centro-occidentale della provincia di La Rioja, con capoluogo Patqu\u00eda.\nEsso confina a nord con i dipartimenti di Coronel Felipe Varela, Chilecito e Capital; ad est con il dipartimento di General \u00c1ngel Vicente Pe\u00f1aloza, a sud con quello di General Juan Facundo Quiroga, e ad ovest con la provincia di San Juan.\nSecondo il censimento del 2001, su un territorio di 7.120\u00a0km\u00b2, la popolazione ammontava a 2.405 abitanti, con un aumento demografico del 10,63% rispetto al censimento del 1991.\nIl dipartimento, come tutti i dipartimenti della provincia, \u00e8 composto di un unico comune, con sede nella citt\u00e0 di Patqu\u00eda, e comprensivo di altri centri urbani (\"localidades\" o \"entitades intermedias vecinales\" in spagnolo), tra cui Aman\u00e1."}
{"id": "2632569", "revid": "905101", "url": "https://it.wikipedia.org/wiki?curid=2632569", "title": "Haytham al-Maleh", "text": "Biografia.\nDai primi anni dell'indipendenza siriana impegnato per l'affermazione ed il rispetto dei diritti umani. Incarcerato una prima volta negli anni cinquanta, \u00e8 stato in seguito trattenuto nelle carceri siriane per la sua attivit\u00e0 all'interno del Freedom and Human Rights Committee of the Syrian Law Union, l'Ordine degli avvocati siriano. Il suo impegno ha portato all'attenzione della commissione del foro di Damasco la questione dei diritti umani, permettendo l'approvazione da parte dell'Autorit\u00e0 Generale dell'Ordine della risoluzione n.1 del 1978, che chiedeva la revoca dello stato di emergenza (in vigore dal 1963), l'abolizione dei tribunali speciali e la liberazione o la possibilit\u00e0 di avere un processo civile per i detenuti. L'impegno gli cost\u00f2 sette anni di reclusione (1980 - fine 1986).\nNel 2001 ha fondato la \"Human Rights Association in Syria\" (HRAS), priva di autorizzazione statale, ed il suo lavoro ha trovato riconoscimento internazionale nel 2006 con il conferimento della prestigiosa medaglia Geuzen, assegnata dal governo olandese per il coraggio nella lotta per i diritti umani.\nIl 14 ottobre 2009, a seguito di un'intervista telefonica rilasciata il 12 ottobre all'emittente anti-regime Barada TV in cui ha criticato le autorit\u00e0 siriane per la continua repressione della libert\u00e0 di espressione, nonch\u00e9 per il perseverante mancato rispetto dei diritti umani, al-Maleh \u00e8 stato nuovamente incarcerato ad Adra, principale carcere di Damasco, accusato dal tribunale militare di aver rilasciato informazioni false che minano la morale della nazione e sono di insulto a presidente e giudici."}
{"id": "2632570", "revid": "767487", "url": "https://it.wikipedia.org/wiki?curid=2632570", "title": "Dipartimento di Rosario Vera Pe\u00f1aloza", "text": "Rosario Vera Pe\u00f1aloza \u00e8 un dipartimento argentino, situato nella parte sud-occidentale della provincia di La Rioja, con capoluogo Chepes.\nEsso confina a nord con il dipartimento di General Juan Facundo Quiroga, ad est con quelli di General Ocampo e General San Mart\u00edn; a sud ancora con General San Mart\u00edn, e ad ovest con la provincia di San Juan.\nSecondo il censimento del 2001, su un territorio di 6.114\u00a0km\u00b2, la popolazione ammontava a 13.299 abitanti, con un aumento demografico del 22,55% rispetto al censimento del 1991.\nIl dipartimento, come tutti i dipartimenti della provincia, \u00e8 composto da un unico comune, con sede nella citt\u00e0 di Chepes, e comprensivo di altri centri urbani (\"localidades\" o \"entitades intermedias vecinales\" in spagnolo), tra cui Desiderio Tello."}
{"id": "2632571", "revid": "767487", "url": "https://it.wikipedia.org/wiki?curid=2632571", "title": "Dipartimento di San Blas de los Sauces", "text": "San Blas de los Sauces \u00e8 un dipartimento argentino, situato nella parte nord della provincia di La Rioja, con capoluogo San Blas.\nEsso confina a nord con la provincia di Catamarca, ad est con i dipartimenti di Arauco e Castro Barros, e a sud-ovest con quello di Famatina.\nSecondo il censimento del 2001, su un territorio di 1.590\u00a0km\u00b2, la popolazione ammontava a 4.048 abitanti, con un aumento demografico del 28,71% rispetto al censimento del 1991.\nIl dipartimento, come tutti i dipartimenti della provincia, \u00e8 composto da un unico comune, con sede nella citt\u00e0 di San Blas, e comprensivo di altri centri urbani (\"localidades\" o \"entitades intermedias vecinales\" in spagnolo), tra cui:"}
{"id": "2632572", "revid": "767487", "url": "https://it.wikipedia.org/wiki?curid=2632572", "title": "Dipartimento di Sanagasta", "text": "Sanagasta \u00e8 un dipartimento argentino, situato nella parte centrale della provincia di La Rioja, con capoluogo Sanagasta.\nEsso confina a nord con il dipartimento di Castro Barros, ad est con quello di Capital, ad ovest con quelli di Chilecito e Famatina.\nSecondo il censimento del 2001, su un territorio di 1.711\u00a0km\u00b2, la popolazione ammontava a 2.165 abitanti, con un aumento demografico del 29,80% rispetto al censimento del 1991.\nIl dipartimento, come tutti i dipartimenti della provincia, \u00e8 composto da un unico comune, con sede nella citt\u00e0 di Sanagasta, che \u00e8 anche l'unico centro urbano di una certa rilevanza."}
{"id": "2632573", "revid": "1656773", "url": "https://it.wikipedia.org/wiki?curid=2632573", "title": "Riserva regionale Bosco di Sant'Antonio", "text": "La riserva naturale Bosco di Sant'Antonio \u00e8 stata un'area naturale protetta situata nel comune di Pescocostanzo, in provincia dell'Aquila. La riserva \u00e8 stata abrogata nel 1999 con l'istituzione del parco nazionale della Maiella.\nDescrizione.\nLa riserva \u00e8 stata istituita nel 1986 e dal 1992 \u00e8 parte del parco nazionale della Maiella. Considerata in et\u00e0 classica un \"lucus\", ossia un luogo sacro dedicato a Giove, nel Medioevo fu consacrata a Sant'Antonio da Padova. Si estende per 550 ha tra le dorsali del Monte Pizzalto e del Monte Rotella. Immersa in numerosi faggi secolari, al suo interno ospita l'eremo di Sant'Antonio. Per le sue caratteristiche, \u00e8 luogo ideale per praticare equitazione, escursionismo e sci di fondo. Una strada montana la collega a nord al territorio del comune di Cansano, a sud a quello di Pescocostanzo attraverso l'altopiano del Quarto Grande.\nAmbiente.\nFlora.\nNella riserva si trovano piante erbacee protette o rare, come il ciclamino primaverile, l'elleborina purpurea, l'elleboro fetido, l'erba fragolina, la genziana maggiore, la peonia selvatica e la stellina odorosa.\nOltre al faggio, altre piante arboree tipiche sono l'acero campestre, l'agrifoglio, il carpine nero, il cerro, il ciliegio, il pero selvatico, la quercia e il tasso.\nFauna.\nLa riserva ospita specie animali pregiate, come la balia dal collare, la donnola, il gatto selvatico, il lupo appenninico, l'orso bruno marsicano, il picchio dalmatino, il picchio dorsobianco, il picchio muratore, il picchio verde, la poiana, il rampichino, lo sparviero, il tasso, la tordella e la volpe."}
{"id": "2632578", "revid": "767487", "url": "https://it.wikipedia.org/wiki?curid=2632578", "title": "Dipartimento di Coronel Felipe Varela", "text": "Coronel Felipe Varela \u00e8 un dipartimento argentino, situato nella parte centro-occidentale della provincia di La Rioja, con capoluogo Villa Uni\u00f3n.\nEsso confina a nord con il dipartimento di General Lamadrid, a est con quelli di Chilecito e Independencia, a sud e ad ovest con la provincia di San Juan.\nSecondo il censimento del 2001, su un territorio di 9.184\u00a0km\u00b2, la popolazione ammontava a 9.939 abitanti, con un aumento demografico del 21,00% rispetto al censimento del 1991.\nIl dipartimento, come tutti i dipartimenti della provincia, \u00e8 composto da un unico comune, con sede nella citt\u00e0 di Villa Uni\u00f3n, e comprensivo di diversi altri centri urbani (\"localidades\" o \"entitades intermedias vecinales\" in spagnolo), tra cui:"}
{"id": "2632580", "revid": "767487", "url": "https://it.wikipedia.org/wiki?curid=2632580", "title": "Dipartimento di Vinchina", "text": "Vinchina \u00e8 un dipartimento argentino, situato nella parte nord-occidentale della provincia di La Rioja, con capoluogo Villa San Jos\u00e9 de Vinchina.\nEsso confina a nord con la provincia di Catamarca, ad est con il dipartimento di Famatina, a sud con quello di General Lamadrid, e ad ovest con la repubblica del Cile.\nSecondo il censimento del 2001, su un territorio di 11.711\u00a0km\u00b2, la popolazione ammontava a 2.834 abitanti, con un aumento demografico del 22,84% rispetto al censimento del 1991.\nIl dipartimento, come tutti i dipartimenti della provincia, \u00e8 composto da un unico comune, con sede nella citt\u00e0 di Villa San Jos\u00e9 de Vinchina, e comprensivo di altri centri urbani (\"localidades\" o \"entitades intermedias vecinales\" in spagnolo), tra cui quello di Jag\u00fc\u00e9."}
{"id": "2632582", "revid": "729019", "url": "https://it.wikipedia.org/wiki?curid=2632582", "title": "Ana\u00efs S\u00e9galas", "text": "Biografia.\nAna\u00efs Menard nacque a Parigi da Charles Menard, originario della Champagne, e da Anne Bonne Portier, una creola nata a Santo Domingo. Mostr\u00f2 una precoce attitudine per la poesia, componendo a otto anni un'ode per il compleanno del padre, e si spos\u00f2, altrettanto precocemente nel 1834, a quindici anni, con l'agiato avvocato biscaglino Victor S\u00e9galas, condizionando il matrimonio alla garanzia di poter sviluppare liberamente i propri interessi letterari.\nNon che la S\u00e9galas fosse un'antesignana del femminismo francese che gi\u00e0 in quell'epoca muoveva i primi e importanti passi: per lei la donna sposata doveva innanzi tutto occuparsi della casa e della famiglia e, in generale, concepiva la donna secondo un certo misticheggiante romanticismo cattolico che ne faceva una figura di protettrice, di soccorritrice e di redentrice dai vizi e dalle miserie del mondo.\nCollabor\u00f2 a \u00ab Le Journal des Femmes \u00bb di Fanny Richomme, quotidiano conservatore e cattolico che avanzava timide richieste di elevazione delle condizione delle donne, ma che poi si trasform\u00f2 in una comune rivista di moda femminile. Nel 1836 fu pubblicata la sua raccolta poetica \"Les Alg\u00e9riennes\", sorta di epopea del colonialismo francese che in seguito la S\u00e9galas che rifiuter\u00e0, ma che le diede al suo apparire quella notoriet\u00e0 che le apr\u00ec le porte dei giornali letterari. Fu cos\u00ec che dal 1828 al 1837 apparvero ne \u00ab Le Constitutionnel \u00bb, nella \u00ab Gazette de France \u00bb, ne \u00ab La Chronique de Paris \u00bb, ne \u00ab Le Commerce \u00bb, ne \u00ab L'Estafette \u00bb, nel \u00ab Cabinet de Lecture \u00bb, ne \u00ab La France litt\u00e9raire \u00bb e nel \u00ab Journal des Demoiselles \u00bb, testi teatrali e novelle che ella raccolse nel 1837 nel volume \"Les Oiseaux de passage\". Nel 1844 apparvero \"Enfantines\", una raccolta di poesie dedicate alla figlia.\nLe poesie che costituiscono \"La Femme\", pubblicate nel 1847, sono incentrate sulla figura della donna cos\u00ec come \u00e8 concepita dalla S\u00e9galas: un'educatrice all'amore del prossimo e ispiratrice di buoni sentimenti. Nella prefazione, Anais S\u00e9galas rifiuta esplicitamente le idee femministe: \u00ab la missione della donna \u2013 scrive - \u00e8 quella di addolcire, di purificare e in un certo senso di rendere spirituale il mondo che gli uomini governano, gestiscono e rendono sempre pi\u00f9 ricco e potente \u00bb.\nTuttavia nel 1848 la S\u00e9galas partecip\u00f2 alle riunioni della \"Soci\u00e9t\u00e9 d'Education Mutuelle des Femmes\" e a quelle organizzate dal giornale \u00ab La Voix des femmes \u00bb di Eug\u00e9nie Niboyet, la quale giudic\u00f2 negativamente la sua raccolta poetica, invitandola piuttosto a scrivere poesie che esaltassero la funzione sociale delle donne cittadine.\nIn luglio, dopo la violenta repressione del generale Cavaignac, la S\u00e9galas lasci\u00f2 \u00ab La Voix des femmes \u00bb per collaborare al quotidiano \u00ab Le Corsaire \u00bb, anti-socialista e anti-femminista. Appoggi\u00f2 apertamente la politica clericale del Secondo Impero e, dopo la caduta di Napoleone III, fu ostile alla Comune e alla stessa Terza Repubblica."}
{"id": "2632583", "revid": "34007", "url": "https://it.wikipedia.org/wiki?curid=2632583", "title": "Monpti", "text": ""}
{"id": "2632584", "revid": "287204", "url": "https://it.wikipedia.org/wiki?curid=2632584", "title": "Riserva naturale Maiella Orientale", "text": "La riserva naturale Maiella Orientale fu un'area naturale protetta dalla regione Abruzzo situata nei comuni di Lama dei Peligni e Civitella Messer Raimondo, in provincia di Chieti. La riserva occupava il versante orientale della Maiella.\nStoria.\nLa riserva naturale guidata, che era un'oasi WWF, fu istituita nel 1991 con la legge regionale 4 giugno 1991 n. 18 Istituzione della Riserva naturale guidata \u00abMaiella Orientale\u00bb.\nA partire dal 1986 si inizi\u00f2 a costituire un erbario della riserva che aveva gi\u00e0 raggiunto gli 800 esemplari essiccati un anno dopo.\nL'istituzione di questa riserva fu abrogata con la legge regionale d'urgenza del 24 marzo 1999, n. 17, in accordo con quanto stabilito dai protocolli d'intesa intercorsi tra la Regione Abruzzo e l'Ente Parco interessato.\nComuni.\nLa riserva ricadeva nel territorio dei comuni di Lama dei Peligni e Civitella Messer Raimondo."}
{"id": "2632589", "revid": "372624", "url": "https://it.wikipedia.org/wiki?curid=2632589", "title": "Riserva regionale Valle del Foro", "text": "La riserva regionale Valle del Foro \u00e8 stata un'area naturale protetta situata nel comune di Pretoro, in provincia di Chieti. La riserva occupava una superficie di 472 ettari lungo la Val di Foro ed era stata istituita nel 1991. La riserva \u00e8 stata abrogata con l'istituzione del parco nazionale.\nTerritorio.\nIl territorio \u00e8 attraversato dal fiume Foro."}
{"id": "2632591", "revid": "203463", "url": "https://it.wikipedia.org/wiki?curid=2632591", "title": "Niccol\u00f2 Gualtieri", "text": " \nMedico del Granduca di Toscana Cosimo III, nel 1742 pubblic\u00f2 l\"'Index Testarum Conchyliorum, quae adservantur in Museo Nicolai Gualtieri\", opera illustrata con oltre 100 tavole calcografiche di pregevole fattura curate da Giuseppe Menabuoni e Antonio Pazzi, tra le quali compare una delle prime illustrazioni di un argonauta.\nFu inoltre docente presso l'Universit\u00e0 di Pisa e tra i soci fondatori della Societ\u00e0 Botanica Fiorentina, la prima associazione del genere in Europa.\nGran parte della sua imponente collezione malacologica, comprendente anche molti esemplari provenienti dalla famosa raccolta del naturalista olandese Georg Eberhard Rumpf, fu acquistata nel 1747 da Francesco di Lorena per la Galleria Pisana, nella quale sono attualmente conservati circa 700 campioni.\nL'importanza di questa collezione \u00e8 testimoniata dal fatto di essere stata oggetto di studio da parte di Linneo, che nella decima edizione del \"Systema Naturae\" utilizz\u00f2 molte di queste conchiglie come \"tipo\" su cui confrontare gli esemplari da classificare."}
{"id": "2632592", "revid": "1566286", "url": "https://it.wikipedia.org/wiki?curid=2632592", "title": "Erna Sch\u00fcrer", "text": "Ha goduto di notoriet\u00e0 in Italia ed \u00e8 stata anche interprete di fotoromanzi (\"Killing\", \"Sadistik\" e una cinquantina di titoli per la \"Lancio\" girati fra il 1967 e il 1970).\nBiografia.\nFin da giovanissima \u00e8 andata a vivere da sola, risiedendo a Parigi, Roma, Milano, New York e Berlino. \u00c8 stata interprete per il cinema di diversi b-movie di genere drammatico (thriller, erotico, storici sul nazismo, poliziotteschi).\nNel 1972, per la televisione, \u00e8 stata nel \"cast\" dello sceneggiato televisivo \"Sorelle Materassi\" al fianco di Giuseppe Pambieri e nel 1987 \u00e8 apparsa nel film \"Spettri\", dove \u00e8 stata diretta da Marcello Avallone.\nNegli anni settanta \u00e8 stata ritratta sul periodico Playmen."}
{"id": "2632594", "revid": "1748167", "url": "https://it.wikipedia.org/wiki?curid=2632594", "title": "Riserva regionale Valle dell'Orta", "text": "La riserva regionale Valle dell'Orta \u00e8 stata un'area naturale protetta situata nei comuni di Bolognano e San Valentino in Abruzzo Citeriore, in provincia di Pescara. La riserva occupava una superficie di 378 ettari lungo la valle del fiume Orta e venne istituita nel 1989.\nStoria.\nLa riserva \u00e8 stata istituita dalla Regione Abruzzo nel 1989 con il nome di riserva regionale Valle dell'Orta. Pi\u00f9 tardi la riserva \u00e8 stata abrogata e inglobata nel Parco nazionale della Maiella.\nTerritorio.\nAttraversata dal fiume Orta, che negli anni ha scavato un grande canyon, la riserva comprende anche alcune grotte, la Grotta Oscura, La Grotta del Mortaio, La Grotta dei Piccioni e la Grotta dei Callarelli; le ultime due sono dei siti archeologici, luog di culto per gli uomini primitivi.\nNell'area di Bolognano, si \u00e8 formata una piscina sopraelevata dal letto del fiume Orta denominata Cascata della CisternaQuesta cascata, \u00e8 la pi\u00f9 alta della riserva e scorre all'interno di una conca naturale in cui l'acqua diventa color smeraldo. La cascata alimenta la piscina che a sua volta confluisce nel fiume Orta facendo un secondo salto.\nRisalendo il corso del fiume ci si imbatte in un'area considerata sacra per le antiche popolazioni, Le Marmitte dei Giganti: Nella Valle dei Luchi si osservano Torrioni di roccia imponenti che dominano il paesaggio locale. Questi torrioni naturali si sono formati grazie al processo di erosione della roccia. Vicino ad esse il fiume acquista un regime torrentizio generando le rapide di Santa Lucia, area in cui il fiume score in strette e profonde insenature nella roccia in cui l'acqua assume un colore azzurrino.\nComuni.\nI comuni che fanno parte del parco sono due, Il comune di Bolognano e il comune di San Valentino.\nFlora e Fauna.\nIl canyon ha favorito una flora con caratteristiche spiccatamente mediterranea: Ci sono specie come la filirea, il leccio, l'alaterno, muschi, licheni e molte altre specie di piante. L'area \u00e8 popolata da molti animali tra cui anche i cinghiali e molteplici specie acquatiche rare e protette.\nPunti d'Informazione.\nCi sono punti di informazione nei comuni di Bolognano e San Valentino, o si pu\u00f2 visitare il sito web del parco."}
{"id": "2632595", "revid": "88740", "url": "https://it.wikipedia.org/wiki?curid=2632595", "title": "Maria Occhipinti", "text": "Biografia.\nFu una delle leader del movimento anarco-antimilitarista \"Non si parte!\" di Ragusa, bollati successivamente come fascisti e separatisti, lottarono contro gli arruolamenti forzati per la ricostituzione dell'esercito italiano voluta da Badoglio e Bonomi. A Ragusa il 4 gennaio del 1945, allo scopo di far fuggire un gruppo di giovani rastrellati dai carabinieri, non esit\u00f2 a stendersi sulla strada per bloccare il mezzo su cui venivano trasportate queste giovani reclute, pur essendo al quinto mese di gravidanza.\nIl suo gesto diede inizio ad una insurrezione, con l'esercito cobelligerante italiano che spar\u00f2 sulla folla, uccidendo un ragazzo e un sagrestano. La rivolta dur\u00f2 4 giorni e fu alla fine repressa nel sangue dall'esercito, come gi\u00e0 accaduto a Palermo un anno prima durante la \"Strage del Pane\", (durante la quale, la fanteria uccise 24 persone e ne fer\u00ec 158, la maggior parte delle quali minorenni). \nMaria venne arrestata, assieme ad un congruo numero di suoi concittadini, e processata come istigatrice della sommossa. Fu l'unica donna ad essere condannata, dapprima fu confinata ad Ustica dove partor\u00ec e poi fu trasferita per due anni e nel carcere dalle suore benedettine di Palermo. La rivolta del \"Non si parte\" si estese anche a Comiso, a Modica e a Vittoria.\nScontata la pena, trovato un ambiente assai ostile nella sua citt\u00e0, inizi\u00f2 a viaggiare e si stabil\u00ec prima a Napoli passando poi a Ravenna, Sanremo, Roma e Milano. Si trasfer\u00ec poi in Svizzera, dove da autodidatta scrisse nel 1957 la sua autobiografia, \"Una donna di Ragusa\" con la quale, ripubblicato da Feltrinelli, vinse il Premio Brancati nel 1976, prima di iniziare una peregrinazione per diversi stati esteri che la videro soggiornare in Marocco, Francia, Canada e Stati Uniti, prima di far ritorno in Italia nel 1973 stabilendosi a Roma.\nQui ricominci\u00f2 a scrivere occupandosi di questioni sociologiche, mettendo in luce lo sfruttamento dei lavoratori domestici da parte dei loro datori di retribuzione borghesi, collaborando con gli ambienti anarchici romani.\nMedia.\nNel 2013 esce il documentario \"Con quella faccia da straniera. Il viaggio di Maria Occhipinti\", di Luca Scivoletto, interamente dedicato alla sua vita, che vede fra l'altro la partecipazione della figlia Marilena e della sorella Rosa. Il documentario \u00e8 stato presentato in anteprima internazionale al Bif&amp;st - Bari International Film Festival."}
{"id": "2632598", "revid": "1226", "url": "https://it.wikipedia.org/wiki?curid=2632598", "title": "Trackpad", "text": ""}
{"id": "2632599", "revid": "729019", "url": "https://it.wikipedia.org/wiki?curid=2632599", "title": "34. SS-Freiwilligen-Grenadier-Division &quot;Landstorm Nederland&quot;", "text": "La 34.SS-Freiwilligen Grenadier Division \"Landstorm Nederland\" \u00e8 una delle 38 divisioni regolari delle Waffen-SS costituita durante la seconda guerra mondiale, conosciuta anche come la 2\u00aa divisione olandese.\nStoria.\nNel marzo 1943, l'organizzazione \u00e8 formata per la difesa civile del territorio olandese, il suo nominativo modificato in \u00ab territoriale olandese \u00bb. Sar\u00e0 inquadrato da ufficiali della polizia tedesca. In ottobre, viene denominato \"Landstorm Nederland\" e torna sotto il controllo delle Waffen-SS e si rinforza con miliziani nazisti olandesi. Verr\u00e0 impiegato principalmente nel ruolo di polizia in operazioni anti resistenza olandese.\nNel settembre 1944, alcuni elementi saranno inviati ad Arnhem per combattere la 1\u00aa divisione paracadutisti britannica.\nIngagger\u00e0 battaglia contro i partigiani del Brabante settentrionale, quindi parteciper\u00e0 ai successivi combattimentia ovest di Veenendaal contro le truppe canadesi nel maggio 1945."}
{"id": "2632608", "revid": "27622690", "url": "https://it.wikipedia.org/wiki?curid=2632608", "title": "Galassia brillante all'infrarosso", "text": ""}
{"id": "2632609", "revid": "27622696", "url": "https://it.wikipedia.org/wiki?curid=2632609", "title": "Galassia ultrabrillante all'infrarosso", "text": ""}
{"id": "2632610", "revid": "1543377", "url": "https://it.wikipedia.org/wiki?curid=2632610", "title": "Riserva regionale Voltigno e Valle d'Angri", "text": "La riserva regionale Voltigno e Valle d'Angri \u00e8 stata un'area naturale protetta situata nei comuni di Brittoli, Civitella Casanova, Carpineto della Nora, Farindola, Montebello di Bertona, Villa Celiera, Ofena e Villa Santa Lucia degli Abruzzi, tra le province di Pescara e dell'Aquila, all'interno del Parco nazionale del Gran Sasso e Monti della Laga. La riserva occupava una superficie di 5.172 ettari ed era stata istituita nel 1989.\nLa riserva \u00e8 stata abrogata nel 1999 perch\u00e9 ricadente nel parco nazionale."}
{"id": "2632618", "revid": "124123", "url": "https://it.wikipedia.org/wiki?curid=2632618", "title": "Massimo Trevisan", "text": "Carriera.\nSpecializzato nello stile libero, ha esordito con la nazionale maggiore ai campionati mondiali di Madrid dove si \u00e8 fermato in batteria nelle gare individuali ma \u00e8 arrivato a nuotare la finale con la 4\u00d7200\u00a0m, arrivando ottavo con Giorgio Lamberti, Giovanni Franceschi e Fabrizio Rampazzo. L'anno dopo ha nuotato agli europei di Strasburgo di agosto in cui \u00e8 stato ancora finalista nei 200\u00a0m (ottavo) e con la 4\u00d7200\u00a0m (sesto), e un mese dopo ai Giochi del Mediterraneo di Latakia ha vinto quattro medaglie: argento nei 200 e 400\u00a0m stile libero e medaglia d'oro nella 4\u00d7200\u00a0m e nella 4\u00d7100\u00a0m mista.\nSempre come staffettista \u00e8 stato convocato nel 1988 ai Giochi Olimpici di Seul: la 4\u00d7200\u00a0m \u00e8 entrata in finale ed \u00e8 arrivata quinta con Roberto Gleria, Giorgio Lamberti e Valerio Giambalvo migliorando il primato italiano stabilito nella batteria di quasi sei secondi. Nel 1989 ha vinto ai campionati italiani primaverili i 400\u00a0m e si \u00e8 ripetuto agli estivi, dove ha vinto tre titoli; tornato agli europei in agosto a Bonn \u00e8 stato finalista B nei 400\u00a0m stile libero e con la staffetta 4\u00d7200\u00a0m ha ottenuto il suo pi\u00f9 grande successo vincendo la medaglia d'oro con Roberto Gleria, Giorgio Lamberti e Stefano Battistelli.\nAnche il 1990 \u00e8 stato un anno positivo: ha vinto cinque volte camplessivamente ai campionati nazionali e due ori in nazionale nella Coppa Latina disputata in Messico. Poco tempo prima dei mondiali di Perth del 1991 ha dovuto interrompere la carriera per un'aritmia cardiaca. Tornato nel 1992, ha vinto sette titoli italiani e si \u00e8 qualificato per i Giochi oli mpici di Barcellona, dove ha nuotato in finale B nei 200\u00a0m stile libero, \u00e8 stato eliminato in batteria nei 400\u00a0m e nelle staffette 4\u00d7100\u00a0m stile libero e mista ed \u00e8 stato finalista con la 4\u00d7200\u00a0m, quinto con Gleria, Lamberti e Battistelli.\nNel 1993 ha vinto per la terza volta di seguito 100, 200 e 400\u00a0m stile libero ai campionati italiani; \u00e8 stato due volte finalista agli europei di Sheffield, sesto nei 200\u00a0m e quarto con la 4\u00d7200\u00a0m; convocato anche ai campionati mondiali di roma del 1994 ha nuotato con la 4\u00d7200\u00a0m la sua seconda finale mondiale arrivando sesto con Piermaria Siciliano, Emanuele Idini e Alessandro Berti. Il suo ultimo anno di carriera \u00e8 stato il 1995, in cui ha vinto ancora tre titoli italiani in staffetta.\nPalmar\u00e8s.\nCampionati italiani.\n15 titoli individuali e 10 in staffette, cos\u00ec ripartiti:"}
{"id": "2632621", "revid": "1543377", "url": "https://it.wikipedia.org/wiki?curid=2632621", "title": "Dipartimento di Godoy Cruz", "text": "Godoy Cruz \u00e8 un dipartimento argentino, situato nella parte centro-settentrionale della provincia di Mendoza, con capoluogo Godoy Cruz.\nGeografia fisica.\nEsso \u00e8 parte della \"Gran Mendoza\", e confina con i seguenti dipartimenti: Capital, Guaymall\u00e9n, Maip\u00fa, Luj\u00e1n de Cuyo e Las Heras.\nSociet\u00e0.\nEvoluzione demografica.\nSecondo il censimento del 2001, su un territorio di 75\u00a0km\u00b2, la popolazione ammontava a 182.977 abitanti, con un aumento demografico del 1,89% rispetto al censimento del 1991.\nAmministrazione.\nIl dipartimento, come tutti i dipartimenti della provincia, \u00e8 composto da un unico comune, suddiviso in 5 distretti (\"distritos\" in spagnolo):"}
{"id": "2632626", "revid": "547034", "url": "https://it.wikipedia.org/wiki?curid=2632626", "title": "Oasi naturale Abetina di Selva Grande", "text": "L'Oasi naturale Abetina di Selva Grande \u00e8 un'area naturale protetta dell'Abruzzo istituita nel 1996. \u00c8 una delle \"Oasi delle Abetine\" gestite dal WWF Italia e si trova nel comune di Castiglione Messer Marino in provincia di Chieti.\nTerritorio.\nIl parco si estende per 550 ettari.\nLa zona, situata totalmente in territorio montano, si sviluppa tra il Monte Fischietto ed il Monte Castelfraiano, in cui raggiunge la culminazione massima. L'altitudine va dai 1000 m del letto del fiume Sinello che qui nasce, ai 1415 metri della vetta. L'oasi \u00e8 suddivisa in tre parti: la zona dell'abete, la faggeta e la zona pascolo.\nQuest'ultima nel medioevo era parte integrante del feudo di Lupara, il cui lascito \u00e8 palesato dai resti del castello che d\u00e0 nome al monte, ossia il Castelfraiano, nonch\u00e9 dal convento dei Minori Conventuali, del cui complesso rimane oggi solo la Chiesa di Santa Maria del Monte. L'importanza ti tale feudo per l'economia di Castiglione \u00e8 testimoniata inoltre dal fatto che per questi territori passava il tratturo Ateleta-Biferno.\nFlora.\nLa flora \u00e8 identica a quella dell'Abetina di Rosello di cui pare essere una prosecuzione naturale, nonch\u00e9 limitrofa. L'abetina \u00e8 formata da abete bianco, talvolta misto a faggio ed altre specie come acero (acero di Lobelius), tasso, tiglio, frassino maggiore, l'olmo montano, il carpino montano, il cerro, il nocciolo, il sorbo montano, croco, scilla, sigillo di Salomone, l'aquilegia."}
{"id": "2632628", "revid": "6923", "url": "https://it.wikipedia.org/wiki?curid=2632628", "title": "Basilica di Sant'Andrea Apostolo (Patrasso)", "text": "La basilica di Sant'Andrea Apostolo \u00e8 uno dei pi\u00f9 importanti luoghi di culto greco-ortodossi della citt\u00e0 di Patrasso e della Grecia.\nStoria.\nLa basilica, costruita per accogliere le reliquie di sant'Andrea, fu iniziata nel 1908 ed ultimata nel 1974.\nDescrizione.\nLa grande chiesa, in un inusuale stile moderno-neobizantino, si trova al centro di una grande piazza alberata che comunica direttamente con il trafficato lungomare attraverso un grande viale.\nEsterno.\nLa chiesa, all'esterno, si presenta come un edificio compatto e massiccio. Ai lati delle tre facciate e dell'abside si elevano due torri campanarie a pianta quadrata aventi delle celle campanarie a pianta ottagonale.\nLe tre facciate sono precedute ognuna da un portico sorretto da colonne corinzie avente un'arcata per ogni porta della chiesa. La parte superiore delle facciate \u00e8 costituita da tante monofore traforate disposte a triangolo.\nL'alta cupola a pianta circolare \u00e8 sormontata da una grande croce in marmo.\nInterno.\nAll'interno, a differenza dell'esterno, la basilica si presenta come un ampio edificio dagli spazi dilatati.\nIl centro della grande chiesa \u00e8 lo spazio sotto la cupola, ove partono i quattro bracci della chiesa che vanno a formare la croce greca. Lo spazio, illuminato dalle grandi finestre delle facciate e del tamburo della cupola, \u00e8 dominato dalla policromia del pavimento in marmi intarsiati e dei mosaici delle volte, raffiguranti scene della vita di Ges\u00f9 e Maria.\nDalla cupola, nel centro della quale si trova il mosaico del Cristo Pantocratore, pende il grande lampadario in legno recante immagini di santi e l'aquila bifronte coronata, simbolo del Patriarcato di Atene.\nAbside.\nL'abside semicircolare, dominata nel catino dal mosaico della \"Madonna\", \u00e8 divisa dal resto della chiesa dall'iconostasi marmorea decorata con icone con Santi (registro inferiore) e con scene della vita di Cristo (registro superiore). In posizione pi\u00f9 avanzata rispetto all'iconostasi si trovano il pulpito (a sinistra) e la cattedra che viene utilizzata dall'officiante durante le funzioni religiose (a destra).\nSacello di Sant'Andrea.\nDei quattro ambulacri che mettono in comunicazione i bracci della crociera, quello alla destra dell'abside accoglie le reliquie di sant'Andrea apostolo. In esso si trovano sia il legno della croce con cui fu martirizzato che, sotto un sontuoso baldacchino marmoreo, il reliquiario argenteo della testa del Santo."}
{"id": "2632629", "revid": "1543377", "url": "https://it.wikipedia.org/wiki?curid=2632629", "title": "Parco territoriale attrezzato Sorgenti solfuree del Lavino", "text": "Il Parco territoriale attrezzato Sorgenti solfuree del Lavino \u00e8 un'area naturale protetta dell'Abruzzo istituita nel 1987.\nOccupa una superficie di 37,80 ha nella provincia di Pescara."}
{"id": "2632634", "revid": "767487", "url": "https://it.wikipedia.org/wiki?curid=2632634", "title": "Dipartimento di Guaymall\u00e9n", "text": "Guaymall\u00e9n \u00e8 un dipartimento argentino, situato nella parte centro-settentrionale della provincia di Mendoza, con capoluogo Villa Nueva.\nGeografia fisica.\nIl dipartimento fu istituito il 14 maggio 1858; esso confina con i seguenti dipartimenti: Lavalle, Maip\u00fa, Luj\u00e1n de Cuyo, Capital, Godoy Cruz e Las Heras.\nSociet\u00e0.\nEvoluzione demografica.\nSecondo il censimento del 2001, su un territorio di 164\u00a0km\u00b2, la popolazione ammontava a 251.339 abitanti, con un aumento demografico del 13,26% rispetto al censimento del 1991.\nAmministrazione.\nIl dipartimento, come tutti i dipartimenti della provincia, \u00e8 composto da un unico comune, suddiviso in 20 distretti (\"distritos\" in spagnolo), che corrispondono agli agglomerati urbani disseminati sul territorio:"}
{"id": "2632635", "revid": "83531", "url": "https://it.wikipedia.org/wiki?curid=2632635", "title": "Archi della Marina", "text": "Archi della Marina (in siciliano \"Acchi d\u00e2 Marina\") \u00e8 il nome di largo uso tradizionale e popolare con cui \u00e8 chiamato il lungo viadotto ottocentesco in muratura, della ferrovia Catania-Siracusa, che collega la stazione di Catania Centrale all'imbocco della galleria dell'Acquicella.\nStoria.\nIl progetto del viadotto nacque in seguito ai programmi di costruzioni ferroviarie della Societ\u00e0 Vittorio Emanuele. Questa, costituita con capitale interamente francese e presieduta da Carlo Laffitte, era subentrata nella costruzione e nell'esercizio delle linee ferroviarie calabro-sicule quasi d'autorit\u00e0 sostituendo la Societ\u00e0 livornese \"Adami e Lemmi\" che, con decreto dittatoriale del governo provvisorio di Garibaldi del 25 settembre 1860 ne aveva ottenuta la concessione. La Societ\u00e0 Vittorio Emanuele subentr\u00f2 facilmente alla Societ\u00e0 Adami e Lemmi anche perch\u00e9 aveva fatto acquisto di una consistente partecipazione azionaria in quest'ultima.\nIl 27 agosto 1863 vi fu l'atto di affidamento per la costruzione delle nuove linee alla societ\u00e0 Parent, Schaken e C. e Salamanca che, il 25 settembre successivo, la subconcessero alla societ\u00e0 in accomandita Vitali, Picard, Charles e C. gi\u00e0 preventivamente costituita a Parigi il 24 agosto 1862 (i cui soci accomandanti erano Parent, Schaken e C. e gli accomandatari Vitali, Picard, Charles ed Oscar Stevens). Quest'ultima societ\u00e0 appalt\u00f2 ulteriormente la costruzione dei tronchi ferroviari Alcantara-Catania, Catania-Siracusa, ed i lavori della Stazione di Catania Centrale all'impresa Beltrami Gallone e C.\nFrattanto, in seguito all'emanazione della , si costituiva la Societ\u00e0 per le Strade Ferrate Calabro-Sicule e si affidava alla suddetta societ\u00e0 la concessione per la costruzione e l'esercizio delle future ferrovie di Calabria e Sicilia. Nel 1866 non riuscendo a portare avanti i lavori per motivi finanziari, la Societ\u00e0 per le Strade Ferrate Calabro-Sicule (ex Societ\u00e0 Vittorio Emanuele) metteva in liquidazione la \"Vitali, Picard, Charles e C\" e il 29 novembre dello stesso anno stipulava una nuova convenzione con l'\"Impresa Generale per la costruzione delle strade ferrate calabro-sicule\" per continuare i lavori della Messina-Siracusa.\nIn questi frangenti, tra diatribe e dibattiti interminabili, si inseriva la questione degli \"Archi della Marina\"; era infatti opinione dell'amministrazione comunale e della Camera di Commercio cittadina della citt\u00e0 di Catania che il tracciato presentato nel marzo del 1864 dall'ingegnere Petit, della \"Vittorio Emanuele\", fosse penalizzante per la citt\u00e0 in quanto creava una cintura di ferro che penalizzava pesantemente il movimento mercantile del porto e cancellava la \"Passeggiata a mare\" cittadina costituita dal viale esterno alle Mura di Catania che conduceva al piazzale posto al termine della via Vittorio Emanuele.\nVeniva quindi proposto, dalla commissione di ingegneri incaricati dal comune, un percorso alternativo a monte della citt\u00e0 che passasse per il piano del Borgo e con diramazione a Cibali per Siracusa e Palermo che avrebbe allacciato il porto da sud nell'area detta di \"Villa Scabrosa\" evitando anche la costruzione della galleria dell'Acquicella. Il dibattito parlamentare sembr\u00f2 accogliere il progetto ma con un vero e proprio atto di forza, con decreto del 6 agosto 1864, il Ministero dei lavori pubblici approvava il progetto di massima presentato il 12 giugno 1864 dalla Societ\u00e0 Vittorio Emanuele, \"prescrivendo\" alla stessa il tracciato a sud con il lungo viadotto e la galleria di 1\u00a0km sotto la citt\u00e0.\nNonostante ci\u00f2 da parte delle numerose istanze cittadine si tentava di ottenere dal Ministero l'approvazione delle varianti proposte fino all'anno successivo.\nIl 3 gennaio 1867 veniva aperta all'esercizio la Stazione Centrale costruita sulla scogliera dell'Armisi, luogo che era stato oggetto di contestazione, con la inevitabile costruzione del viadotto che venne aperto al traffico ferroviario il 1\u00ba luglio del 1869 contemporaneamente alla galleria dell'Acquicella, al collegamento dei binari del porto e alla prima sezione della linea per Siracusa.\nNegli anni trenta con i lavori di ampliamento del Porto di Catania anche il viadotto venne inglobato nel tessuto urbano dato che venne realizzato l'ampio piazzale artificiale del Molo Crispi.\nA met\u00e0 degli anni sessanta nel corso dei lavori di ammodernamento della ferrovia Catania-Siracusa venne raddoppiato il viadotto dal lato sud, verso il porto, costruendone una seconda sezione affiancata dal lato mare, esteticamente uguale a quella \"antica\".\nNel corso dei primi anni duemila il viadotto \u00e8 stato al centro di polemiche, tra l'amministrazione comunale e vari ambienti culturali cittadini, per l'ipotesi di un suo abbattimento in seguito ai lavori di costruzione del passante ferroviario di Catania di RFI.\nCaratteristiche.\nIl viadotto venne realizzato, a semplice binario, mediante una successione ininterrotta di archi in muratura poggianti su pile anch'esse in muratura. Nella scelta dei materiali di decorazione venne utilizzata la tipica alternanza di colori, grigio Basalto e Avorio, che caratterizza molte delle costruzioni cittadine. Il percorso del viadotto assume la forma di una \"S\" coricata che inizia da un contrafforte artificiale all'altezza del molo foraneo del porto e termina poco oltre la porta Uzeda, in corrispondenza della \"pescheria\". Il percorso contorna all'esterno il vecchio perimetro della citt\u00e0 allargandosi sul mare all'incirca a met\u00e0 del suo percorso."}
{"id": "2632645", "revid": "1543377", "url": "https://it.wikipedia.org/wiki?curid=2632645", "title": "Parco territoriale attrezzato Fiume Fiumetto", "text": "Il parco territoriale attrezzato Fiume Fiumetto \u00e8 un'area naturale protetta dell'Abruzzo istituita nel 1990.\nOccupa una superficie di 74 ha nella provincia di Teramo."}
{"id": "2632648", "revid": "922800", "url": "https://it.wikipedia.org/wiki?curid=2632648", "title": "Athletic Club 1994-1995", "text": "La pagina racchiude la rosa dell'Athletic Club nella stagione 1994-95\nRosa.\nStaff tecnico.\n\"Come da politica societaria la squadra \u00e8 composta interamente da giocatori nati in una delle sette province di Euskal Herria o cresciuti calcisticamente nel vivaio di societ\u00e0 basche.\""}
{"id": "2632651", "revid": "1305772", "url": "https://it.wikipedia.org/wiki?curid=2632651", "title": "Parco territoriale attrezzato di Vicoli", "text": "Il Parco territoriale attrezzato di Vicoli \u00e8 un'area naturale protetta dell'Abruzzo istituita nel 1990.\nOccupa una superficie di 10 ha nella provincia di Pescara. L'area \u00e8 sita sulla parte destra della valle che il torrente Nora ha scavato, tra due bancate di depositi fluviali.\nFauna.\nTra le specie pi\u00f9 importanti si annoverano il tasso, la volpe, l'istrice, il cinghiale, la faina e la donnola, il gheppio, la civetta, il barbagianni.\nFlora.\nIl Parco \u00e8 fertile di vegetazione in cui predominano i salici, i pioppi, l'acero campestre, la roverella e la robinia."}
{"id": "2632657", "revid": "729019", "url": "https://it.wikipedia.org/wiki?curid=2632657", "title": "Chamber\u00ed (metropolitana di Madrid)", "text": "Chamber\u00ed era una stazione della metropolitana di Madrid, convertita in museo il 25 marzo 2008 e inclusa nel progetto And\u00e9n Cero. Faceva parte della linea 1, ubicata sotto la piazza di Chamber\u00ed tra le stazioni di Iglesia e Bilbao.\nStoria.\nProgettata dall'architetto Antonio Palacios e inaugurata il 17 ottobre 1919, era una delle otto stazioni che facevano parte originariamente della rete ferroviaria metropolitana della capitale spagnola. Questo architetto si proponeva di attenuare la possibile riluttanza del pubblico a utilizzare il trasporto sotterraneo mediante l'uso di finiture brillanti, colorate e luminose negli spazi a contatto con i viaggiatori come i corridoi e le banchine dei binari, utilizzando massivamente piastrelle (\"azulejos\") e altri pezzi di ceramica di colore bianco e azzurro cobalto. Il suo progetto risponde ai criteri di funzionalit\u00e0, semplicit\u00e0 ed economia. Molte delle stazioni del metro si convertirono durante la guerra civile, in magazzini e improvvisati rifugi per i cittadini durante i bombardamenti aerei.\nNegli anni '60, in seguito all'incremento del traffico di viaggiatori, si decise di allungare le stazioni della linea 1 per poter mettere in servizio treni di maggiore capacit\u00e0, con un massimo di sei vagoni. Dinanzi all'impossibilit\u00e0 tecnica di ampliare la stazione di Chamber\u00ed, per la sua posizione in curva e la prossimit\u00e0 a quelle di Bilbao e Iglesia, il Ministerio de Obras P\u00fablicas decise di chiuderla il 21 maggio 1966: le banchine vennero ampliate da 60 a 90 metri e la vicinanza a queste altre due stazioni rese meno utile la fermata di Chamber\u00ed.\nLa stazione rimase inutilizzata per pi\u00f9 di quarant'anni e, quando si trovavano a passare per questa stazione, i treni riducevano la propria velocit\u00e0. Il fatto che gli accessi esterni siano rimasti tappati permise la conservazione di molti oggetti quotidiani dell'epoca, come cartelli pubblicitari, tornelli e addirittura i biglietti nei cestini della spazzatura. Ciononostante, la stazione fu comunque vandalizzata nel corso degli anni.\nIl 31 agosto 2006 iniziarono i lavori di ristrutturazione delle installazioni, con l'obiettivo di convertire la vecchia stazione in museo. Il 25 marzo 2008 avvenne l'inaugurazione e la sua riapertura al pubblico nell'ambito del programma And\u00e9n Cero."}
{"id": "2632661", "revid": "1305772", "url": "https://it.wikipedia.org/wiki?curid=2632661", "title": "Parco territoriale attrezzato dell'Annunziata", "text": "Il parco territoriale attrezzato dell'Annunziata \u00e8 un'area naturale protetta dell'Abruzzo istituita nel 1991.\nOccupa una superficie di 50 ha nella provincia di Chieti.\nStoria.\nIl parco \u00e8 stato istituito con legge regionale n\u00b0 23 del 04/06/1991.\nTerritorio.\nNel territorio scorre un affluente del torrente Venna il quale, a sua volta, \u00e8 un affluente del fiume Foro. Il torrente forma varie cascate con concrezioni di travertino. Nel territorio vi erano varie sorgenti che alimentavano un sistema complitato di mulini oggi abbandonati ma tuttora in parte visibile.\nFlora.\nLa flora \u00e8 assai variegata."}
{"id": "2632662", "revid": "729019", "url": "https://it.wikipedia.org/wiki?curid=2632662", "title": "Coppa del Mondo di combinata nordica 1986", "text": "La Coppa del Mondo di combinata nordica 1986, terza edizione della manifestazione organizzata dalla Federazione Internazionale Sci, ebbe inizio il 21 dicembre 1985 a Tarvisio, in Italia, e si concluse il 22 marzo 1986 a \u0160trbsk\u00e9 Pleso, in Cecoslovacchia. Furono disputate 7 gare in altrettante localit\u00e0, tutte individuali Gundersen: 6 su trampolino normale, 1 su trampolino lungo.\nIl tedesco occidentale Hermann Weinbuch si aggiudic\u00f2 la coppa di cristallo, il trofeo assegnato al vincitore della classifica generale. Non vennero stilate classifiche di specialit\u00e0; Geir Andersen era il detentore uscente del trofeo.\nRisultati.\nLegenda:\nIN = individuale Gundersen\nNH = trampolino normale\nLH = trampolino lungo"}
{"id": "2632664", "revid": "98077", "url": "https://it.wikipedia.org/wiki?curid=2632664", "title": "Wiki Reader", "text": ""}
{"id": "2632667", "revid": "1543377", "url": "https://it.wikipedia.org/wiki?curid=2632667", "title": "Parco territoriale attrezzato del Fiume Vomano", "text": "Il parco territoriale attrezzato del Fiume Vomano \u00e8 un'area naturale protetta dell'Abruzzo istituita nel 1995.\nOccupa una superficie di 335 ha lungo il corso del fiume Vomano nella provincia di Teramo\nTerritorio.\nIstituito con la legge regionale n. 109 09/05/95, con i suoi 335 ettari d'estensione, costituisce una delle pi\u00f9 grandi riserve abruzzesi di questo tipo.\nFauna.\nTra i mammiferi troviamo il riccio, la talpa, il tasso, lo scoiattolo meridionale, la volpe, la faina, la lontra e il cinghiale. Per quanto riguarda gli uccelli, nella riserva vivono il falco pellegrino, la poiana, il gruccione, il merlo acquaiolo, il picchio, l'usignolo di fiume e alcuni esemplari di airone cenerino, airone bianco maggiore e di martin pescatore.\nLa fauna ittica \u00e8 rappresentata infine dal cavedano, dal barbo, dalla trota, dal vairone e dalla non comune rovella.\nFlora.\nNella parte superiore dell'area protetta, il fiume scorre tra le pareti di roccia arenaria, modellate dall'azione erosiva delle acque. Lungo l'alveo del fiume si segnalano formazioni riparali di pioppo bianco, pioppo nero, salice rosso, carpino bianco, acero e nocciolo, mentre su alcune pareti rocciose vegetano piccoli popolamenti di leccio. Il microclima della riserva consente anche la crescita di una particolare quercia di ambienti caldi.\nPunti di interesse.\nNel parco esistono due percorsi pedonali attrezzati.\nIl primo \u00e8 nelle adiacenze del centro storico di Montorio al Vomano e vi si pu\u00f2 accedere dal parcheggio nei pressi di Montorio o direttamente dal centro storico, scendendo le scale nelle adiacenze del Convento degli Zoccolanti. Corre sulla sponda sinistra, \u00e8 lungo alcune centinaia di metri, \u00e8 molto suggestivo e alla portata di tutti.\nIl secondo percorso attrezzato (il pi\u00f9 esteso) prende avvio circa 1\u00a0km pi\u00f9 a monte del centro abitato. \nLa lunghezza di questo percorso \u00e8 di oltre 2\u00a0km, con alcuni saliscendi e segue il tracciato dell'antica Via Cecilia, un ramo dell'antica Salaria. \nIn effetti lungo il percorso alcune tabelle di legno riportano l'indicazione \"Antica Via Salaria\" (come alcune attuali strade della Valle del Vomano che hanno il nome di \"Via Salara\" a ricordo dell'antica viabilit\u00e0 romana).\nPi\u00f9 avanti c'\u00e8 l'antico Tempio di Ercole, scoperto da Felice Barnabei nel 1865."}
{"id": "2632670", "revid": "729019", "url": "https://it.wikipedia.org/wiki?curid=2632670", "title": "Aeroporto di Abidjan-F\u00e9lix Houphou\u00ebt Boigny", "text": "L'Aeroporto di Abidjan- F\u00e9lix Houphou\u00ebt Boigny (in francese: \"A\u00e9roport d'Abidjan- F\u00e9lix Houphou\u00ebt Boigny\") \u00e8 un aeroporto ivoriano situato nella estrema parte meridionale della Costa d'Avorio, sul Golfo della Guinea, a 16\u00a0km a sud est di Abidjan, nella regione di Lagunes.\nLa struttura \u00e8 intitolata a F\u00e9lix Houphou\u00ebt-Boigny, (1905-1993), primo Presidente del Paese fra il 1960 e il 1993."}
{"id": "2632672", "revid": "729019", "url": "https://it.wikipedia.org/wiki?curid=2632672", "title": "Myasishchev M-59K", "text": "Myasishchev M-59K \u00e8 un bombardiere strategico portaerei progettato dall'OKB-23 di Vladimir Michajlovi\u010d Mjasi\u0161\u010dev nel 1959. Sviluppato a partire dal Myasishchev M-56, non fu mai realizzato.\nDescrizione tecnica.\nLa sigla M-59, nei progetti Myasishchev, venne utilizzata inizialmente per un aereo di linea. Tuttavia, nel 1959, fu usato per indicare il progetto relativo ad una variante portaerei del bombardiere Myasishchev M-56, a cui lo stesso ufficio tecnico stava lavorando gi\u00e0 da un paio d'anni.\nComplessivamente, vennero studiate due configurazioni:\nI motori avrebbero dovuto spingerlo ad una velocit\u00e0 massima nell'ordine dei 3.700-4.000 km/h, con un'autonomia stimata di 16.000\u00a0km.\nDal punto di vista tecnico, si trattava di un velivolo con un peso al decollo di circa 220-240 tonnellate, con alette canard, ala a delta, prese d'aria circolari e doppi impennaggi verticali. La tangenza operativa prevista era di 27.000-27.500 metri (ultima versione)."}
{"id": "2632673", "revid": "339392", "url": "https://it.wikipedia.org/wiki?curid=2632673", "title": "Port Bouet Airport", "text": ""}
{"id": "2632677", "revid": "767487", "url": "https://it.wikipedia.org/wiki?curid=2632677", "title": "Ricardo Mendiguren", "text": "Carriera.\nClub.\nCresce calcisticamente con l'Athletic Bilbao, societ\u00e0 con cui esordisce con la squadra riserve nella stagione 1985-1986. L'anno successivo esordisce con la prima squadra, con cui debutta nella Primera Divisi\u00f3n spagnola l'8 febbraio 1992 in Athletic-Cadice (0-0).\nCon i baschi milita per undici stagioni, sommando 224 presenze (193 in campionato), per trasferirsi nel corso della stagione 1996-1997 al Las Palmas dove tuttavia non scende mai in campo e conclude la carriera al termine del campionato."}
{"id": "2632679", "revid": "339392", "url": "https://it.wikipedia.org/wiki?curid=2632679", "title": "Aeroporto Port Bouet - Felix Houphouet Boigny", "text": ""}
{"id": "2632680", "revid": "339392", "url": "https://it.wikipedia.org/wiki?curid=2632680", "title": "Aeroporto di Abidjan", "text": ""}
{"id": "2632686", "revid": "767487", "url": "https://it.wikipedia.org/wiki?curid=2632686", "title": "Dipartimento di Jun\u00edn (Mendoza)", "text": "Jun\u00edn \u00e8 un dipartimento argentino, situato nella parte centro-settentrionale della provincia di Mendoza, con capoluogo Jun\u00edn.\nGeografia fisica.\nIl dipartimento fu istituito il 18 gennaio 1859; esso confina con i seguenti dipartimenti: San Mart\u00edn, Santa Rosa, Rivadavia, Luj\u00e1n de Cuyo e Maip\u00fa.\nSociet\u00e0.\nEvoluzione demografica.\nSecondo il censimento del 2001, su un territorio di 263\u00a0km\u00b2, la popolazione ammontava a 35.045 abitanti, con un aumento demografico del 23,32% rispetto al censimento del 1991.\nAmministrazione.\nIl dipartimento, come tutti i dipartimenti della provincia, \u00e8 composto da un unico comune, suddiviso in 10 distretti (\"distritos\" in spagnolo), che corrispondono agli agglomerati urbani disseminati sul territorio:"}
{"id": "2632687", "revid": "339392", "url": "https://it.wikipedia.org/wiki?curid=2632687", "title": "Aeroporto internazionale di Auckland", "text": ""}
{"id": "2632688", "revid": "339392", "url": "https://it.wikipedia.org/wiki?curid=2632688", "title": "Aeroporto El Altet", "text": ""}
{"id": "2632690", "revid": "287204", "url": "https://it.wikipedia.org/wiki?curid=2632690", "title": "Paolo Antonio Martini", "text": "Biografia.\nPaolo Antonio Martini nasce a Massa nel 1943, inizia a disegnare all'et\u00e0 di tre anni sotto la guida del nonno materno lo scultore Fernando Tombesi. \nSi trasferisce a Firenze e si laurea in Architettura presso l'Universit\u00e0 degli Studi di Firenze nel 1969.\nDal 1969 al 1973 lavora nella Facolt\u00e0 di Architettura di Firenze come \"addetto alle esercitazioni\" presso la cattedra di \"Disegno dal vero\" di Leonardo Savioli.\nNel 1971 vince il \"Gran Prix d'Urbanisme et d'Architecture\".\nNel 1975 fonda assieme a Graziano Cantini e Pasquale Colafrancesco il gruppo di progettazione Martini studio.\nProgetta complessi residenziali destinati alle cooperative a propriet\u00e0 indivisa. Alla fine degli anni settanta coordina un programma di ricerca e sperimentazione di architettura bioclimatica per la costruzione di complessi residenziali ed edifici per la scuola. Negli anni ottanta collabora con Tom\u00e1s Maldonado per la stesura del piano di Castello nella direttrice Firenze nord e con Carlo Aymonino per il piano di San Lorenzo a Greve nella direttrice Firenze sud ovest.\nDal 1985 al 1995 dirige la rivista \"Professione architetto\".\nProgetta insediamenti residenziali, turistici e commerciali a Praga e a San Pietroburgo.\nAttualmente collabora con Jean-Pierre Buffi per la progettazione di una torre-segnale da realizzare alle porte di Scandicci."}
{"id": "2632691", "revid": "287204", "url": "https://it.wikipedia.org/wiki?curid=2632691", "title": "Ticagrelor", "text": "Ticagrelor (AZD6140) \u00e8 un farmaco antiaggregante, prodotto da AstraZeneca con il nome commerciale di \"Brilique\".\n\u00c8 un inibitore diretto, reversibile e competitivo del recettore dell'ADP P2Y12, coinvolto nella fase di aggregazione piastrinica, processo che fa parte della coagulazione, nel quale le piastrine formano una rete per bloccare la fuoriuscita del sangue dal vaso leso.\nLe piastrine, tuttavia, possono anche formare dei coaguli di sangue patologici nei vasi sanguigni diretti al cuore e al cervello. Se questi coaguli bloccano totalmente il rifornimento di sangue al cuore si avr\u00e0 un infarto, altrimenti, se l'ostruzione \u00e8 solo parziale, si potr\u00e0 incorrere ad angina pectoris instabile, ossia dolore al petto. Se, invece, i coaguli andassero a bloccare il flusso di sangue diretto al cervello il paziente potrebbe presentare ictus.\nIl ticagrelor, quindi blocca l'aggregazione piastrinica patologica riducendo la probabilit\u00e0 di coaguli che andrebbero a ridurre il flusso di sangue.\nStruttura.\nAppartiene alla classe delle ciclopentiltriazolopirimidine. \u00c8 costituito da una base pirimidinica N-sostituita da un derivato carbociclico che mima il ribosio, facendola assomigliare all'ADP e permettendo quindi la sua azione di antagonista competitivo.\nMeccanismo d'azione.\nLa formazione del tappo piastrinico (rete di piastrine) avviene mediante diversi processi: inizialmente avviene l'adesione delle piastrine al collagene dell'endotelio vascolare tramite recettori glicoproteici GPIa e GPIb. Questo legame \u00e8 stabilizzato dal fattore di Von Willebrand (vWF). Successivamente avviene la degranulazione piastrinica in modo da liberare proaggreganti quali: serotonina (5-HT), trombossano (TXA2) e adenosina difosfato (ADP). Questi fattori danno luogo ad un effetto a cascata legandosi ad altre piastrine, attivandole.\nIn particolare, l'ADP si lega al recettore P2Y12 modificando la conformazione del dimero glicoproteico GPIIb/IIIa (intregrine \u03b1IIb\u03b23), permettendo quindi il legame al fibrinogeno. Esso poi si attiva in fibrina, tramite la cascata coagulativa, che permette il legame a ponte tra due piastrine adiacenti. \nIl ticagrelor agisce come antagonista non competitivo (non si lega allo stesso sito di legame dell'ADP), bloccando il recettore P2Y12, in conformazione inattiva, impedendone il legame alla proteina G.\nIl ticagrelor e il suo metabolita O-deetilato hanno lo stesso meccanismo d'azione delle tienopiridine, Prasugrel, Clopidogrel e Ticlopidina, ma il blocco \u00e8 reversibile. Questa reversibilit\u00e0 permette il ritorno al normale funzionamento delle piastrine entro 24-48 ore dopo l'ultima somministrazione, indipendentemente dalla vita media delle piastrine. \nOltre agli effetti primari mediati dall\u2019antagonismo del recettore P2Y12, Ticagrelor aumenta il livello endogeno locale di adenosina, inibendone l'assorbimento da parte del trasportatore. Questo, oltre all\u2019inibizione della funzione piastrinica, porta a vasodilatazione (quindi un aumentato flusso sanguigno coronarico) e sensazione di dispnea.\nStudi clinici.\nPegasus-timi 54.\nL\u2019efficacia e la tollerabilit\u00e0 di Ticagrelor, 60 mg due volte al giorno, per la prevenzione di eventi aterotrombotici, si basa sui risultati ottenuti dallo studio PEGASUS-TIMI 54 che ha confrontato il Ticagrelor con placebo (in associazione con aspirina a basso dosaggio 75-150 mg/die) in pazienti stabili, che avevano avuto un infarto del miocardio spontaneo da 1 a 3 anni prima dell'arruolamento allo studio e che erano ad alto rischio aterotrombotico.\nL'aterotrombosi si manifesta clinicamente come malattia coronarica (CAD), ictus, attacco ischemico transitorio o malattia delle arterie periferiche (PAD). L'adesione, l'attivazione e l'aggregazione piastrinica giocano un ruolo chiave nella patogenesi dell'aterotrombosi, che a sua volta \u00e8 il principale determinante delle sindromi coronariche acute (ACS) incluso l\u2019infarto miocardico.\nCriteri di inclusione.\nPEGASUS-TIMI 54 includeva pazienti che avevano avuto spontaneamente infarto miocardico da 1 a 3 anni prima dell'arruolamento, avevano almeno 50 anni e possedevano una delle seguenti caratteristiche ad alto rischio: et\u00e0 superiore ai 65 anni, diabete mellito trattato con farmaci, un secondo infarto miocardico spontaneo, CAD multivasale o disfunzione renale cronica.\nLa maggior parte dei pazienti erano maschi (76%) e caucasici (87%) e l\u2019et\u00e0 media era di 65 anni. \nInoltre, in termini di tipo di infarto miocardico, il 53,6% dei pazienti ha avuto uno STEMI (ossia un\u2019ostruzione coronarica con arresto \"totale\" del flusso sanguigno e conseguente sopraslivellamento del tratto ST nell\u2019ECG), il 40,6% uno NSTEMI (ossia un\u2019ostruzione coronarica \"parziale o transitoria\" che ha portato ad un sottoslivellamento del tratto ST nell\u2019ECG) e il 5,8%, di tipo sconosciuto. L'83% dei pazienti ha avuto una storia di angioplastica coronarica (PCI).\nCriteri di esclusione.\nI criteri di esclusione dallo studio includevano l'uso concomitante di Dipiridamolo o Cilostazolo, oppure una terapia anticoagulante durante il periodo dello studio. Sono stati esclusi anche pazienti con una storia di disturbi emorragici, ictus ischemico o sanguinamento intracranico, tumore del sistema nervoso centrale, anormalit\u00e0 vascolare intracranica o sanguinamento gastrointestinale entro i precedenti 6 mesi.\nAnalisi.\nI pazienti sono stati randomizzati e un gruppo riceveva 60 o 90 mg di Ticagrelor due volte al giorno, l\u2019altro placebo. Quasi tutti (99,9%) i pazienti ricevevano aspirina, con un dosaggio compreso tra 75 e 100 mg/die. \nSono stati seguiti per 33 mesi. \nGli endpoint primari (ossia i principali fenomeni di interesse di uno studio) erano morte cardiovascolare (CV), infarto miocardico o ictus: essi sono stati valutati su un base intentention to treat (ITT), ossia un\u2019analisi valutata solamente sugli intenti iniziali del trattamento e non su quelli effettivamente somministrati. Gli endpoint secondari, invece, sono stati valutati in modo gerarchico: morte CV quindi morte per qualsiasi causa.\nLe analisi dei punti di riferimento sono state eseguite a intervalli annuali dalla randomizzazione nei pazienti dello studio PEGASUS-TIMI 54 che erano vivi.\nQuesto studio dimostr\u00f2 che chi assumeva 60 mg di Ticagrelor due volte al giorno era meno soggetto a morte cardiovascolare (CV), infarto del miocardio o ictus, rispetto ai destinatari del placebo. Infatti dopo 3 anni, gli endpoint primari erano stati significativamente ridotti del 16% nei pazienti destinati al Ticagrelor 60 mg due volte al giorno rispetto a chi assumeva placebo.\nViceversa, il rischio di sanguinamento maggiore era nettamente superiore ai destinatari del Ticagrelor, rispetto a chi assumeva placebo; tuttavia, il rischio sembrava diminuire dopo il primo anno di terapia.\nTicagrelor 60 mg due volte al giorno \u00e8 stato inoltre di maggiore beneficio nei pazienti che avevano interrotto la terapia con gli inibitori del recettore P2Y12 entro 30 giorni dalla randomizzazione. \nUna riduzione significativa del rischio di morte CV, infarto miocardico o ictus \u00e8 stato osservato in pazienti con PAD che hanno ricevuto ticagrelor 60 mg due volte al giorno (n=368) rispetto al placebo (n=404). \nGli effetti benefici del Ticagrelor (60 mg due volte al giorno) sono stati osservati indipendentemente dalla presenza di disfunzione renale.\nPLATO.\nIl trial clinico PLATO, invece, conclusosi a met\u00e0 del 2009, ha messo in evidenza che, nel trattamento delle sindromi coronariche acute, Ticagrelor presenta una minore mortalit\u00e0 rispetto all'associazione di Clopidogrel con aspirina, riducendo del 16% circa il rischio di eventi vascolari maggiori, anche se sembra ci sia un maggior rischio di sanguinamento. Perci\u00f2 il Ticagrelor risulta essere migliore, in combinazione con piccole dosi di ASA, per il trattamento di questa sindrome.\nAltri studi.\nUn altro studio, invece, pubblicato il 20 agosto del 2018, ha evidenziato gli effetti del Clopidogrel vs Ticagrelor in relazione all'aggregazione piastrinica e markers infiammatori. Lo studio ha osservato che i pazienti con sindrome coronarica acuta mostrano una risposta infiammatoria che influenza l'aggregazione piastrinica, perci\u00f2 esso era incentrato a capire la relazione tra la gravit\u00e0 dell'infiammazione e l'effetto degli antiaggreganti dopo intervento coronarico percutaneo (PCI) per infarto miocardico con sopraslivellamento ST (STEMI).\nLo studio \u00e8 stato effettuato su un singolo centro, dove sono stati reclutati 203 pazienti (133 uomini e 70 donne) con STEMI sottoposti a PCI primario. Si \u00e8 attuata una stratificazione sulla base della terapia antipiastrinica al momento del ricovero (125 pazienti erano sotto cura di Clopidogrel e 78 pazienti assumevano Ticagrelor), in pi\u00f9 i livelli di infiammazione sono stati classificati come bassi, intermedi e alti, grazie all'analisi dei livelli di proteina C reattiva. La funzione di aggregazione piastrinica \u00e8 stata identificata come reattivit\u00e0 piastrinica indotta da ADP (grazie ad aggregometria a trasmissione luminosa). I marcatori di infiammazione sono stati misurati al momento del ricovero e ad 1 anno post-PCI.\nSi \u00e8 visto che a livelli intermedi e alti di infiammazione, l'aggregazione piastrinica data da ADP era significativamente pi\u00f9 bassa nei pazienti che usavano Ticagrelor rispetto a quelli che assumevano Clopidrogrel, infatti a distanza di 1 anno dall'intervento, gli utilizzatori di Ticagrelor presentavano livelli molto pi\u00f9 bassi di interleuchina-1\u03b2 e livelli pi\u00f9 alti di interleuchina-35 e fattore di crescita trasformante-\u03b2.\nSi pu\u00f2 quindi dire che, considerando diversi livelli di infiammazione, Ticagrelor fornisce una migliore e potente inibizione piastrinica rispetto a Clopidogrel. In particolare, a livelli pi\u00f9 alti di infiammazione, il Ticagrelor sembrerebbe esercitare un effetto di inibizione pi\u00f9 stabile. Inoltre, con il Ticagrelor si pu\u00f2 notare che i markers di infiammazione sono ridotti al follow-up dopo PCI, e ci\u00f2 denota che gli effetti anti-infiammatori potrebbero avere un ruolo nel beneficio clinico dato dalla terapia con antipiastrinici. Ci\u00f2 \u00e8 importante perch\u00e9 introduce un motivo in pi\u00f9 per l'uso di Ticagrelor dopo PCI per infarto con STEMI.\nQuesto studio per\u00f2 aveva dei limiti: sicuramente il ridotto numero di pazienti reclutati, \u00e8 stato effettuato in un singolo centro e la durata di follow-up \u00e8 stata limitata.\nIndicazioni terapeutiche.\nVisti gli studi analizzati prima, si pu\u00f2 affermare che il Ticagrelor \u00e8 indicato in pazienti che hanno gi\u00e0 presentato situazioni di infarto del miocardio e ictus per ridurre la probabilit\u00e0 di una loro ricomparsa. \u00c8 consigliato anche per il trattamento dell'arteriopatia periferica e pu\u00f2 essere utilizzato, in combinazione con ASA, per il trattamento della sindrome acuta coronarica in pazienti che hanno depressione del segmento ST del tracciato elettrocardiografico.\nTicagrelor 60 mg due volte al giorno \u00e8 l'agente di scelta in pazienti stabilizzati con un ictus miocardico precedente, il cui rischio di sanguinamento \u00e8 basso; l'uso di agenti alternativi (ad esempio Clopidogrel o Prasugrel) \u00e8 riservato per i casi in cui la terapia con Ticagrelor non \u00e8 tollerata o fattibile.\nControindicazioni.\nIl farmaco non dovrebbe essere preso se si \u00e8 ipersensibili al principio attivo o agli eccipienti, se si ha sanguinamento patologico o se si \u00e8 gi\u00e0 presentata emorragia intracranica, se la funzionalit\u00e0 epatica \u00e8 compromessa severamente o se contemporaneamente si assumono inibitori o induttori del CYP3A4\nPoich\u00e9 il metabolismo del Ticagrelor si verifica nel fegato, una grave compromissione epatica pu\u00f2 comportare un aumento dell'esposizione al farmaco.Questo, combinato con una ridotta sintesi di proteine della coagulazione, pu\u00f2 contribuire ad un aumentato rischio di sanguinamento. \nPosologia.\nLa posologia (dosi e tempi di somministrazione) prevede un'assunzione di Ticagrelor 60 mg due volte al giorno. Per le sindromi coronariche acute, invece, si fa una singola dose di carico di 180 mg, (serve ad portare la concentrazione plasmatica di farmaco in tempi pi\u00f9 rapidi all'interno della finestra terapeutica, cio\u00e8 al di sopra della concentrazione minima efficace), e poi si prosegue con 90 mg due volte al giorno.\nI pazienti che sono in terapia con Ticagrelor devono, inoltre, assumere giornalmente tra i 75 e i 150 mg di Acido acetilsalicilico come dose di mantenimento, per potenziare l'effetto antiaggregante.\nIn un sotto studio dello studio chiave PEGASUS-TIMI 54 si \u00e8 rilevato che l\u2019inibizione piastrinica rilevata prima e dopo la dose di 60 mg di Ticagrelor (assunto due volte al giorno) non differiva significativamente da quella rilevata con il dosaggio pi\u00f9 alto, cio\u00e8 90 mg due volte al giorno. \nNon \u00e8 richiesto alcun aggiustamento della dose di Ticagrelor sulla base di et\u00e0, sesso, o in pazienti con insufficienza renale.\nVia di somministrazione.\nIl Ticagrelor \u00e8 un farmaco antiaggregante che si assume per via orale. Pu\u00f2 essere somministrato sia a stomaco pieno che a stomaco vuoto in quanto anche un'ingestione di pasti ricchi di grassi non produce alcun effetto rilevante sulla Cmax n\u00e9 sull'AUC del metabolita attivo (cio\u00e8 l'esposizione totale al farmaco dell'organismo).\nLa dose dovrebbe comunque essere assunta all'orario programmato, inoltre la precoce interruzione del Ticagrelor pu\u00f2 aumentare il rischio di infarto miocardico o morte cardiovascolare dovuta alla malattia di base del paziente.\nFarmacocinetica.\nTicagrelor ha una farmacocinetica lineare. \nAssorbimento e distribuzione.\nIl farmaco appare rapidamente nel plasma, con un picco plasmatico dopo circa 1,5 ore dall'assunzione; anche la formazione del metabolita attivo (AR-C124910XX) si verifica rapidamente (2,5 h). Il valore esatto della biodisponibilit\u00e0 \u00e8 infatti del 36%. Il volume di distribuzione allo stato stazionario \u00e8 di 87,5 L. Nel plasma si lega per pi\u00f9 del 99,7% alle proteine. Dopo la dose di carico, l'inibizione piastrinica massima avviene per il 70% dopo 2-4 ore. Il tempo richiesto per ridurre del 50% la biodisponibilit\u00e0 del farmaco (emivita) \u00e8 di circa 7 ore per il Ticagrelor e di 8,5 ore per il metabolita attivo. \nMetabolismo.\nIl Ticagrelor viene metabolizzato nel fegato e nell'intestino dal CYP3A4/5. Dal metabolismo originano pi\u00f9 di dieci prodotti, ma soltanto il derivato O-deetilato \u00e8 equamente attivo (la sua concentrazione \u00e8 pari al 40% circa del farmaco iniziale). Il Ticagrelor e alcuni metaboliti subiscono N-dealchilazione e vengono coniugati con acido glucuronico, per fare in modo che siano pi\u00f9 solubili e facilitarne l'eliminazione.\nSi pu\u00f2 citare uno studio del 2015 in cui \u00e8 stata effettuata la degradazione forzata in varie condizioni di stress. I metaboliti e prodotti degradati sono stati rilevati e identificati dalla cromatografia liquida ad altra pressione (HPLC) accoppiata alla spettrometria di massa multistadio (LC-MSn). Si tratta di una colonna C18 XTerra MS combinata con una fase mobile a gradiente lineare composta da una miscela di 10 mM di acetato di ammonio/acetonitrile. Questo tipo di analisi si \u00e8 rivelata utile anche per le determinazioni di droga e impurezze. Sono stati distinti fino a nove prodotti di degradazione derivati da ossidazione/auto-ossidazione, S-dealchilazione e N-dealchilazione. Essi provengono da una serie di possibili percorsi di degradazione di molecole con tali gruppi funzionali. \u00c8 stata studiata e valutata la cinetica per definire la data di scadenza della molecola e identificare i fattori di degrado pi\u00f9 importanti.\nIl prodotto di degradazione DP1 ha dato origine a uno ione protonato con formula elementare C14H25N4O4S+. Il farmaco ha perso due atomi di azoto e il gruppo difluorofenil-ciclopropilico. Lo studio di frammentazione di DP1 ha anche confermato che \u00e8 veramente un derivato della diaminopirimidina.\nIl prodotto di degradazione DP2 \u00e8 uno dei derivati pi\u00f9 idrofili visto il suo breve tempo di ritenzione (2,8 min). Il DP2 ha formula: C20H23F2N6O5+. A differenza degli altri composti, non si ha pi\u00f9 la perdita di neutrofili del propilene correlata alla S-dealchilazione, ma \u00e8 stata osservata la perdita di un gruppo CHNO che indica che DP2 \u00e8 un derivato oxo-triazolopirimidinico. \nIl prodotto di degradazione DP3 \u00e8 stato facilmente formato per fotolisi e per termolisi. La massa accurata dello ione protonato \u00e8 stata misurata a 371,1492, che potrebbe corrispondere alla formula elementare C14H23N6O4S+. \nLo ione protonato DP4 ha una formula che comprende un atomo di ossigeno in pi\u00f9, che pu\u00f2 essere correlato ad un derivato idrossilato formato in presenza di perossido di idrogeno: C23H29F2N6O5+. Ci\u00f2 che si \u00e8 dimostrato \u00e8 che l'idrossilazione era avvenuta nell'azoto aromatico-amminico, portando alla formazione di un derivato idrossilamminico.\nIl DP5 \u00e8 uno ione protonato che presenta due atomi di ossigeno in pi\u00f9 rispetto a quello del Ticagrelor. In generale lo schema di frammentazione sembrerebbe essere simile al farmaco di partenza, ma la presenza di una transizione specifica, finora non osservata, ha fatto la differenza. Sembrerebbe infatti che ci fosse stata una perdita della frazione C3H6O2S, cos\u00ec da identificare il DP5 come un derivato arilsulfonico.\nIl DP6, DP7, DP8 e DP9 sono molto simili al DP3 in termini di massa.\nEliminazione.\nDel farmaco avviene per via biliare-fecale e per via renale, in rapporto 2:1, quindi prevalentemente per via fecale.\nInterazioni farmacologiche.\nIl Ticagrelor pu\u00f2 interagire con forti inibitori del CYP3A4 (Ketoconazolo, Diltiazem, succo di pompelmo, Claritromicina, Nefazodone, Ritonavir, Atazanavir), che ne aumentano l'esposizione di circa due volte, perch\u00e9 inibendo il metabolismo del farmaco si inibisce anche la sua eliminazione e cos\u00ec facendo, rimane nel circolo sanguigno. Pu\u00f2 avere interazioni con induttori del CYP3A4 (Rifampicina, Fenitoina, Carbamazepina, Fenobarbitale), che ne diminuiscono l'esposizione e l'efficacia (sono ridotte Cmax e AUC). Inoltre il Ticagrelor pu\u00f2 essere esso stesso un inibitore lieve del CYP3A4: pu\u00f2 aumentare l'esposizione a substrati del CYP3A4 con uno stretto indice terapeutico (ad esempio la Cisapride) La co-somministrazione di Ticagrelor aumenta l'esposizione alla Simvastatina (substrato del CYP3A4) e si pensa che un effetto simile lo abbia anche il metabolita attivo nei confronti della Lovastatina.\nVi \u00e8 una mancanza di dati sulla co-somministrazione di Ticagrelor con sostanze attive che sono potenti inibitori della P-gp e induttori moderati del CYP3A4.\nNon ci sono dati che mostrano una interazione tra la co-somministrazione di Ticagrelor o del suo metabolita attivo con eparina, sodio enoxaparina, aspirina o desmopressina. Tuttavia, si consiglia cautela quando si co-somministra il Ticagrelor con medicinali noti per alterare l'emostasi (per esempio: Verapamil e Chinidina).\nEffetti collaterali.\nIl principale effetto collaterale degli inibitori del recettore P2Y12 \u00e8 l'emorragia (talvolta fatale), che pu\u00f2 verificarsi in quasi tutti i siti. Il rischio dipende da pi\u00f9 variabili, incluso l'uso concomitante di pi\u00f9 agenti che alterano l'emostasi e la suscettibilit\u00e0 del paziente. \nLo studio PLATO ha messo in evidenza che il gruppo trattato con Ticagrelor e il gruppo trattato con Clopidogrel presentavano simile rischio di emorragie durante la chirurgia di bypass; mentre se i pazienti non erano sottoposti a bypass, il rischio per il braccio trattato con solo Ticagrelor era del 4,5%, mentre quello trattato con Clopidogrel era del 3,8%, visto che l'inibizione del recettore era reversibile. \nInoltre, il rischio di sanguinamento maggiore di TIMI era significativamente pi\u00f9 alto nei pazienti trattati con Ticagrelor 60 mg due volte al giorno rispetto a quelli curati con placebo. \nEra anche stato evidenziato che la somministrazione di Ticagrelor (60 mg due volte al giorno) portava ad un significativo aumento di: sanguinamento minore, sanguinamento che richiede trasfusione e sanguinamento che porta a studiare la sospensione del farmaco.\nIl sanguinamento maggiore era evidente anche nei pazienti diabetici trattati con Ticagrelor 60 mg due volte al giorno, rispetto a quelli trattati con placebo.\nIl rischio di emorragia intracranica, ictus emorragico e di sanguinamento fatale non ha mostrato differenze significative tra i pazienti trattati con Ticagrelor (60 mg due volte al giorno) e quelli riceventi placebo.\nIl PLATO ha inoltre evidenziato che i pazienti trattati con Ticagrelor presentano un'incidenza alla dispnea quasi doppia (13,8%) rispetto al quelli trattati con il Clopidogrel (7,8%), infatti vi \u00e8 un aumento ingente delle pause ventricolari al monitoraggio Holterformula_13 secondi, ossia del 5,8% nei riceventi Ticagrelor, in confronto al 3,6% in quelli ai quali \u00e8 destinato il Clopidogrel.\nLa dispnea si \u00e8 inoltre verificata in modo pi\u00f9 significativo nei pazienti ai quali veniva somministrato Ticagrelor (60 mg due volte al giorno) rispetto ai riceventi del placebo (15,84% vs 6,38%): \u00e8 stata rilevata subito dopo l'inizio della somministrazione del farmaco e la maggior parte degli episodi erano di intensit\u00e0 lieve o moderata.\nI pazienti asmatici e quelli con BPCO sono ad un aumentato rischio assoluto di dispnea, quindi la somministrazione del farmaco in questi gruppi deve essere prudente. La dispnea spesso si risolve senza la necessit\u00e0 di interrompere il trattamento; \nAltri effetti collaterali riguardano il sistema cardiovascolare: si pu\u00f2 avere presincope (\u22642%) e sincope (\u22642%).\nPer quanto riguarda il sistema nervoso centrale, possono presentarsi capogiri (5%) e perdita di conoscenza (\u22642%).\nL'effetto collaterale riguardante l'apparato gastrointestinale \u00e8 la nausea (4%). \nNel sistema renale si ha un aumento della creatinina sierica (7%), transitorio, con meccanismo indeterminato.\nIn alcuni casi si \u00e8 evidenziato un aumento dell'acido urico con una frequenza non definita.\nInfine evidenziamo segnalazioni di fase IV (&lt;1%): angioedema, blocco atrioventricolare, bradicardia, gotta, reazione di ipersensibilit\u00e0, eruzione cutanea, tosse, vertigini, shock ipovolemico o severa ipotensione."}
{"id": "2632694", "revid": "767487", "url": "https://it.wikipedia.org/wiki?curid=2632694", "title": "Dipartimento di La Paz (Mendoza)", "text": "La Paz \u00e8 un dipartimento argentino, situato nella parte orientale della provincia di Mendoza, con capoluogo La Paz.\nGeografia fisica.\nEsso confina a nord con il dipartimento di Lavalle, ad est con la provincia di San Luis, a sud con il dipartimento di San Rafael e ad ovest con quello di Santa Rosa.\nSociet\u00e0.\nEvoluzione demografica.\nSecondo il censimento del 2001, su un territorio di 7.105\u00a0km\u00b2, la popolazione ammontava a 9.560 abitanti, con un aumento demografico del 19,37% rispetto al censimento del 1991.\nAmministrazione.\nIl dipartimento, come tutti i dipartimenti della provincia, \u00e8 composto da un unico comune, suddiviso in 6 distretti (\"distritos\" in spagnolo), che corrispondono agli agglomerati urbani disseminati sul territorio:"}
{"id": "2632695", "revid": "117271", "url": "https://it.wikipedia.org/wiki?curid=2632695", "title": "Bjerkandera chionea", "text": ""}
{"id": "2632696", "revid": "117271", "url": "https://it.wikipedia.org/wiki?curid=2632696", "title": "Boletus candidus", "text": ""}
{"id": "2632697", "revid": "1442080", "url": "https://it.wikipedia.org/wiki?curid=2632697", "title": "Evaristo Principe", "text": "\u00c8 stato dipendente delle Ferrovie dello Stato, per cui ha curato la gestione e la manutenzione dei veicoli.\nHa collaborato con l'UTMR (Unit\u00e0 Tecnologie Materiale Rotabile) alla gestione delle officine per la manutenzione, alla formazione del personale tecnico e alla stesura di varie \"Istruzioni di Servizio\" relative all'impiantistica e alla manutenzione ferroviaria.\n\u00c8 noto principalmente per la sua opera di autore tecnico, grazie a numerosi articoli pubblicati su \"La tecnica professionale\", rivista del Collegio Ingegneri Ferroviari Italiani, e a una serie di monografie specializzate sui veicoli ferroviari italiani. Collabora con il mensile \"Mondo Ferroviario\"."}
{"id": "2632698", "revid": "117271", "url": "https://it.wikipedia.org/wiki?curid=2632698", "title": "Leptoporus albellus", "text": ""}
{"id": "2632699", "revid": "117271", "url": "https://it.wikipedia.org/wiki?curid=2632699", "title": "Leptoporus chioneus", "text": ""}
{"id": "2632700", "revid": "117271", "url": "https://it.wikipedia.org/wiki?curid=2632700", "title": "Polyporus albellus", "text": ""}
{"id": "2632702", "revid": "117271", "url": "https://it.wikipedia.org/wiki?curid=2632702", "title": "Polyporus chioneus", "text": ""}
{"id": "2632703", "revid": "117271", "url": "https://it.wikipedia.org/wiki?curid=2632703", "title": "Polystictus chioneus", "text": ""}
{"id": "2632704", "revid": "117271", "url": "https://it.wikipedia.org/wiki?curid=2632704", "title": "Tyromyces albellus", "text": ""}
{"id": "2632709", "revid": "1305772", "url": "https://it.wikipedia.org/wiki?curid=2632709", "title": "Riserva naturale guidata Grotta delle farfalle", "text": "La Riserva naturale guidata Grotta delle farfalle \u00e8 un'area naturale protetta dell'Abruzzo istituita nel 2007.\nSi trova nei pressi della foce del Torrente Fosso Grande nella provincia di Chieti, presso San Vito Chietino.\nL'area della riserva naturale coincide con il sito di importanza comunitaria detto \"Fosso delle Farfalle."}
{"id": "2632718", "revid": "110157", "url": "https://it.wikipedia.org/wiki?curid=2632718", "title": "Smart Alex", "text": "Smart Alex \u00e8 il terzo album di studio del gruppo punk inglese The Adicts, pubblicato nel 1985 da Razor Records. Il disco vide la luce durante un periodo molto difficile per la band, durante il quale il quartetto firm\u00f2 con la \"major\" Sire Records e dovette apparire in pubblico con sigle meno aggressive come Fun Adicts e ADX.\nL'album \u00e8 stato ripubblicato con alcune bonus track da Taang! nel 2002 e da SOS Records nel 2006."}
{"id": "2632721", "revid": "1833487", "url": "https://it.wikipedia.org/wiki?curid=2632721", "title": "Flores (Buenos Aires)", "text": "Flores \u00e8 un \"barrio\" di Buenos Aires, situato nella zona centrale della capitale argentina.\nConfini.\nLe strade che delimitano questa zona sono: Viale Gaona, Tenente Generale Donato \u00c1lvarez, Curapalig\u00fce, Viale Directorio, Viale Directorio, Viale Casta\u00f1ares, Curapalig\u00fce, Camilo Torres e Tenorio, Viale Riestra, Viale Perito Moreno, Viale Casta\u00f1ares, Lacarra, Autostrada Luis Dellepiane, Viale 25 de Mayo, Portela e Cuenca.\nConfina a nord con i quartieri di Villa Santa Rita e Villa Gral. Mitre, ad est con Caballito e Parque Chacabuco, a sud con Nueva Pompeya e Villa Soldati, e ad ovest con Parque Avellaneda e Floresta.\nStoria.\nNel 1803 si decise la costruzione una piccola chiesa dedicata a San Giuseppe (in spagnolo \"San Jos\u00e9\") sui terreni donati da Juan Diego Flores, situati ad ovest della citt\u00e0 di Buenos Aires. Il 31 maggio 1806 fu formalmente istituita la parrocchia che venne chiamata \"San Jos\u00e9 de Flores\". Nei decenni successivi attorno alla chiesa sorse un piccolo agglomerato urbano. Il 30 agosto 1857 il villaggio fu raggiunto dalla prima linea ferroviaria argentina, il ferrocarril Oeste de Buenos Aires, che univa il centro della capitale con la localit\u00e0 di La Floresta. Nel novembre 1859, dopo la sconfitta delle truppe \"porte\u00f1e\" nella battaglia di Cepeda, il vincitore Justo Jos\u00e9 de Urquiza pose il suo accampamento a San Jos\u00e9 de Flores cercando l'accordo con i nemici invece di cingerli d'assedio. Dopo giorni di trattative, grazie anche alla mediazione del paraguaiano Francisco Solano L\u00f3pez, le due parti trovarono l'accordo, chiamato di San Jos\u00e9 de Flores, che sanciva la riammissione di Buenos Aires nella Confederazione Argentina.\nIl 14 febbraio 1888 San Jos\u00e9 de Flores e Belgrano, sino ad allora \"partidos\" autonomi della provincia di Buenos Aires, furono annessi al territorio della Citt\u00e0 Autonoma di Buenos Aires.\nInfrastrutture e trasporti.\nStrade.\nFlores si sviluppa lungo l'importante avenida Rivadavia, asse stradale che attraversa tutta la capitale argentina. La zona meridionale del quartiere \u00e8 servita dall'autostrada 25 de Mayo, uno degli principali corridoi viari del sistema autostradale di Buenos Aires.\nFerrovia.\nFlores \u00e8 servita da una stazione ferroviaria posta lungo la linea suburbana Sarmiento che unisce il centro di Buenos Aires all'ovest della sua area metropolitana.\nIl quartiere \u00e8 servito dalle stazioni \"Carabobo\", \"San Jos\u00e9 de Flores\", \"San Pedrito\" della linea A e dalle stazioni \"Varela\" e \"Plaza de los Virreyes\" della linea E della metropolitana di Buenos Aires."}
{"id": "2632723", "revid": "1428919", "url": "https://it.wikipedia.org/wiki?curid=2632723", "title": "Dipartimento di Lavalle (Mendoza)", "text": "Lavalle \u00e8 un dipartimento argentino, situato nella parte nord-orientale della provincia di Mendoza, con capoluogo Villa Tulumaya.\nStoria.\nIstituito il 18 gennaio 1859 col nome di Tulumaya, assume il nome attuale nel 1889 in memoria del generale Juan Galo Lavalle, che partecip\u00f2 alla guerra d'indipendenza argentina.\nGeografia fisica.\nEsso confina a nord con la provincia di San Juan, ad est con quella di San Luis, a sud con i dipartimenti di La Paz, Santa Rosa, San Mart\u00edn, Maip\u00fa e Guaymall\u00e9n; e ad ovest con il dipartimento di Las Heras.\nSociet\u00e0.\nEvoluzione demografica.\nSecondo il censimento del 2001, su un territorio di 10.212\u00a0km\u00b2, la popolazione ammontava a 32.129 abitanti, con un aumento demografico del 19,14% rispetto al censimento del 1991.\nAmministrazione.\nIl dipartimento, come tutti i dipartimenti della provincia, \u00e8 composto da un unico comune, suddiviso in 20 distretti (\"distritos\" in spagnolo), che corrispondono agli agglomerati urbani disseminati sul territorio:"}
{"id": "2632724", "revid": "685869", "url": "https://it.wikipedia.org/wiki?curid=2632724", "title": "Portfolio (album)", "text": "Portfolio \u00e8 il primo album in studio della cantante giamaicana Grace Jones, pubblicato il 6 settembre 1977 dalla Island Records."}
{"id": "2632725", "revid": "767487", "url": "https://it.wikipedia.org/wiki?curid=2632725", "title": "Riserva naturale guidata Fiume Tirino", "text": "La Riserva naturale guidata Fiume Tirino \u00e8 un'area naturale protetta dell'Abruzzo istituita nel 2007 lungo il corso del fiume Tirino nella provincia di Pescara."}
{"id": "2632728", "revid": "767487", "url": "https://it.wikipedia.org/wiki?curid=2632728", "title": "Monte Aurunzo", "text": "Il monte Aurunzo o Arunzo \u00e8 una cima dei monti Carseolani nella provincia dell'Aquila in Abruzzo che raggiunge 1455 \u00c8 inserito tra i siti di interesse comunitario dell'Abruzzo.\nDescrizione.\nL'acquedotto dell'Arunzo, canale sotterraneo ideato dal console Lucio Arrunzio da cui acquis\u00ec il nome, venne realizzato nello stesso periodo dei cunicoli di Claudio tra il 41 e il 54 d.C. Il canale ipogeo attraversa la base del monte tra i territori di Castellafiume e Corcumello.\nAl suo interno scorre per un tratto sotterraneo il fiume Imele e vi sorgono alcune cavit\u00e0 naturali tra cui la Grotta Cola e le Grotte di Beatrice Cenci, erroneamente cos\u00ec definite per confusione tra Petrella Liri e Petrella Salto. Le sue pareti rocciose sono meta degli appassionati di arrampicata libera, in particolare nei pressi di Petrella Liri.\nNel versante nord-orientale si trova il rifugio \"Danilo Gargano\", situato a mezzacosta tra la vetta e il borgo vecchio di Villa San Sebastiano che sorge alle pendici del monte e raggiungibile tramite una mulattiera.\nDal 1996 vi nidifica stabilmente il grifone (Gyps fulvus). L'area montuosa \u00e8 stata proposta prima del 2007 come riserva naturale regionale; nel 2013 \u00e8 stata inserita nell'ambito del sito di interesse comunitario \"Monte Aurunzo e Monte Arezzo\"."}
{"id": "2632730", "revid": "1310927", "url": "https://it.wikipedia.org/wiki?curid=2632730", "title": "Enrique Burgos", "text": "Carriera.\nCresce calcisticamente con l'Athletic Bilbao, societ\u00e0 con cui esordisce con la squadra riserve nella stagione 1989-1990. L'anno successivo esordisce con la prima squadra, con cui debutta nella Primera Divisi\u00f3n spagnola il 16 marzo 1991 in Castellon-Athletic 1-0.\nCon i baschi milita per cinque stagioni, spesso ricoprendo il ruolo di \"vice\". Nel 1995-1996 passa al Maiorca, con cui conquista la promozione nella \"Liga\".\nSi trasferisce quindi all'Alav\u00e9s, con cui milita per quattro anni, tutti nel massimo campionato spagnolo.\nTermina la carriera nel 2007, dopo cinque stagioni in Segunda Divisi\u00f3n spagnola al Polideportivo Ejido."}
{"id": "2632732", "revid": "1573940", "url": "https://it.wikipedia.org/wiki?curid=2632732", "title": "Nazionale di pallavolo maschile delle Bahamas", "text": "La nazionale di pallavolo maschile delle Bahamas \u00e8 una squadra nordamericana composta dai migliori giocatori di pallavolo delle Bahamas ed \u00e8 posta sotto l'egida della Federazione pallavolistica delle Bahamas."}
{"id": "2632736", "revid": "767487", "url": "https://it.wikipedia.org/wiki?curid=2632736", "title": "Dipartimento di Luj\u00e1n de Cuyo", "text": "Luj\u00e1n de Cuyo \u00e8 un dipartimento argentino, situato nella parte nord-occidentale della provincia di Mendoza, con capoluogo Luj\u00e1n de Cuyo.\nGeografia fisica.\nIstituito l'11 maggio 1855, esso confina a nord con i dipartimenti di Las Heras, Godoy Cruz e Maip\u00fa; ad est con i dipartimenti di Jun\u00edn e Rivadavia, a sud con il dipartimento di Tupungato e ad ovest con la repubblica del Cile.\nSociet\u00e0.\nEvoluzione demografica.\nSecondo il censimento del 2001, su un territorio di 4.847\u00a0km\u00b2, la popolazione ammontava a 104.470 abitanti, con un aumento demografico del 30,67% rispetto al censimento del 1991.\nAmministrazione.\nIl dipartimento, come tutti i dipartimenti della provincia, \u00e8 composto da un unico comune, suddiviso in 14 distretti (\"distritos\" in spagnolo), che corrispondono agli agglomerati urbani disseminati sul territorio:"}
{"id": "2632737", "revid": "1543377", "url": "https://it.wikipedia.org/wiki?curid=2632737", "title": "Tachicardia ventricolare polimorfa catecolaminergica", "text": "La tachicardia ventricolare polimorfa catecolaminergica, nota anche con la sigla CPVT, dall'inglese \"Catecholaminergic Polymorphic Ventricular Tachycardia\", \u00e8 un disturbo aritmico del cuore che colpisce individui geneticamente affetti.\nRiconosciuta per la prima volta nel 1975, la CPVT \u00e8 causata da diverse mutazioni, molte delle quali a carico di uno specifico canale ionico espresso nelle cellule cardiache. Queste mutazioni alterano la normale omeostasi del calcio intracellulare e determinano la comparsa di quadri drammatici di tempeste aritmiche, particolarmente nei casi assolutamente fisiologici di aumentato rilascio di catecolamine, come lo sforzo fisico. Il sintomo pi\u00f9 comune \u00e8 la sincope, che si manifesta gi\u00e0 nella prima o nella seconda decade di vita. Il 60% degli individui affetti, infatti, presenta un episodio sincopale o un arresto cardiaco entro i 15 anni d'et\u00e0.\nLe indagini di primo livello come l'ecocardiogramma e l'elettrocardiogramma a riposo non presentano alterazioni di rilievo.\nPatogenesi.\nLa CPVT presenta modalit\u00e0 di trasmissione prevalentemente autosomica dominante dominante essendo la gran parte dei casi legata a mutazioni a carico del gene RYR2. L'RYR2, pur essendo uno dei geni di maggiori dimensioni avendo 105 esoni trascritti, ci permette di individuare in soli 16 di essi le mutazioni correlate alla CPTV. I casi con ereditariet\u00e0 autosomica recessiva sono legati ad anomalie del gene CASQ2 (CPVT2) e al gene TRDN, che codifica la proteina giunzionale triadina (CPVT4) \nClinica.\nSegni e sintomi.\nLa CPVT si contraddistingue per vertigini, sincopi o arresto cardiaco dovuti ad aritmie ventricolari durante l'esercizio fisico o stress emotivo, senza alcuna anomalia strutturale del cuore. La tachicardia ventricolare pu\u00f2 estinguersi o degenerare in fibrillazione ventricolare, portando alla morte del soggetto.\nEsami di laboratorio e strumentali.\nLa diagnosi \u00e8 basata sulla dimostrazione di aritmie ventricolari durante l'esercizio fisico, sull'anamnesi di palpitazioni con sincope o vertigine durante l'esercizio o stress emotivo e sull'assenza di anormalit\u00e0 cardiache strutturali. Va sospettata la CPVT quando viene documentata l'insorgenza di tachicardia ventricolare con una frequenza cardiaca che va dai 100 battiti al minuto in su.\nIl test da sforzo, al tapis roulant o al cicloergometro o uno stress farmacologico con isoproterenolo, permettono di porre diagnosi di CPVT, poich\u00e9 possono scatenare la tachicardia ventricolare bidirezionale indotta dall'esercizio, che \u00e8 piuttosto specifica per la diagnosi di CPVT, anche se, purtroppo, parte dei pazienti portatori delle mutazioni non manifestano questa aritmia\nElettrofisiologia.\nL'elettrocardiogramma a riposo \u00e8 generalmente privo di reperti sospetti, ma pu\u00f2 mostrare una bradicardia sinusale lieve e non diagnostica ed una prominente onda U occasionale.\nTest genetici.\nIl test genetico \u00e8 disponibile nella pratica clinica ed \u00e8 utile per confermare la diagnosi cos\u00ec come per individuare i soggetti asintomatici portatori della mutazione nel gentilizio del probando (Overview of CPVT Genetic Testing).\nL'esecuzione del test genetico per la CPVT \u00e8 raccomandata per tutti i pazienti in cui vi \u00e8 un elevato sospetto di tachicardia catecolaminergica, basato sulla storia clinica del paziente, della sua famiglia e del fenotipo ECG espresso durante il test provocativo. A seguito dell'identificazione di una mutazione genetica, si consiglia l'esecuzione del test genetico specifico per quella mutazione nei membri della famiglia. Attualmente lo scopo primario del test genetico \u00e8 diagnostico, indispensabile per ottenere la conferma genetica di un caso clinicamente sospetto, per individuare il particolare genotipo e per identificare i parenti potenzialmente a rischio.\nTrattamento.\nTerapia medica.\nTutti i pazienti con CPTV1 riconosciuta vanno terapizzati sulla base del loro fenotipo, senza tenere conto della mutazione genetica di cui sono portatori infatti in questo caso, a differenza della Sindrome del QT lungo, il genotipo non guida la terapia. Il trattamento guidato dal fenotipo consiste generalmente nella terapia con beta-bloccanti e/o con denervazione simpatica cardiaca sinistra, e se necessario terapia di associazione beta-bloccanti/flecainide\nI farmaci utilizzati comprendono oltre ai beta-bloccanti, anche il verapamil, pur mostrando una risposta parziale.\nDefibrillatore cardiaco impiantabile (ICD).\nLa terapia elettrica con impianto di un defibrillatore cardiaco impiantabile va considerata come ultima possibilit\u00e0 e non come prima scelta, come spesso pu\u00f2 accadere. \u00c8 da riservare solo ai pazienti con pi\u00f9 elevato rischio di sviluppare una tempesta aritmica da CPVT, non frequente, ma molto pericolosa, in cui il device non sempre riesce a salvare la vita del soggetto\nSimpaticectomia.\nIn report recenti, la denervazione simpatica cardiaca condotta mediante simpaticectomia toracoscopica bilaterale ha dimostrato risultati promettenti negli individui i cui sintomi non sono controllati dall'assunzione dei beta-bloccanti, associati o meno alla flecainide."}
{"id": "2632742", "revid": "599013", "url": "https://it.wikipedia.org/wiki?curid=2632742", "title": "Matteo Gritti", "text": "Carriera.\nDal 1998 al 2005 gioca in Italia per il , l'Atalanta, l'Oggiono, l'Alzano Virescit, l'AlbinoLeffe ed infine per il Palazzolo; mentre dal 2005 al 2011 ha giocato in Svizzera prima per il Lugano, poi per gli Young Boys, il Chiasso ed infine per il Bellinzona. Nel febbraio 2012 sigla un contratto con la formazione rumena del Petrolul Ploie\u0219ti, militante in Liga I, con cui scende in campo in tre occasioni. Al termine della stagione non viene riconfermato.\nA settembre 2013, dopo aver fatto la preparazione estiva con il Casazza Calcio (1\u00aa Categoria Bergamasca) decide di condividere l'ambizioso progetto della squadra bergamasca del Villongo, ripartendo dall'Eccellenza lombarda.\nProcedimenti giudiziari.\nCoinvolto nel filone cremonese dello scandalo calcioscomesse con l'ordinanza di applicazione della misura di custodia cautelare emessa dal gip di Cremona il 22 maggio del 2012 per aver manipolato alcune partite del campionato svizzero assieme all'allenatore Marco Ragini e al calciatore Almir Gegi\u0107, la loro posizione di indagati \u00e8 stata archiviata dal tribunale svizzero di competenza per la non sussistenza di elementi per giustificare il reato di truffa o manipolazione delle partite il 7 febbraio 2014.\nIl 9 febbraio 2015 la procura di Cremona termina le indagini e formula per lui e altri indagati le accuse di associazione a delinquere e frode sportiva."}
{"id": "2632747", "revid": "1543377", "url": "https://it.wikipedia.org/wiki?curid=2632747", "title": "Dipartimento di Maip\u00fa (Mendoza)", "text": " \nMaip\u00fa \u00e8 un dipartimento argentino, situato nella parte nord-occidentale della provincia di Mendoza, con capoluogo Maip\u00fa.\nGeografia fisica.\nEsso confina con i seguenti dipartimenti: Godoy Cruz, Guaymall\u00e9n, Lavalle, San Mart\u00edn, Jun\u00edn e Luj\u00e1n de Cuyo.\nSociet\u00e0.\nEvoluzione demografica.\nSecondo il censimento del 2001, su un territorio di 617\u00a0km\u00b2, la popolazione ammontava a 153.600 abitanti, con un aumento demografico del 22,56% rispetto al censimento del 1991.\nAmministrazione.\nIl dipartimento, come tutti i dipartimenti della provincia, \u00e8 composto da un unico comune, suddiviso in 12 distretti (\"distritos\" in spagnolo), che corrispondono agli agglomerati urbani disseminati sul territorio:"}
{"id": "2632750", "revid": "124861386", "url": "https://it.wikipedia.org/wiki?curid=2632750", "title": "Engelbert Lagerwey", "text": "Biografia.\nFiglio di Alida Hendrika van Pel e dell'imprenditore del legno Henricus Gregorius Lagerwey, acquis\u00ec la propria formazione classica frequentando come seminarista il ginnasio statale di Amersfoort e complet\u00f2 poi gli studi con i corsi di teologia presso il seminario di quella citt\u00e0.\nIncarichi ecclesiastici.\nIl 23 ottobre 1904 fu ordinato presbitero e serv\u00ec la chiesa come pastore a Zaandam (1904-1910), Dordrecht (1910-1924) e Utrecht (1924-1945), dove fu parroco della Nuova Cattedrale di Santa Gertrude (1914) e arciprete del Comune e della Provincia di Utrecht. Nel 1924 divenne membro del Capitolo Metropolitano di Utrecht. Con il raggiungimento del 70\u00ba anno di et\u00e0 si dimise dal Capitolo e ne fu nominato membro emerito. Nel frattempo, il 2 ottobre 1941 fu nominato vescovo di Deventer come successore di Johannes Hermannus Berends e il 12 novembre dello stesso anno fu consacrato dall'arcivescovo di Utrecht Andreas Rinkel. Come proprio motto scelse la massima latina \"Eternitati laboramus\" (lavoriamo per l'eternit\u00e0) e mantenne l'incarico episcopale fino alla morte, avvenuta il 13 marzo 1959.\nGenealogia episcopale.\nLa genealogia episcopale \u00e8:\nCHIESA CATTOLICA\nCHIESA ROMANO-CATTOLICA OLANDESE DEL CLERO VETERO EPISCOPALE\nCHIESA VETERO-CATTOLICA"}
{"id": "2632752", "revid": "27624432", "url": "https://it.wikipedia.org/wiki?curid=2632752", "title": "Infrarosso vicino", "text": ""}
{"id": "2632753", "revid": "27624468", "url": "https://it.wikipedia.org/wiki?curid=2632753", "title": "Vicino infrarosso", "text": ""}
{"id": "2632755", "revid": "2116773", "url": "https://it.wikipedia.org/wiki?curid=2632755", "title": "Darren Collison", "text": "Carriera.\nHigh school e college.\nDopo essere uscito dalla Etiwanda High School, prova ad entrare, senza successo, all'Universit\u00e0 dell'Arizona. Decide quindi di andare a UCLA, preferendola a quella di San Diego che lo stava seguendo con interesse.\nGioc\u00f2 la prima stagione (2005-06) come guardia, e le tre successive come playmaker.\nMolto veloce e abile difensivamente, nel suo anno da \"sophomore\" ha una media di 2,2 palle rubate 5,7 assist con il 44,7% da tre.\nNonostante ottime prospettive per il Draft 2007, decide di rimanere all'universit\u00e0 per giocare il suo anno da \"junior\".\nNella stagione 2007-08 ha migliorato la percentuale da tre punti, portandola al 51,7%, e facendo registrare una media dell'87% ai tiri liberi.\nAlla fine della stagione 2008-09, dopo l'anno da \"senior\", si dichiara eleggibile per il draft, venendo scelto alla 21\u00aa chiamata dai New Orleans Hornets.\nA New Orleans si trova, per buona parte della regular season, a coprire il posto del play titolare e stella della squadra Chris Paul: il rookie ex UCLA fornisce cos\u00ec prestazioni eccellenti, costituendo l'unica buona notizia della stagione degli Hornets, fuori dai playoffs e a fine stagione viene inserito nell'All-Rookie First Team. Durante l'estate 2010 viene girato agli Indiana Pacers nell'ambito di uno scambio di 5 giocatori tra 4 team. Nella notte del 12 luglio 2012 viene scambiato insieme al suo compagno di squadra Dahntay Jones ai Dallas Mavericks per il centro francese Ian Mahinmi. Il 3 luglio 2014 firma un contratto di 3 anni per complessivi 16 milioni di dollari con i Sacramento Kings. Dopo 45 partite, nel febbraio del 2015 subisce un infortunio all'anca che gli fa saltare il resto della stagione.\nAlla fine di giugno 2019 annuncia il ritiro dal professionismo, rinunciando a un'offerta da 70 milioni di dollari per cinque anni di contratto, per dedicarsi all'opera di evangelizzatore fra le file dei Testimoni di Geova.\nE' tornato in campo il 25 dicembre 2021 quando ha firmato un contratto decadale con i Los Angeles Lakers, il cui roster era risultato decimato dai casi di positivit\u00e0 al COVID-19."}
{"id": "2632760", "revid": "1310927", "url": "https://it.wikipedia.org/wiki?curid=2632760", "title": "Angelo Raso", "text": "Carriera.\nDal 2003 gioca per il Bellinzona, compagine svizzera."}
{"id": "2632764", "revid": "1305772", "url": "https://it.wikipedia.org/wiki?curid=2632764", "title": "Petrus Jans", "text": "Tra il 1929 e il 1934 studi\u00f2 Teologia presso il Seminario di Amersfoort. Dopo gli anni come cappellano e parroco, (anche a \u0132muiden e Amsterdam) resse il Seminario di Amersfoort tra il 1945 e il 1963, e fino al 1965 vi insegn\u00f2 Teologia dogmatica e pratica.\nNel 1959 fu nominato e consacrato vescovo di Deventer, incarico che mantenne fino al 1979. Mor\u00ec nel 1994."}
{"id": "2632765", "revid": "339392", "url": "https://it.wikipedia.org/wiki?curid=2632765", "title": "CPVT", "text": ""}
{"id": "2632766", "revid": "15756", "url": "https://it.wikipedia.org/wiki?curid=2632766", "title": "Fans (casa discografica)", "text": "La Fans \u00e8 una casa discografica italiana.\nStoria.\nLa Fans venne fondata nel 1965 dai fratelli Fernando, Roberto ed Enzo Esposito, come sottoetichetta della Phonotype (come altre case discografiche quali la Bella Record, la Kappa\u00f2, Leondisco, Emag, Universal, Cadis, Costa Viola).\nL'obiettivo era quello di scoprire e lanciare nuovi artisti: tra i cantanti che incisero per la Fans i pi\u00f9 noti sono sicuramente Gianni Nazzaro, Nancy Cuomo e Angela Luce.\nL'etichetta ha partecipato a molti festival e manifestazioni: oltre al Festival di Napoli, ricordiamo Un disco per l'estate, manifestazione in cui la Fans fu presente nell'edizione del 1968 con \"Solo noi\", cantata da Gianni Nazzaro, nel 1969 con \"Trombone e serenata\", interpretata da Rudy Ventura, e nel 1970 con \"Se non avessi lei\", presentata da Ulisse e le Ombre, la Caravella dei Successi di Bari, a cui partecip\u00f2 nella quarta edizione del 1968 con Gianni Nazzaro, che cant\u00f2 \"Non lo dici mai\", e la Mostra Internazionale di Musica Leggera di Venezia a cui partecip\u00f2 nel 1968 con \"Se tu vuoi litigare\", interpretata da Rudy Ventura.\nNel 1969 inoltre un suo artista, Mack Porter, vinse con il brano \"Dove sei felicit\u00e0\" il concorso Un giovane per l'Europa, tenutosi quell'anno a Lugano.\nTra i vari generi pubblicati, oltre alla musica leggera e al folk vi fu, negli anni '70, il rock progressivo, con gli album di artisti come i Fagnoni Brothers o Gigi Pascal e la Pop Compagnia Meccanica.\nI dischi pubblicati.\nTutte le informazioni riguardanti i dischi, compreso il numero di catalogo e la datazione provengono dai supporti fonografici dell'archivio della Discoteca di stato italiana."}
{"id": "2632768", "revid": "174925", "url": "https://it.wikipedia.org/wiki?curid=2632768", "title": "Tachicardia Ventricolare Polimorfa Catecolaminergica", "text": ""}
{"id": "2632769", "revid": "125726155", "url": "https://it.wikipedia.org/wiki?curid=2632769", "title": "Tyreke Evans", "text": "Caratteristiche tecniche.\nGuardia potente e versatile, pu\u00f2 disimpegnarsi anche nel ruolo di playmaker. Gi\u00e0 nella sua prima stagione NBA \u00e8 considerato uno dei cestisti pi\u00f9 completi della lega, buon penetratore, fa valere la superiorit\u00e0 fisica rispetto ai pari ruolo, possiede un palleggio arresto tiro molto buono ed \u00e8 considerato gi\u00e0 oggi un buon giocatore di post basso in quanto dotato di ottimi fondamentali, nonostante la giovane et\u00e0. Notevole \u00e8 il suo controllo di palla e in particolare le sue propriet\u00e0 di palleggio, con virate, cambi di mano e cambi di direzione che spesso hanno sorpreso i difensori pi\u00f9 abili. \u00c8 molto dotato a crearsi il gioco in isolamento, che molto spesso si concludono con una penetrazione, pi\u00f9 di rado, anche se in progressivo aumento, con un tiro da fuori..\nMolti esperti ritengono che, affinch\u00e9 Evans faccia il salto decisivo tra le super-star della NBA, debba migliorare il suo tiro in sospensione e migliorare di conseguenza le sue percentuali da fuori, che nel primo anno si sono limitate a poco pi\u00f9 del 25% da tre punti.\nCarriera.\nHigh school.\nEvans crebbe nella sua citt\u00e0 natale, Chester, in Pennsylvania, dove venne cresciuto per lo pi\u00f9 dai suoi fratelli maggiori. Frequent\u00f2 la American Christian Academy, e gi\u00e0 al secondo anno era una star della squadra di pallacanestro della scuola nel ruolo di ala piccola, tanto che veniva paragonato a Tracy McGrady. Nel suo quarto e ultimo anno ebbe una media di 32,1 punti a partita e partecip\u00f2 al McDonald's All-American Game, e in questa manifestazione venne eletto MVP dopo una prova da 21 punti, 11 rimbalzi, e 4 assist, trascinando la squadra Est alla vittoria contro l'Ovest per 107-102. In questo suo ultimo anno venne anche scelto come \"Keeper\" (custode) dello SLAM Magazine Diary.\nCollege.\nDopo aver valutato le proposte della Villanova University e dell'Universit\u00e0 del Texas, Tyreke Evans decise di frequentare l'Universit\u00e0 di Memphis. Qui l'allenatore della squadra di pallacanestro decise di non farlo giocare pi\u00f9 come ala piccola, bens\u00ec come guardia. Ci\u00f2 continu\u00f2 sotto Coach John Calipari, che lo mise in quintetto titolare dall'undicesima partita, contro l'Universit\u00e0 di Cincinnati. Questa sua prestazione fu eccellente, caratterizzata da una doppia doppia che era vicina ad una tripla doppia, 14 punti, 11 rimbalzi, 8 assist. Coach Calipari, notando le sue doti, decise di applicarlo come playmaker. Evans venne nominato per ben 8 volte Rookie della settimana nella Conference USA.\nPrese parte al 2009 U.S. Basketball Writers of America, torneo in onore di Oscar Robertson, e fu l'unica matricola ad avere questa possibilit\u00e0.\nIl 31 marzo 2009 si rese eleggibile per il Draft NBA 2009.\nNBA (2009-2019).\nSacramento Kings (2009-2013).\nIl 25 giugno 2009 venne selezionato dai Sacramento Kings come 4\u00aa scelta assoluta al Draft che vide Blake Griffin come prima selezione assoluta.\nEvans divenne presto un punto di riferimento per i Kings, che da diverse stagioni non riuscivano a qualificarsi per i play-off e avevano sempre record bassi di vittorie. Il suo minutaggio fu sempre molto alto, gi\u00e0 nel primo mese, novembre, aveva gi\u00e0 36,1 minuti a partita. Questo stesso mese fu molto positivo per il giovane dalla Pennsylvania, che venne nominato Rookie del Mese per il suo importante contributo nella squadra californiana e per le sue elevate medie, che erano di 18,8 punti, 5,7 rimbalzi, 4,8 assist, 1,3 palle recuperate.\nMolto positiva fu poi la sua prestazione contro i Chicago Bulls il 21 dicembre 2009, in una partita messasi malissimo per la sua squadra indietro anche di 35 punti. Evans guid\u00f2 la rimonta della franchigia di Sacramento fino ad una clamorosa vittoria 102-98, e il ventenne Tyreke segn\u00f2 9 degli ultimi 11 punti della sua squadra. Questa partita ed altre di livello gli valsero il Rookie of the Month per il secondo mese consecutivo. Convocato per la sfida Rookie vs. Sophomore nell'All-Star Weekend, venne nominato MVP del match dopo aver realizzato 26 punti con 6 rimbalzi, 5 assist e 5 palle rubate.\nIl suo \"career high\" risale al 18 gennaio 2010 (34 punti) contro gli Charlotte Bobcats, la sua prima tripla doppia invece all'11 marzo 2010, contro i Toronto Raptors (19 punti, 10 rimbalzi, 10 assist).\nNella sua prima stagione NBA viaggi\u00f2 complessivamente a 20,1 punti, 5,3 rimbalzi e 5,8 assist di media, statistiche molto simili a quelle fatte registrare da LeBron James nel suo primo anno. Tyreke Evans, infatti, \u00e8 stato uno dei soli 5 giocatori della storia della Lega capaci di mantenere almeno 20 punti, 5 rimbalzi e 5 assist nel loro anno da rookie; gli altri sono Michael Jordan, Oscar Robertson, Luka Doncic e appunto LeBron James. La naturale conseguenza alla sua grande stagione da \"rookie\" \u00e8 l'assegnazione da parte della lega del premio per il miglior esordiente della stagione.\nIl secondo anno a Sacramento inizia il 29 ottobre 2010, alla seconda giornata di campionato, in seguito ad una squalifica per guida pericolosa: i Kings perdono, ed Evans realizza 18 punti con 7 assist e 4 rimbalzi. Dopo diverse buone partite sue e della sua squadra, inizia il declino di Sacramento, che subisce alcune lunghe strisce di sconfitte. Anche Evans, sofferente per diversi acciacchi alle caviglie e per la fascite plantare, gioca male ed \u00e8 messo a riposo. Ritornato dopo breve, prosegue in ulteriori partite dal rendimento basso, fino a confezionare 32 punti contro i Los Angeles Clippers nella sconfitta per 100-99 il 27 dicembre 2010, e ad essere il protagonista indiscusso nella partita successiva contro i Memphis Grizzlies due giorni dopo. A 20 secondi dal termine della gara, con i Kings erano indietro 96-95 e possesso degli avversari, Tyreke strappa il pallone dalle mani di O.J. Mayo, corre in contropiede e conclude con una schiacciata. A 3 secondi dal termine lo stesso Mayo riporta in vantaggio i Grizzlies con un difficile tiro in sospensione da 7 metri. Con l'ARCO Arena ormai rassegnata alla 17 sconfitta in 18 partite e solo 1,5 secondi al cronometro, Evans riceve palla dalla rimessa e scaglia una parabola da ben oltre la met\u00e0 campo, segnando: i Kings vincono cos\u00ec 100-98. La seconda parte dell'anno \u00e8 ancora difficile per Evans: si ferma per 19 partite consecutive, ancora per la fascite plantare, saltando il Rookie Game, in cui era stato convocato ed avrebbe giocato come Sophomore. Riprende a giocare a poche partite dalla fine della stagione, quando i Kings registrano una delle fasi migliori dell'annata vincendo un buon numero di partite, comunque inutili per la causa play-off. Tyreke chiude con cifre statistiche inferiori all'anno precedente: 17,8 punti, 5,6 assist, 4,8 rimbalzi in 37 minuti di media, per un totale di sole 57 gare giocate.\nNew Orleans Pelicans (2013-2017).\nIl 10 luglio 2013, Evans viene acquistato dai New Orleans Pelicans in una trade che ha coinvolto tre squadre. L'accordo mand\u00f2 Robin Lopez ai Portland Trail Blazers e Greivis V\u00e1squez ai Kings.\nIl 30 dicembre 2013, Evans ha segnato un tiro vincente con 1,2 secondi rimasti sul cronometro in una partita contro i Trail Blazers. Il 14 aprile 2014, ha segnato 41 punti (career-high) nella vittoria per 101-89 contro gli Oklahoma City Thunder.\nIl 3 aprile 2015, Evans ha sfiorato la tripla doppia con 19 punti, 12 rimbalzi e 9 assist nella vittoria 101-95 contro la sua ex squadra, i Sacramento Kings.\nIl 1\u00ba dicembre 2015, Evans ha giocato la sua prima partita della stagione 2015-16 dopo aver perso le prime 17 partite a causa del recupero di un intervento chirurgico al ginocchio destro. In 31 minuti da titolare, ha registrato 20 punti e 10 assist in perdita ai Memphis Grizzlies. L'11 dicembre 2015, ha segnato 27 punti, realizzando cinque tiri da tre punti, (career-high) nella vittoria 105-103 contro i Washington Wizards. L'11 febbraio 2016 ha subito un altro intervento chirurgico al ginocchio destro ed \u00e8 stato costretto a saltare il resto della stagione.\nIl 15 dicembre 2016, Evans ritorna in campo e realizza una prestazione da 7 punti, 3 rimbalzi e 2 assist in 11 minuti i gioco, vincendo 102-95 sugli Indiana Pacers. Il 12 gennaio 2017, segna 29 punti nella vittoria 104-95 sui Brooklyn Nets.\nIl ritorno a Sacramento (2017).\nIl 20 febbraio 2017 viene ceduto, assieme a Langston Galloway, Buddy Hield, una scelta al primo giro e una scelta al secondo giro del draft 2017 ai Sacramento Kings, in cambio di Omri Casspi e DeMarcus Cousins. Nella sua prima partita Evans segna 15 punti uscendo dalla panchina nella vittoria per 116-100 contro i Denver Nuggets. L'8 marzo 2017, realizza un season-high di 26 punti nella sconfitta per 114-104 contro i San Antonio Spurs.\nMemphis Grizzlies (2017-2018).\nIl 10 luglio 2017, firma un accordo annuale con i Memphis Grizzlies. Il 1 novembre 2017, ha guidato i Grizzlies con 32 punti in una sconfitta 101-99 contro gli Orlando Magic. \u00c8 la prima prestazione di 30 punti da dicembre 2014. Evans gioca da playmaker titolare da met\u00e0 stagione in poi, sostituendo l'infortunato Mike Conley. Il 27 dicembre 2017 realizza 32 punti, 7 rimbalzi e 7 assist nella vittoria di 109-99 sui Los Angeles Lakers. I Grizzlies, per scongiurare qualsiasi tipo ti infortunio prima della trade deadline, non hanno fatto giocare Evans da fine gennaio a inizio febbraio, dopo essere stato al centro di numerosi rumors su una possibile trade. Nella sua prima partita di ritorno, l'11 febbraio ha registrato 12 punti e 5 rimbalzi in una sconfitta 110-92 contro gli Oklahoma City Thunder. Il 23 febbraio ha registrato 15 punti e 10 assist in una sconfitta 112-89 contro Cleveland Cavaliers . Evans segn\u00f2 3 su 7 dall'arco, giocando la sua 28\u00ba partita consecutiva con almeno una tripla, battendo il record di franchigia di 27 partite, precedentemente detenuto da Mike Miller. Il 15 marzo contro i Chicago Bulls, torna in quintetto dopo un'assenza di 10 partite per un infortunio alla costola.\nLa sua stagione \u00e8 stata positiva dopo gli anni difficili causa infortuni.\nIndiana Pacers (2018-2019).\nIl 3 luglio 2018 firma con gli Indiana Pacers un contratto annuale da 12 milioni di dollari. Nel maggio 2019, riceve una squalifica di 2 anni dalla NBA per aver violato il programma anti-droga della federazione.\nProblemi giudiziari.\nIl 31 maggio 2010 \u00e8 stato fermato e arrestato mentre era a bordo della sua Mercedes S65 AMG dalla polizia per superamento dei limiti di velocit\u00e0 e arrestato dopo un lungo inseguimento. Evans, che stava facendo una gara di velocit\u00e0 con un'altra automobile, viaggiava a 130\u00a0mph, circa 210\u00a0km/h, sulla Interstate 80, un'autostrada californiana sempre molto affollata. A causa di questo ha subito il ritiro della patente per 30 giorni e ha dovuto partecipare ad un programma di 80 ore di servizi per la Comunit\u00e0. Per la sua condotta l'NBA ha deciso di punirlo con una giornata di squalifica."}
{"id": "2632773", "revid": "767487", "url": "https://it.wikipedia.org/wiki?curid=2632773", "title": "Iacopo La Rocca", "text": "Carriera.\nInizia a giocare a calcio fin da bambino entrando nel vivaio della , dove compie tutta la trafila delle giovanili sino alla soglia della squadra Primavera. Prosegue la carriera agonistica nella con cui nel 2001 ha modo di esordire tra i professionisti, in Serie C2.\nDopo tre anni coi \"Bianchi\" viene acquistato dal , che nel dicembre 2005 lo gira in prestito al . Nelle annate seguenti milita ancora in prestito nella e nella , facendo la spola tra C2 e C1 ma giocando tuttavia poco a causa della rottura del ginocchio. Approdato nel 2007 nel campionato svizzero, si accasa per quattro anni al , con cui nel 2008 conquista la promozione in Super League e raggiunge la finale di Coppa Svizzera, mentre nella stagione 2011-2012 \u00e8 al .\nNel settembre 2012 viene ingaggiato dagli australiani del . Nel 2014, coi rossoneri, in aprile \u00e8 dapprima finalista nel campionato di A-League \u2014 ricevendo, assieme a Broich, la Joe Marston Medal quale miglior calciatore dell'incontro \u2014, mentre in novembre conquista la AFC Champions League giocando la vittoriosa finale contro gli arabi dell'. Il mese successivo prende poi parte con i \"Sydneysiders\" alla Coppa del mondo per club FIFA, realizzando l'unico gol della sua squadra nella sconfitta ai quarti di finale, ai tempi supplementari (1-3), contro i messicani del ; nell'occasione La Rocca diventa il terzo italiano ad andare a segno nel massimo torneo mondiale per club, dopo Inzaghi e Nesta.\nNel 2015 passa all'. Fermato inizialmente da un infortunio che lo tiene fuori per gran parte della stagione, rientra con la propria squadra ultima in graduatoria, contribuendo a una serie di risultati utili che porta i \"Reds\" dapprima a rimontare in classifica vincendo la \"regular season\", e infine a laurearsi campioni d'Australia battendo nella finale \"play-off\" (3-1) la ex squadra di La Rocca, il Western Sydney. Nell'estate 2017 si accasa al , dove rimane per il successivo biennio fino al proprio ritiro dall'attivit\u00e0.\nStatistiche.\nPresenze e reti nei club.\n\"Statistiche aggiornate al 1\u00ba giugno 2019.\""}
{"id": "2632775", "revid": "287204", "url": "https://it.wikipedia.org/wiki?curid=2632775", "title": "Dodie Smith", "text": "Biografia.\nDorothy nacque a Whitefield, nell'area di Greater Manchester in Lancashire. Suo padre, Ernest Smith, mor\u00ec quando Dodie era ancora un'infante. A seguito della sua morte, nel 1897 circa, la madre di Dorothy, Ella Furber Smith, si trasfer\u00ec dai suoi genitori, William e Margaret Furber, al numero 586 di Chester Road a Old Trafford, Greater Manchester. Dorothy pass\u00f2 in questa casa anni importanti per la sua formazione giovanile. \nNel 1910 Ella si rispos\u00f2, e si trasfer\u00ec col marito e Dodie, all'epoca quattordicenne, a Londra. Nel 1914 Dodie entr\u00f2 alla Royal Academy per studiare arti drammatiche. Nello stesso anno la madre Ella mor\u00ec a causa di un tumore al seno. Durante la malattia di Ella, madre e figlia divennero cristiane scientiste. (Smith, 1974).\nDodie prov\u00f2, senza successo, ad affermarsi come attrice. Nel 1923 inizi\u00f2 a lavorare in un negozio di mobili a Londra. Nel 1939 spos\u00f2 un collega, Alec Beesley. \nNel 1931 Dodie scrisse la sua prima pi\u00e8ce teatrale, di discreto successo, che firm\u00f2 con lo pseudonimo C.L. Anthony.\nNegli anni quaranta Smith e il marito si trasferirono negli Stati Uniti a causa di difficolt\u00e0 sperimentate in seguito alla decisione di Beesley di essere obiettore di coscienza (Smith, 1979). Smith sent\u00ec molto la mancanza dell'Inghilterra durante il suo soggiorno americano; il sentimento nostalgico \u00e8 chiaramente presente nel romanzo, il suo primo, che scrisse in quel periodo: \"Ho un castello nel cuore\" (1948).\nDurante il soggiorno americano i Beesley fecero amicizia con gli scrittori Christopher Isherwood, Charles Brackett e John Van Druten. Anche lo scrittore A.J. Cronin figura fra gli amici della coppia, e Smith sostiene, nelle sue memorie, di aver da lui ricevuto consigli di scrittura.\nSmith \u00e8 conosciuta principalmente per il romanzo \"La carica dei 101\" (1956) (poi adattato nel famoso cartone animato della Disney \"La carica dei 101\"). Il romanzo \"Ho un castello nel cuore\", seppure non altrettanto celebre, ha un nutrito numero di fan fedeli.\nSmith mor\u00ec nel 1990 dopo aver nominato Julian Barnes esecutore letterario, un lavoro che riteneva non gli sarebbe stato di gran peso. Alla morte fu cremata, e le ceneri sparpagliate nel vento. Barnes descrive le difficolt\u00e0 di questo compito nel saggio \"Literary Executions\".\nLe carte personali di Dodie Smith sono conservate nell'Howard Gotlieb Archival Research Center dell'Universit\u00e0 di Boston; includono manoscritti, fotografie, disegni e corrispondenza (fra cui lettere da Christopher Isherwood e John Gielgud).\n\"La carica dei 101\".\nPongo, il cane protagonista de \"La carica dei 101\", fu cos\u00ec chiamato in onore del primo cane dalmata di Smith.\nL'idea per il romanzo venne alla Smith quando un'amica, alla vista dei suoi dalmata, comment\u00f2: \"Questi cani sarebbero perfetti per farne un cappotto di pelliccia!\""}
{"id": "2632785", "revid": "125210265", "url": "https://it.wikipedia.org/wiki?curid=2632785", "title": "The Giver (romanzo)", "text": "The Giver - Il donatore \u00e8 un romanzo di fantascienza distopica per ragazzi del 1993 di Lois Lowry, primo capitolo della quadrilogia che \u00e8 proseguita con \"La rivincita - Gathering Blue\" (2000), \"Il messaggero\" (2004) e \"Il figlio\" (2012)\npubblicato per la prima volta in italiano nel 1995 con il titolo \"Il mondo di Jonas\"; nel 2010 \u00e8 stato ripubblicato col titolo \"The Giver - Il donatore\" e nel 2014 come The Giver per l'uscita del film tratto dal romanzo, \"The Giver - Il mondo di Jonas\".\nIl romanzo ha vinto la Medaglia Newbery nel 1994.\nAmbientato in una societ\u00e0 organizzata, pacifica ed equilibrata del futuro prossimo nella quale non sono presenti le differenze individuali e i sentimenti profondi, il libro racconta l'anno importante della vita di un giovane ragazzo,Jonas.\nNella \"Cerimonia dei Dodici\", a ciascun dodicenne viene assegnato il lavoro che svolger\u00e0 per il resto della vita. Nella Comunit\u00e0 infatti nessuno decide il proprio consorte, la casa, la famiglia n\u00e9 il lavoro, ogni unit\u00e0 familiare \u00e8 meticolosamente assemblata e i bisogni di tutti equamente soddisfatti dal comitato. Non si conoscono i colori, i piaceri, l'amore, le incertezze o i rischi, e persino il tempo atmosferico non cambia.\nJonas, in questa cerimonia, viene insignito del compito di custodire le Memorie dell'Umanit\u00e0. Egli dovr\u00e0 ricevere le memorie dal \"Donatore\", provando sulla propria pelle un terribile e misterioso dolore, sensazioni che nessun altro membro della comunit\u00e0 potr\u00e0 mai conoscere.\nScoprir\u00e0 cos\u00ec che la strada verso la conoscenza \u00e8 un cammino dal quale non si pu\u00f2 fare ritorno. Jonas \u00e8 molto intelligente e spiega a tutti che il vero mondo \u00e8 diverso.\nAdattamento cinematografico.\nIl 15 agosto 2014 esce nelle sale statunitensi \"The Giver - Il mondo di Jonas\", adattamento cinematografico del romanzo. Il film \u00e8 diretto da Phillip Noyce ed interpretato da Brenton Thwaites, nel ruolo di Jonas, da Jeff Bridges nel ruolo del Donatore e da Meryl Streep, Alexander Skarsg\u00e5rd e Katie Holmes."}
{"id": "2632793", "revid": "76963", "url": "https://it.wikipedia.org/wiki?curid=2632793", "title": "Gay\u00e0", "text": "Biografia.\nL'ambiente familiare ha contribuito a comunicarle l'amore per la musica e l'arte, tanto \u00e8 vero che ama definire la sua famiglia come un gruppo musicale: sin da bambina Stephanie viaggia con la sua famiglia per cantare i canti gospel e musica folk nelle prigioni e nelle chiese. Stephanie ha sempre cercato di perfezionare il suo talento e non ha mai riposto nel cassetto il sogno di diventare una cantante.\nA 18 anni Stephanie lascia la sua famiglia per frequentare una famosa Universit\u00e0 e continuare gli studi di arte, canto e recitazione. Dopo il college, Stephanie si trasferisce a New York, nella speranza di poter realizzare il suo grande sogno di diventare un'artista nella \"Grande Mela\". A New York Stephanie si esibisce, talvolta anche gratuitamente, nei \"club\" e per potersi mantenere lavora come cameriera in un rinomato ristorante Italiano. Ed \u00e8 proprio in questo ristorante Italiano che Roby Achilli, durante uno dei suoi viaggi di lavoro, ha occasione di conoscere Stephanie, che le viene presentata da amici comuni come una promettente cantante. Roby viene a conoscenza che la sera stessa, al termine del lavoro, Stephanie si esibisce in un club; cos\u00ec, incuriosito dagli elogi per questa ragazza, decide di andare a vedere la sua esibizione. Quindi, in un modo del tutto casuale, nasce il contatto con il produttore italiano.\nNel 1995 il primo singolo di Gay\u00e0, intitolato \"Lovin' The Way\" e scritto da Marco Mazzantini, \u00e8 pronto per il mercato. Sar\u00e0 arrangiato dallo storico gruppo Bliss Team e uscir\u00e0 in Italia in formato vinile su etichetta \"J&amp;Q Records\", riscuotendo un notevole successo.\nNel 1996 sar\u00e0 la volta di \"Sing Your Soul\", brano pubblicato in Italia sia su CD che su vinile, e che riscuoter\u00e0 particolare successo, a tal punto che verr\u00e0 stampato anche in altri Paesi, quali il Messico e la Spagna.\nAlla fine del mese di marzo del 1998, esce un nuovo brano, \"It's Love\", stampato sia in versione cd singolo che in versione mix da 12\", \"in cui si trova anche una versione realizzata dalle abili mani del noto Remixer italiano Mario Fargetta. In brevissimo tempo, It's Love entra in tutte le classifiche dance e ai primi posti nella classifica ufficiale di vendita italiana. It's Love, hit dell'estate 1998, \u00e8 stata inserita nelle migliori compilation dance ed il brano \u00e8 stato licenziato in tutto il mondo.\nA settembre Gaya' torna in studio, sempre con Marco Mazzantini, per realizzare il nuovo singolo \"Shine On Me\", brano che uscir\u00e0 in Italia nel mese di dicembre dello stesso 1998. \"Shine On Me\" riceve subito numerosi apprezzamenti: i Network e tutte le radio lo programmano e il disco conferma il successo di Gaya'. In una sola settimana \"Shine On Me\" entra al numero 9 nella classifica ufficiale di vendita italiane.\nIl 22 ottobre del 1999 esce il singolo \"I Keep On Dreaming\", in contemporanea con il relativo videoclip realizzato dalla Motion Picture House. Il singolo caratterizzer\u00e0 la stagione invernale 1999/2000; il brano, remixato anche questa volta da Fargetta, entra, fin dai primi giorni di promozione, nelle classifiche dance e nelle airplay dei maggiori networks.\nMa il singolo di maggior successo di Gay\u00e0 uscir\u00e0, contemporaneamente al suo videoclip, a maggio del 2000, e si intitoler\u00e0 \"Never Meet\". La canzone, scritta anch'essa da Marco Mazzantini, viene stampata sia su cd singolo che su mix in vinile, e conterr\u00e0 sia le versioni dance curate sempre da Mario Fargetta, sia una versione pop alternativa, arrangiata dal gruppo \"Bedroom Rockers\".\nIl singolo raggiunge in breve tempo le vette di quasi tutte le classifiche di musica dance italiane, e riesce addirittura a scalare le classifiche di musica pop, diventando un vero e proprio tormentone estivo, a tal punto che il brano verr\u00e0 inserito nella compilation \"All The Hits Now\" dell'estate 2000, e, grazie al successo ottenuto in Italia, verr\u00e0 pubblicato anche all'estero riscuotendo altrettanto successo, e piazzandosi fra le prime posizioni tra le classifiche dance e pop di diversi Paesi.\nNel 2008, il brano \"Never Meet\" viene riproposto in versione Hard Dance Style dal team di dj dell'emittente radiofonica m2o.\nNel 2014 dopo quindici anni dal singolo \"Never Meet\", Gay\u00e0 ritorna in Internet tramite i suoi profili ufficiali in Facebook, Google+, YouTube ed il sito web ufficiale, curati da Mark C. Ratti in collaborazione diretta con Stephanie Haley, Marco Mazzantini (compositore e arrangiatore) e Paolo Moretti (manager)."}
{"id": "2632794", "revid": "1777102", "url": "https://it.wikipedia.org/wiki?curid=2632794", "title": "Monumento naturale di Galeria Antica", "text": "Il Monumento naturale di Galeria Antica \u00e8 un'area naturale protetta del Lazio istituita nel 1999.\nOccupa una superficie di 40 ettari.\nGaleria Antica \u00e8 una citt\u00e0 fantasma usata talvolta come set cinematografico per la conservazione dell'impianto medievale.\n\u00c8 stata riconosciuta come monumento naturale da Natura 2000 ed \u00e8 affidata in gestione a RomaNatura, seppure si trovi in stato di degrado per problemi di attribuzione dei lavori di ripristino.\nStoria.\nEsistono, in base alle fonti pervenuteci, due versioni differenti riguardo alla nascita della citt\u00e0. La prima afferma che la citt\u00e0 fu fondata dall'antico e sconosciuto popolo dei Galerii. La seconda, e pi\u00f9 probabile, afferma invece che la citt\u00e0 fu fondata nel periodo di dominazione etrusca, riconducibile dalla presenza di alcune necropoli di chiara fattura etrusca. Gli etruschi battezzarono questo luogo col nome di \"Careia\" e fungeva come avamposto di guardia per i territori meridionali, tra Veio e Cerveteri. Il dominio etrusco fu spezzato dalla conquista dei romani, come testimoniano alcune costruzioni dai contorni tipicamente romani come gli archi a tutto sesto e le costruzioni ad \u201copus incertum\u201d, ritrovate nella citt\u00e0. Galeria decadde e venne probabilmente abbandonata nel corso delle invasioni barbariche, per poi essere ripopolata solo nel medioevo. Il papa Adriano I, infatti, nel corso dell'VIII secolo d.C. mirava ad espandere i confini dello Stato Pontificio e a consolidare l'area intorno a Roma. Per questo fond\u00f2 una Domusculta proprio a Galeria. Questa costruzione venne poi trasformata in \u201ccurtis\u201d dal papa Gregorio IV nell'840 d.C. &lt;br&gt;\nPoco pi\u00f9 tardi, i Saraceni invasero le coste tirreniche e distrussero la citt\u00e0. Appartenuta ai conti omonimi, tra i quali Gerardo e Riccardo, ritenuti congiunti dei Conti di Tuscolo, per passare durante la met\u00e0 del XIII secolo alla famiglia Orsini che la ricostruirono. La citt\u00e0 cominci\u00f2 a rifiorire, ma col tempo pass\u00f2 di mano in mano a molte famiglie importanti dell'Italia rinascimentale. Il declino di Galeria coincise con l'avvento della famiglia Sanseverino. La citt\u00e0 mut\u00f2 il proprio aspetto da centro fortificato a semplice tenuta agricola. Anche la popolazione, naturalmente, risent\u00ec di questo profondo cambiamento; si assistette infatti ad una preoccupante riduzione demografica della citt\u00e0. Il calo di abitanti culmin\u00f2 con l'arrivo della malaria durante il XVIII secolo, un'epidemia che infest\u00f2 l'intero Agro Romano. Galeria fu completamente abbandonata nel 1809.\nL'abbandono.\nA partire dalla met\u00e0 del XVIII secolo gli abitanti del luogo iniziarono a morire in modo alquanto misterioso. In base a ricerche recenti, \u00e8 possibile attribuire tali morti all'epidemia di malaria, che in quel periodo infestava la zona. Ci\u00f2 che incuriosisce, per\u00f2, \u00e8 l'abbandono degli abitanti della citt\u00e0 a partire dagli inizi del XIX secolo. La gente del luogo fugg\u00ec dalla citt\u00e0 con particolare precipitosit\u00e0, tanto da lasciare non solo gli attrezzi e i suppellettili, ma persino i cadaveri sui carri che avrebbero dovuto seppellire lontano dalla citt\u00e0. I corpi furono rinvenuti qualche anno dopo l'abbandono di Galeria e furono sepolti mezzo secolo pi\u00f9 tardi. Gli abitanti che fuggirono da Galeria, poche decine di persone, si trasferirono solo ad un chilometro dalla citt\u00e0 e fondarono un nuovo borgo, Santa Maria di Galeria Nuova.\nTerritorio.\nLe rovine sorgono su uno sperone tufaceo che confina ad ovest con il fiume Arrone. Lo sperone ha una forma pressoch\u00e9 quadrangolare e in tempi passati costituiva un'ottima difesa naturale. Dopo l'abbandono del 1809, la vegetazione ha preso il sopravvento su tutta l'area dove un tempo sorgeva la citt\u00e0 fortificata, creando un ecosistema unico nel suo genere. L'archeologo inglese Thomas Ashby, che visit\u00f2 le rovine tra il XVIII e il XIX secolo, descrisse il luogo come \"uno dei luoghi pi\u00f9 belli da visitare per coloro che amano gli angoli isolati nelle vicinanze di Roma\" per via della \"pittoresca desolazione delle sue strade, semiricoperte di vegetazione e dei suoi edifici sgretolati\".\nLe rovine.\nSullo sperone di tufo sorgono molte case, completamente invase dalla vegetazione, che un tempo costituivano il cuore pulsante di Galeria. All'interno della citt\u00e0, durante il medioevo, sorgeva un castello andato distrutto, di cui per\u00f2 restano alcune macerie. Annessa al castello c'era la chiesa di San Nicola, di cui possiamo ancora ammirare il campanile risalente dal XVIII secolo, che rappresenta tutto quel che rimane della chiesa. Durante l'epidemia di malaria, infatti, la chiesa fu trasformata in un cimitero improvvisato per seppellire i morti. La chiesa di San Nicola, comunque, non rappresentava l'unica chiesa di Galeria, dato che ne esistevano altre tre. Importante fu la chiesa di Santa Maria della Valle, conosciuta anche con il nome di Ospedale vecchio, devastata da un fulmine intorno al XVI secolo. La chiesa di Sant'Andrea and\u00f2 invece distrutta in un incendio nel 1816, mentre la chiesa di San Sebastiano venne demolita nel 1600. Non esiste un preciso percorso di visita del borgo, eccetto quello della mulattiera principale che lo attraversa. Altre costruzioni, tra cui il ponte che sovrasta il fiume Arrone a valle del borgo, si trovano sparse e seminascoste dalla vegetazione un po' ovunque, nei dintorni della zona centrale\nFauna.\nGli animali che vivono nell'area sono diversi e numerosi. Si possono osservare civette e nibbi sorvolare la collina, mentre volpi e ricci si nascondono tra i ruderi. Alcuni merli si nascondono nelle querce. Anche l'airone cenerino visita questi luoghi nel periodo delle migrazioni. Nelle acque del fiume Arrone nuotano barbi, cavedani, rovelle e anguille.\nFlora.\nRicoperto da un'intricata vegetazione, il borgo \u00e8 completamente disabitato da due secoli. Ci\u00f2 ha permesso il formarsi di un ecosistema, di notevole interesse per via della sua variet\u00e0, la cui rigogliosa vegetazione comprende soprattutto lecci, allori, aceri e, nell'umidit\u00e0 delle forre, anche salici, olmi ed ontani. Proprio per via dell'imponente presenza di una vegetazione varia, la Regione Lazio ha dichiarato, nel 1999 le rovine di Galeria \"Monumento naturale\".\nAccessibilit\u00e0.\nL'accesso a Galeria Antica \u00e8 completamente gratuito e ci si pu\u00f2 arrivare attraverso Santa Maria di Galeria. Tuttavia \u00e8 sconsigliato addentrarsi nelle rovine senza una guida o una particolare conoscenza del luogo. Il territorio, infatti, presenta numerose buche di notevole profondit\u00e0, spesso nascoste dalla vegetazione. Alcune rovine, inoltre, sono rese inaccessibili per via della loro instabilit\u00e0.\nLeggende.\nCircola un'antica leggenda che narra la storia di un fantasma di nome \"Senz'affanni\". Il fantasma sarebbe lo spirito di un abitante del luogo, morto probabilmente durante il periodo della malaria, che torna ogni anno tra le antiche rovine di Galeria, cantando e suonando per la sua amata donna, in sella ad un bellissimo cavallo bianco. Diversi testimoni, infatti, affermano di aver sentito provenire dalle rovine il tipico rumore prodotto dagli zoccoli di un cavallo, accompagnato da un suono simile ad un lamento. Il fantasma si fa vivo principalmente in inverno, durante le piene del fiume Arrone. Gli scettici affermano, invece, che i rumori che i testimoni sostengono di udire sono prodotti in realt\u00e0 dalle acque dell'Arrone che sbattono sulle rocce, nel punto in cui il fiume attraversa alcune cavit\u00e0 sotto al borgo."}
{"id": "2632797", "revid": "1272592", "url": "https://it.wikipedia.org/wiki?curid=2632797", "title": "Casini", "text": ""}
{"id": "2632798", "revid": "353200", "url": "https://it.wikipedia.org/wiki?curid=2632798", "title": "Igilium", "text": ""}
{"id": "2632822", "revid": "6923", "url": "https://it.wikipedia.org/wiki?curid=2632822", "title": "Gorilla Grodd", "text": "Gorilla Grodd \u00e8 un personaggio dei fumetti DC Comics, creato da John Broome e Carmine Infantino. \u00c8 un supercriminale, tra i principali nemici di Flash. Debutt\u00f2 in \"The Flash\" n. 106 (aprile-maggio 1959).\nBiografia del personaggio.\nGorilla Grodd \u00e8 un gorilla telepatico super intelligente con il potere di controllare le menti altrui. Una volta non era che un semplice gorilla, ma dopo che una navicella aliena (collegata alla meteora radioattiva che diede i poteri ad Hector Hammond) si schiant\u00f2 in Africa, a Grodd e ad alcuni gorilla che si trovavano con lui fu data la super intelligenza dal pilota della navicella. Grodd ed il suo compatriota Solovar svilupparono dei poteri telecinetici e telepatici. Scegliendo l'alieno come leader, i gorilla costruirono una citt\u00e0 avanzata sotto il nome di Gorilla City. I gorilla vissero in pace finch\u00e9 la loro citt\u00e0 non fu scoperta da alcuni esploratori indiscreti. Grodd costrinse uno di loro ad uccidere l'alieno, ne prese il posto come leader di Gorilla City e pianific\u00f2 di conquistare il mondo. Solovar contatt\u00f2 telepaticamente Barry Allen per avvertirlo del piano del gorilla malvagio, e riuscirono cos\u00ec a sconfiggerlo. Il criminale ritorn\u00f2, per\u00f2, pi\u00f9 volte causando guai a Flash e ai suoi alleati.\nIn un confronto con Wally West, Grodd increment\u00f2 i poteri cerebrali della maggior parte degli animali di Central City. Sper\u00f2 di mettere le vite degli umani in pericolo, ma il piano fall\u00ec in quanto alcuni degli animali domestici erano troppo affezionati ai loro padroni. I piani di Grodd fallirono grazie a Flash e all'assistenza del Pifferaio, Vixen, e di Rex il Cane Meraviglia.\nAd un certo punto, l'immortale Vandal Savage rap\u00ec il membro dei Giovani Titani Omen e la utilizz\u00f2 per creare un team di avversari perfetto da scagliare contro i Titans. Savage chiese a Grodd di divenire membro della squadra, il Tartarus. Addolc\u00ec l'offerta con la promessa di potere e immortalit\u00e0. Grodd si un\u00ec ai Tartarus nella loro missione di sintetizzare il sangue immortale della Mistress dell'H.I.V.E., Addie Kane. Savage tentava di creare un siero che potesse donare l'immortalit\u00e0. I loro piani andarono in fumo quando intervennero i Titans, e i Tartarus si ritirarono. Successivamente, Tempest guid\u00f2 una missione di salvataggio per salvare Omen dalle mani di Savage. Durante il tentativo, i Tartarus si ribatterono contro i Titans, ma furono sconfitti per i ripensamenti di due membri. Questo perch\u00e9 Omen scelse di proposito dei membri che non avrebbero lavorato bene insieme. Quando Siren cambi\u00f2 improvvisamente lato e aiut\u00f2 Tempest a fuggire, i Tartarus si sciolsero ed ogni membro and\u00f2 per la sua strada.\nUno dei piani pi\u00f9 grandi di Grodd, fu la pianificazione dell'assassinio di Solovar e la manipolazione di Gorilla City alla guerra contro l'umanit\u00e0, con l'aiuto di un \"governo ombra\", guidato da alcuni gorilla in vista, chiamato Simian Scarlet. Durante questo periodo, Grodd assorb\u00ec troppa energia neurale dai suoi compatrioti, lasciandolo con l'intelligenza di un normalissimo gorilla. Da l\u00ec fu ricoverato, e il tentativo fallito di costruire una base in Florida port\u00f2 alla sua cattura e all'incarcerazione da parte di Iron Heights.\nGrodd fu visto anche nella storia \"Nemici Pubblici\" di \"Superman/Batman\" controllando numerosi criminali ed eroi al fine di distruggere Superman e Batman per un miliardo di dollari, offerti dall'allora Presidente degli Stati Uniti Lex Luthor. Nonostante utilizzasse nemici come Mongul, Solomon Grundy, Lady Shiva, e Nightshade, Superman e Batman riuscirono a scoprire chi ci fosse dietro gli attacchi, e si sbarazzarono di Grodd in un attimo.\nGrodd fu il responsabile dello storpiamento dell'amico di Flash Hunter Zolomon, facendo di lui il criminale Zoom quando Hunter tent\u00f2 di cambiare gli avvenimenti cos\u00ec che non fossero mai accaduti. Hunter pens\u00f2 spesso a come Grodd lo utilizz\u00f2 come pedina in quella lotta, mentre ne discuteva con Flash.\nGrodd attacc\u00f2 il Corpo Internazionale Ultramarino, devastandolo. Devast\u00f2 la citt\u00e0 africana di Kinshasa, mangiando letteralmente molti ostaggi, cos\u00ec che il Corpo potesse naufragare la citt\u00e0 fino ad esso. Grodd mise sottosopra la loro citt\u00e0 e neutralizz\u00f2 molti dei loro membri. Durante il corso di questo incidente, Beryl inform\u00f2 il team che Grodd era il ricercato mondiale n. 3. Fece non pi\u00f9 di diciotto tentativi di eliminare la razza umana dalla faccia della Terra.\nUno dei tentativi comparve in \"Son of Ambush Bug\" n. 5 (novembre 1986). Grodd viaggi\u00f2 fino all'epoca cretacea \"per spazzare via tutte le tracce dell'evoluzione umana dalla linea temporale\". Il suo piano fu sventato da una combinazione dell'improvvisa comparsa di Titano, e di un insetto risvegliatosi da un incubo. Se la missione di Grodd fu un fallimento o no \u00e8 discutibile: l'insetto si svegli\u00f2 da \"Anchor-Ape Clark Kong\".\nNella serie limitata del 1991 \"Angel and the Ape\", si scopr\u00ec che Grodd era il nonno del partner di Angel, Sam Simeon. Questo fu in conflitto con \"Martian Manhunter Annual\" n. 2 (1999), che afferm\u00f2 che Sam Simeon era il fratello di Grodd.\nIn \"Justice League of America Wedding Special\", Gorilla Grodd \u00e8 tra i criminali visti come membri della Injustice League Unlimited.\nIn \"JLA Classified\" (vol. 3) dal n. 1 al n. 3, del 2004, Grodd e le sue forze attaccarono il Corpo Ultramarino. Grodd uccise molti dei cittadini che avrebbe dovuto proteggere. Mangi\u00f2 personalmente alcuni umani.\nIn \"Salvation Run\" n. 3, Grodd si allea con il Joker per mettere insieme una loro fazione di criminali esiliati. Nel n. 4, uccise Monsieur Mallah e The Brain, solo per essere scaraventato gi\u00f9 da un dirupo dal Joker. Fu visto in vita nell'ultimo numero, tentando di vendicarsi del Joker.\nIn \"Justice League of America\" n. 21, Grodd fu mostrato tra i membri della nuova Societ\u00e0 Segreta di Libra e piazzato nel cerchio pi\u00f9 segreto. In Crisi Finale n. 4, Gorilla Grodd fu tra i pi\u00f9 grandi eroi e super criminali che furono trasformati in Giustificatori. In \"Final Crisis: Resist\", e fu inviato a prendere Snapper Carr e Cheetah, ma fall\u00ec.\nPoteri e abilit\u00e0.\nLe abilit\u00e0 psichiche di Grodd gli permettono di mettere gli altri esseri sotto controllo mentale. Pu\u00f2 anche proiettare fasci di laser telecinetici, tramutare telecineticamente la materia, e trasferire la sua coscienza nei corpi altrui. \u00c8 un genio della scienza che ha regolato l'avanzata tecnologia di Gorilla City e che ha creato molte incredibili invenzioni di sua mano.\nGrood dispone inoltre di una forza sovrumana che, sebbene sia inferiore a quella di Doomsday, Superman o Aquaman, rimane tra le pi\u00f9 rilevanti dell'Universo DC Comics: inizialmente in grado di sollevare senza il minimo sforzo fino a , grazie ad un esperimento di Lex Luthor la sua forza \u00e8 stata ulteriormente incrementata permettendogli di sollevare, sempre senza sforzo, anche pi\u00f9 di .\nGrood \u00e8 in grado di lanciare in aria automobili con una mano sola, far tremare il terreno colpendolo ripetutamente e abbattere pareti senza sforzo. Oltre ad avere una forza, una resistenza sovrumana, Grood \u00e8 dotato di notevole agilit\u00e0, invecchiamento rallentato e guarigione accelerata\nGorilla Grood \u00e8 dotato anche di una pelle virtualmente impenetrabile, in grado di resistere a proiettili, alte temperature o a impatti.\nAltre versioni.\nGorilla Grodd ha una sua controparte, su una Terra nell'universo anti-materiale post-Crisi, chiamato Generale Grodd che \u00e8 un membro della Justice Underground. Questa versione \u00e8 un libero combattente proveniente da una nazione di scimmie militaristica.\nAltri media.\nAnimazione.\nDC Animated Universe.\nGorilla Grodd \u00e8 un criminale ricorrente dell'DC Animated Universe, doppiato, in inglese, dall'attore Powers Boothe nelle serie animate \"Justice League\" e \"Justice League Unlimited\". Generalmente, ci si rifer\u00ec a lui semplicemente come \"Grodd\", sebbene Flash lo menzion\u00f2 come \"Gorilla Grodd\" nell'episodio \"Comfort and Joy\" e Dottor Fate fece lo stesso nell'episodio \"The Great Brain Robbery\"."}
{"id": "2632825", "revid": "767487", "url": "https://it.wikipedia.org/wiki?curid=2632825", "title": "Lu\u00eds Cardoso", "text": "Biografia.\nCardoso \u00e8 nato a Cailaco, localit\u00e0 nell'interno di Timor Est.\nPoich\u00e9 suo padre parlava mambai e sua madre lacl\u00f3, in casa di Lu\u00eds Cardoso fu adottata come lingua d'uso il tetum. Lu\u00eds Cardoso ha studiato nei collegi missionari di Soibada, Fuiloro e nel Seminario di Dare. Al momento della rivoluzione dei Garofani in Portogallo era iscritto al Liceo Dr. Francisco Machado di Dili, e avrebbe continuato i suoi studi in Portogallo.\nNon fu dunque presente nel suo paese durante la guerra civile e durante l'invasione indonesiana, e concluse i suoi studi in esilio. Si \u00e8 laureato all'Istituto Superiore di Agraria di Lisbona, dove ha incontrato l'opera poetica di Ruy Cinatti che lo ha aiutato a fare il viaggio di ritorno nel mondo fisico e soprannaturale di Timor Est.\nHa disimpegnato la funzione di rappresentante del Consiglio Nazionale della Resistenza Maubere, tra altre attivit\u00e0 come quelle di contastorie, cronista della rivista F\u00f3rum Estudante e professore di T\u00e9tum e Portoghese nei corsi di formazione speciali per timorensi."}
{"id": "2632830", "revid": "6923", "url": "https://it.wikipedia.org/wiki?curid=2632830", "title": "Chiggy Wiggy", "text": "Chiggy Wiggy \u00e8 il singolo promotore della colonna sonora del film best seller di fattura bollywoodiana \"Blue\", interpretato dalla cantante Australiana Kylie Minogue con l'attore nonch\u00e9 protagonista del film Akshay Kumar. La release ufficiale \u00e8 prevista solo in India, mentre la canzone \u00e8 scaricabile legalmente dalla piattaforma digitale ITunes.\nDescrizione.\nIl singolo \u00e8 un pezzo indie pop, prodotto dal vincitore Oscar A.R. Rahman. Il pezzo si presenta in due versioni, una editata che fa parte del film di cui ne \u00e8 la colonna sonora, un'altra pi\u00f9 lunga che \u00e8 l'originale.\n\u00c8 stato girato anche un video per il lancio del singolo, che per\u00f2 ha visto la luce solo in India e non nel resto del mondo. Il video \u00e8 una sequenza dello stesso film, in cui la cantante interpreta un cameo nel ruolo di se stessa.\nIl titolo si rif\u00e0 ad una popolare danza indiana.\nIl duetto ha ottenuto parecchio successo in India, dove \u00e8 arrivato al primo posto della classifica ufficiale indiana. Un record per Kylie, visto che finora mai nessun artista internazionale era riuscito ad entrare nella classifica indiana, affollata di artisti nazionali.\nKylie \u00e8 la seconda artista internazionale (il primo fu Sylvester Stallone) ad interpretare un ruolo in un film di Bollywood, la celebre antagonista indiana di Hollywood. Il suo ruolo visto come \"Item Girl\", non ha particolari legami con la trama del film, ma \u00e8 solo un cameo. La sua collaborazione al pezzo ed al film \u00e8 un voluto motivo di rendere internazionale il cinema di Bollywood. Il pezz\u00f2 \u00e8 stato registrato nello studio della cantante a Londra, mentre il video in India."}
{"id": "2632832", "revid": "767487", "url": "https://it.wikipedia.org/wiki?curid=2632832", "title": "Colpo doppio del camaleonte d'oro", "text": " Colpo doppio del camaleonte d'oro \u00e8 un film del 1967, diretto dal regista Giorgio Stegani.\nTrama.\nVittorio, impiegato di un'agenzia di assicurazioni, \u00e8 l'unico testimone di un incidente dove \u00e8 morto un ladro detto \"il camaleonte d'oro\". Nella sua valigia Vittorio trova le istruzioni per realizzare una rapina, quindi decide di assumere l'identit\u00e0 del \"camaleonte d'oro\" e realizzare la rapina."}
{"id": "2632844", "revid": "520814", "url": "https://it.wikipedia.org/wiki?curid=2632844", "title": "Francisco Javier Luke", "text": ""}
{"id": "2632858", "revid": "547992", "url": "https://it.wikipedia.org/wiki?curid=2632858", "title": "La legge dei gangsters", "text": "La legge dei gangsters \u00e8 un film del 1969 diretto da Siro Marcellini.\nTrama.\nRino Quintero, un boss della malavita appena uscito di prigione, progetta insieme al ricettatore Fulvio Rigani e sua moglie Maide, un colpo milionario da mettere a segno, a Genova, ai danni di una banca. Rino, per eseguire il colpo, ingaggia due giovani ladri di gioielli, Franco e Renato, e un emigrato disoccupato, Bruno Maineri. A finanziare l'impresa viene contattato Ranier, un francese che pretende il trenta per cento del bottino.\nDistribuzione.\nDistribuito nei cinema italiani l'8 agosto 1969, il film ha incassato complessivamente 140.995.000 di lire dell'epoca."}
{"id": "2632860", "revid": "1543377", "url": "https://it.wikipedia.org/wiki?curid=2632860", "title": "R\u00edo Turbio", "text": "R\u00edo Turbio \u00e8 un comune (\"municipio\" in spagnolo) dell'Argentina, appartenente alla provincia di Santa Cruz, nel dipartimento di G\u00fcer Aike.\nLa citt\u00e0, fondata il 14 dicembre 1942, si trova a 264\u00a0km dalla capitale della provincia di Santa Cruz, R\u00edo Gallegos.\nIn base al censimento del 2001, nel territorio comunale dimorano 6.650 abitanti, con una diminuzione dell'1,4% rispetto al censimento precedente (1991)."}
{"id": "2632861", "revid": "287204", "url": "https://it.wikipedia.org/wiki?curid=2632861", "title": "Dry (romanzo)", "text": "Dry \u00e8 un romanzo autobiografico di Augusten Burroughs del 2003.\n\u00c8 il seguito ideale del precedente \"Correndo con le forbici in mano\" del 2002.\nTrama.\nIn \"Dry\" ritroviamo Augusten, ormai venticinquenne, ricco pubblicitario di successo a Manhattan ma con una vita sociale e personale segnata da alcool, droga e promiscuit\u00e0. Tra disintossicazioni e ricadute, entusiasmi e delusioni, amori e amicizie, l'autore ci guida con il suo abituale stile cinico, divertente e a tratti commovente attraverso i mesi pi\u00f9 difficili della sua vita."}
{"id": "2632863", "revid": "36426", "url": "https://it.wikipedia.org/wiki?curid=2632863", "title": "Palazzo Cambi-Del Nero", "text": ""}
{"id": "2632864", "revid": "36426", "url": "https://it.wikipedia.org/wiki?curid=2632864", "title": "Palazzo Cambi del Nero", "text": ""}
{"id": "2632866", "revid": "116029994", "url": "https://it.wikipedia.org/wiki?curid=2632866", "title": "Riserva naturale di Monte Mario", "text": "La riserva naturale di Monte Mario \u00e8 un'area naturale protetta in provincia di Roma. La riserva occupa una superficie di 238 ettari ed \u00e8 stata istituita nel 1997 su una parte di Monte Mario a Roma..\nTerritorio.\nNel territorio del parco si trova il monte Cacciarello.\nPunti di interesse.\nNel parco si trovano Villa Mazzanti, Villa Madama, Villa Miani e Villa Mellini, sede dell'Osservatorio astronomico di Roma."}
{"id": "2632867", "revid": "729019", "url": "https://it.wikipedia.org/wiki?curid=2632867", "title": "Stora mossen (metropolitana di Stoccolma)", "text": "Stora mossen \u00e8 una stazione della metropolitana di Stoccolma.\nGeograficamente situata presso il quartiere di \"Ulvsunda\", a sua volta incluso all'interno della circoscrizione di Bromma, la fermata \u00e8 posizionata sul percorso della linea verde della rete metroviaria locale tra le stazioni Alvik e Abrahamsberg.\nLa sua apertura ufficiale risale al 26 ottobre 1952, proprio come tutte le altre stazioni comprese nella sezione tra H\u00f6torget e V\u00e4llingby. Prima dell'entrata in funzione della metropolitana vera e propria, dal 1944 era qui operativa la ferrovia leggera \"\u00c4ngbybanan\".\nLa piattaforma \u00e8 collocata in superficie, parallela all'importante arteria stradale \"Drottningholmsv\u00e4gen\", ed \u00e8 accessibile dall'ingresso ubicato sulla strada \"Stora Mossens Backe\". La progettazione venne affidata all'architetto Peter Celsing, mentre nel 2001 ci fu una ristrutturazione curata dal personale del gruppo FFNS Arkitekter. Un anno pi\u00f9 tardi l'artista polacca Marianna Zaborska ha decorato gli interni della stazione.\nL'utilizzo medio quotidiano durante un normale giorno feriale \u00e8 pari a 2.500 persone circa."}
{"id": "2632868", "revid": "287204", "url": "https://it.wikipedia.org/wiki?curid=2632868", "title": "Primera Divisi\u00f3 1997-1998", "text": "La Primera Divisi\u00f3 1997-1998 fu la terza edizione del campionato andorrano di calcio, disputato tra l'ottobre 1997 e il 10 maggio 1998 e si concluse con la vittoria finale del Principat al suo secondo titolo.\nCapocannoniere del torneo fu Rafael Sanchez Pedrosa (FC Santa Coloma) con 36 reti.\nFormula.\nLe squadre passarono da 12 a 11 e si incontrarono in turni di andata e ritorno per un totale di 20 giornate. Al fine di ripristinare 12 squadre nella stagione successiva non furono previste retrocessioni in segona Divisi\u00f3.\nLa vincente del torneo si qualific\u00f2 alla Coppa UEFA 1998-1999.\nIl \"Deportivo La Massana\" cambi\u00f2 nome in \"Magatzems Lima\" mentre il \"Gimnastic Valira\" divent\u00f2 \"Assegurances Doval\".\nAlla fine della stagione il FC Andorra Veterans si sciolse.\nSquadre partecipanti.\nTutte le partite furono disputate nello Estadi Comunal d'Aixovall.\nClassifica.\nLegenda:\nNote:"}
{"id": "2632871", "revid": "1654832", "url": "https://it.wikipedia.org/wiki?curid=2632871", "title": "Siro Marcellini", "text": ""}
{"id": "2632873", "revid": "27625908", "url": "https://it.wikipedia.org/wiki?curid=2632873", "title": "Gip (iena)", "text": ""}
{"id": "2632881", "revid": "110157", "url": "https://it.wikipedia.org/wiki?curid=2632881", "title": "Alb\u00e1n (Nari\u00f1o)", "text": "Alb\u00e1n \u00e8 un comune della Colombia facente parte del dipartimento di Nari\u00f1o.\nIl centro abitato venne fondato da Garc\u00eda D\u00edaz Arias e Tom\u00e1s L\u00f3pez nel 1558, mentre l'istituzione del comune \u00e8 del 20 aprile 1903."}
{"id": "2632883", "revid": "110157", "url": "https://it.wikipedia.org/wiki?curid=2632883", "title": "Aldana", "text": "Aldana \u00e8 un comune della Colombia facente parte del dipartimento di Nari\u00f1o.\nL'istituzione del comune \u00e8 del 1911."}
{"id": "2632886", "revid": "767487", "url": "https://it.wikipedia.org/wiki?curid=2632886", "title": "Armi contro la legge", "text": "Armi contro la legge \u00e8 un film del 1961, diretto dal regista Ricardo Blasco."}
{"id": "2632888", "revid": "1305772", "url": "https://it.wikipedia.org/wiki?curid=2632888", "title": "Liberation (carattere)", "text": "Liberation \u00e8 il nome collettivo di tre famiglie di caratteri TrueType: Liberation Sans, Liberation Serif e Liberation Mono.\nLa famiglia \u00e8 dimensionalmente compatibile con i seguenti caratteri Monotype (nello stesso ordine): Arial, Times New Roman e Courier New, i caratteri comunemente pi\u00f9 utilizzati su sistemi operativi Microsoft Windows e su Office. Liberation Sans e Liberation Serif sono stati ottenuti rispettivamente da Ascender Sans e Ascender Serif; Liberation Mono utilizza il modello di base di Ascender Sans e Ascender Uni Duo.\nSono distribuiti con la licenza GNU General Public License, con l'avvertenza che i documenti che incorporano questi caratteri non vengono automaticamente a cadere sotto la licenza GNU GPL. In questo modo, questi caratteri permettono ai sistemi FLOSS di avere font di alta qualit\u00e0 metrico-compatibile con il software Microsoft.\nStoria.\nI caratteri, come Ascender Sans e Ascender Serif, sono stati sviluppati da Steve Matteson di Ascender Corp..\nUna variante di questa famiglia di caratteri, con l'aggiunta di un carattere a spaziatura fissa e la licenza open-source, \u00e8 stata prodotta da Red Hat con il nome di Liberation font.\nI caratteri sono stati sviluppati in due fasi: nella prima fase \u00e8 stato prodotto un insieme di caratteri pienamente utilizzabili, ma che non avevano la capacit\u00e0 di pieno hinting. La seconda fase ha reso disponibili, all'inizio del 2008, il pieno hinting dei font.\nIl Progetto Fedora, a partire dalla versione 9, ha usato versioni del font Liberation con caratteristiche leggermente riviste rispetto al contribuito di Ascender: tra queste, si ha uno zero barrato e alcune modifiche apportate a beneficio dell'internazionalizzazione.\nCaratteristiche.\nLiberation Sans e Liberation Serif corrispondono strettamente alle metriche di caratteri di Monotype Corporation: rispettivamente Arial e Times New Roman.\nLiberation Mono ha uno stile pi\u00f9 vicino al Liberation Sans che al Courier New di Monotype, anche se la sua metrica corrisponde a quella del Courier New.\nI caratteri Liberation sono intesi come un'alternativa libera e open source ai caratteri citati.\nConfronto tra la versione iniziale dei caratteri Liberation e quelli con cui sono compatibili:\nTutti e tre i tipi di carattere supportano codici di pagina 437, 737, 775, 850, 852, 855, 857, 860, 861, 863, 865, 866, 869, 1250, 1251, 1252, 1253, 1254, 1257, il set di caratteri Macintosh (US roman), e il set di caratteri OEM di Windows,"}
{"id": "2632892", "revid": "113200161", "url": "https://it.wikipedia.org/wiki?curid=2632892", "title": "Let's Change the World with Music", "text": "Let's Change the World with Music \u00e8 il nono album del gruppo inglese Prefab Sprout, pubblicato dalla Kitchenware nel 2009."}
{"id": "2632893", "revid": "121874039", "url": "https://it.wikipedia.org/wiki?curid=2632893", "title": "Ponte di Arta", "text": "Il ponte di Arta (in greco \u03a4\u03bf \u03b3\u03b9\u03bf\u03c6\u03cd\u03c1\u03b9 \u03c4\u03b7\u03c2 \u0386\u03c1\u03c4\u03b1\u03c2 \"To giof\u00fdri tis \u00c1rtas\") \u00e8 un ponte in pietra che attraversa il fiume Arachthos (\"\u0391\u03c1\u03ac\u03c7\u03b8\u03bf\u03c2\") nelle vicinanze della citt\u00e0 di Arta (\"\u0386\u03c1\u03c4\u03b1\") in Grecia. Il ponte divenne famoso per la omonima ballata folcloristica centrata sul sacrificio umano dalla quale sono emersi proverbi greci ed espressioni tipiche associate agli interminabili ritardi espressi nella ballata: \"Tutto il giorno a costruirlo, e di notte collassava\".\nStoria.\nStando al cronista dell'Epiro Panayiotis Aravantinos, il ponte fu costruito ai tempi degli antichi romani, mentre secondo alcune tradizioni fu costruito quando Arta divenne la capitale del Despotato di Epiro, possibilmente sotto Michele II Ducas (1230-1271). Altre date di costruzione plausibili variano dal 1602 al 1606.\nBallata popolare.\nSecondo la ballata popolare ogni giorno 1.300 costruttori, 60 apprendisti, 45 artigiani e muratori, sotto la guida del capomastro, cercava di costruire un ponte le cui fondamenta crollavano ogni mattina. Infine, un uccello con una voce umana inform\u00f2 il capomastro che per far rimanere il ponte in piedi, egli doveva sacrificare la sua stessa moglie. La moglie viene uccisa e gettata nella fondamenta della costruzione, da dove comincia a pronunciare maledizioni che si concludono in benedizioni."}
{"id": "2632894", "revid": "767487", "url": "https://it.wikipedia.org/wiki?curid=2632894", "title": "Ancuya", "text": "Ancuya \u00e8 un comune della Colombia facente parte del dipartimento di Nari\u00f1o.\nIl centro abitato venne fondato da un gruppo di francescani nel 1534."}
{"id": "2632896", "revid": "1305772", "url": "https://it.wikipedia.org/wiki?curid=2632896", "title": "Rosario Cacopardo", "text": "Biografia.\nFiglio di Giuseppe Cac\u00f2pardo Crisafulli (1859\u20131926) e di Giuseppa La Spada (1866\u20131953), era membro di una delle famiglie pi\u00f9 agiate di Savoca, appartenenti al ceto aristocratico-latifondista della zona. Dopo aver conseguito la laurea in giurisprudenza presso l'Universit\u00e0 degli Studi di Messina, inizi\u00f2 ad esercitare la professione di avvocato nel capoluogo peloritano nello studio legale della famiglia di Michelangelo Trimarchi, come esperto di diritto amministrativo.\nNel 1942 ader\u00ec al neonato Movimento Indipendentista Siciliano insieme con Andrea Finocchiaro Aprile, Attilio Castrogiovanni, Concetto Gallo, Antonino Varvaro. Fu un importante collaboratore di Lucio Tasca e di Salvatore Gallo Poggi, con il quale svolse un ruolo attivo come indipendentista nella fase dello sbarco degli Alleati e nella costituzione del cosiddetto \"blocco agrario latifondista\".\nAi vertici del movimento nel messinese, nel 1947 fu eletto, nel collegio di Messina, deputato all'Assemblea Regionale Siciliana con 8.041 preferenze; rimarr\u00e0 in carica per tutta la legislatura, fino al 1951.\nFu amico personale e collaboratore di Giuseppe Alessi, primo presidente della Regione Siciliana.\nNel 1948 fu il principale fautore della riconquistata autonomia del suo paese natale, che era stato soppresso dal regime fascista nel 1928 ed accorpato al limitrofo comune di Santa Teresa di Riva. Rosario Cac\u00f2pardo aveva un fratello di nome Paolo che fu sindaco di Savoca tra il 1948 ed il 1958.\nNel 1953 si present\u00f2 alle elezioni politiche come candidato del PCI nel collegio senatoriale di Messina. In occasione del comizio conclusivo di detta campagna elettorale, nel giugno 1953, venne colpito da infarto. A causa di detta infermit\u00e0, poche settimane dopo, senza peraltro risultare eletto, mor\u00ec prematuramente all'et\u00e0 di cinquant'anni."}
{"id": "2632898", "revid": "372624", "url": "https://it.wikipedia.org/wiki?curid=2632898", "title": "Lago di Nazzano", "text": ""}
{"id": "2632901", "revid": "834", "url": "https://it.wikipedia.org/wiki?curid=2632901", "title": "Arboleda", "text": "Arboleda (in passato Berruecos, che rimane il nome del centro abitato principale) \u00e8 un comune della Colombia facente parte del dipartimento di Nari\u00f1o.\nIl centro abitato venne fondato da Jaime Montero nel 1859."}
{"id": "2632902", "revid": "1543377", "url": "https://it.wikipedia.org/wiki?curid=2632902", "title": "Barbacoas (Colombia)", "text": "Barbacoas \u00e8 un comune della Colombia facente parte del dipartimento di Nari\u00f1o.\nIl centro abitato venne fondato da Francisco de la Parada y Z\u00fa\u00f1iga nel 1600."}
{"id": "2632903", "revid": "1543377", "url": "https://it.wikipedia.org/wiki?curid=2632903", "title": "Veintiocho de Noviembre", "text": "Veintiocho de Noviembre \u00e8 un comune (\"municipio\" in spagnolo) dell'Argentina, appartenente alla provincia di Santa Cruz, nel dipartimento di G\u00fcer Aike.\nLa citt\u00e0, nata come citt\u00e0 mineraria nel 1959, ha ricevuto lo \"status\" di \"ciudad\" il 10 dicembre 1987.\nIn base al censimento del 2001, nel territorio comunale dimorano 4.686 abitanti, con un aumento del 41,27% rispetto al censimento precedente (1991)."}
{"id": "2632906", "revid": "36426", "url": "https://it.wikipedia.org/wiki?curid=2632906", "title": "Chiesa di Santa Maria dello Spasimo (Firenze)", "text": ""}
{"id": "2632908", "revid": "115418021", "url": "https://it.wikipedia.org/wiki?curid=2632908", "title": "Pasto (Colombia)", "text": "Pasto \u00e8 una citt\u00e0 della Colombia, capoluogo del dipartimento di Nari\u00f1o. La citt\u00e0 \u00e8 stata centro amministrativo, culturale e religiose della regione fin dai tempi coloniali. \u00c8 conosciuta anche come la \"Ciudad Sorpresa de Colombia\".\nIn qualit\u00e0 di capoluogo di provincia, ospita la sede del governo di Nari\u00f1o, l'Assemblea di dipartimento, il Tribunale distrettuale, il procuratore generale, e le istituzioni quartier generale degli enti governativi.\nToponomastica.\nIl nome del comune e della citt\u00e0 deriva dal nome di erbe indigene \"Pastos\", Pas = persone e to= terra o gente della terra, che ha vissuto nella Valle Atriz all'arrivo dei conquistadores spagnoli.\nStoria.\nFu fondata da Sebasti\u00e1n de Belalc\u00e1zar, uno dei luogotenenti di Francisco Pizarro nel 1537 sul sito \u00e8 ora occupato dalla popolazione di \"Yacuanquer\" e successivamente trasferito nella sua attuale situazione ha avuto luogo quando arriv\u00f2 Aldana a pacificare la regione nel 1539.\nGeografia fisica.\nClima.\nPoich\u00e9 la citt\u00e0 si trova in una valle andina sui 2.527 metri ai piedi del vulcano Galeras la precipitazione e la nuvolosit\u00e0 sono abbastanza alti. La temperatura media annuale \u00e8 di 13,3\u00a0\u00b0C, la visibilit\u00e0 \u00e8 di 10 km e l'umidit\u00e0 \u00e8 dal 60% all'88%."}
{"id": "2632920", "revid": "125910165", "url": "https://it.wikipedia.org/wiki?curid=2632920", "title": "St\u00e9phane Rideau", "text": "Biografia.\nSt\u00e9phane Rideau \u00e8 stato scoperto durante una partita di rugby nel 1993 dal regista Andr\u00e9 T\u00e9chin\u00e9 che, all'et\u00e0 di 16 anni gli propose un provino per il ruolo di \"Serge Bartolo\" nel film \"L'et\u00e0 acerba\". L'apparizione nel film, al fianco di Ga\u00ebl Morel e \u00c9lodie Bouchez, fu subito apprezzata tanto da valergli una nomination al Premio C\u00e9sar per la migliore promessa maschile del 1995. \"L'et\u00e0 acerba\" \u00e8 stato per Rideau l'inizio di una lunga amicizia e collaborazione con Ga\u00ebl Morel e \u00c9lodie Bouchez. Per Morel ha recitato nel cortometraggio \"La Vie \u00e0 Reboursin\" e nei film TV per il canale arte \"Premi\u00e8res neiges\", e nel film \"A tutta velocit\u00e0\" (\"\u00c0 toute vitesse\").\nIn quest'ultimo lungometraggio ha impersonato \"Jimmy\", un ragazzo della provincia francese che ha un intenso rapporto di amicizia con \"Quentin\", (Pascal Cervo) un giovane scrittore, e \"Julie\" (\u00c9lodie Bouchez), una ragazza di belle speranze di cui si innamorer\u00e0. Al termine dell'intreccio morir\u00e0 a causa di una commozione celebrare subita in seguito al suo intervento in difesa di \"Samir\" (M\u00e9ziane Bardadi), un amico omosessuale di origine algerina, soggetto ad un pestaggio di stampo razzista.\nNel 1998 Fran\u00e7ois Ozon lo sceglie per il ruolo di \"David\" in \"Sitcom - La famiglia \u00e8 simpatica\" un lungometraggio, dai toni grotteschi e surreali, che racconta il declino morale di una famiglia di periferia.\nNel 2000 \u00e8 nei panni di \"C\u00e9dric\" un bel ragazzo omosessuale e sicuro di s\u00e9, fidanzato con l'introverso \"Mathieu\" (J\u00e9r\u00e9mie Elka\u00efm) in Quasi niente (\"Presque rien\") di S\u00e9bastien Lifshitz.\nIl regista Ga\u00ebl Morel gli affida la parte del pi\u00f9 grande dei tre fratelli di origine algerini, orfani di madre che animano \"Le Clan\". Nel lungometraggio incarna l'ex carcerato che, dopo essere uscito di prigione, decide di ricostruirsi una vita attraverso il duro lavoro. Nella famiglia assume un ruolo paternalista e diviene il punto di riferimento dei due fratelli minori, \"Olivier\" (Thomas Dumerchez) e \"Marc\" (Nicolas Cazal\u00e9).\nNel 2010 torna a collaborare con Ga\u00ebl Morel che lo sceglie per recitare nel lungometraggio \"Notre Paradis\" il ruolo di Vassili, un prostituto con degli impulsi criminali."}
{"id": "2632935", "revid": "125937587", "url": "https://it.wikipedia.org/wiki?curid=2632935", "title": "Kateryna Bondarenko", "text": "\u00c8 alta 175 centimetri e pesa 60 chilogrammi. La sua carriera \u00e8 iniziata nel 2000. Destrimane, gioca il diritto a una mano e il rovescio a due mani. I suoi migliori risultati nei tornei del Grande Slam sono il terzo turno all'Australian Open 2009, il secondo turno all'Open di Francia 2007, il secondo turno al torneo di Wimbledon 2006 e 2007 e i quarti di finale agli US Open 2009. La sua migliore posizione di doppio \u00e8 la nona (20 ottobre 2008).\nKateryna \u00e8 la sorella minore di Al'ona Bondarenko. Insieme hanno vinto l'Australian Open in doppio nel 2008.\nCarriera.\n2003.\nLa tennista si affaccia nel circuito maggiore qualificandosi, nel mese di febbraio, nel Wta di Bogot\u00e0 perdendo al primo turno dalla pi\u00f9 quotata Catalina Casta\u00f1o. Dopo alcuni mesi di assenza, ritorna ad agosto nell'ITF Gdynia perdendo in finale. Successivamente raggiunga un'altra finale a Oulu, perdendola. Nel mese di novembre si qualifica nel Wta di Pattaya, giungendo al secondo turno.\n2004.\nAd aprile, partendo dalle qualificazioni, giunge in finale nell'ITF di Bari, perdendo da sua sorella Alona. Riesce a qualificarsi nel Wta di Tashkent, sconfitta al primo turno da Virginie Razzano.\n2005.\nGrazie ad una wild card, giunge ai quarti a Memphis, battuta dalla n\u00ba1 del tabellone, Vera Zvonar\u00ebva per 7-5 6-0. Dopo mesi di scarsi risultati si qualifica a Wimbledon, sconfitta all'esordio da Conchita Mart\u00ednez. Raggiunge il terzo turno a Los Angeles partendo dalle qualificazioni e venendo battuta da Daniela Hantuchov\u00e1. Giunge al secondo quarto Wta dell'anno a Tashkent, perdendo dalla futura campionessa Micha\u00eblla Krajicek.\n2006.\nInizia l'anno perdendo all'ultimo turno di qualificazioni a Melbourne. Si qualifica a Pattaya, ma esce all'esordio. Parte dalle qualificazioni e raggiunge il secondo turno a Dubai, eliminata da Justine Henin. Riesce a qualificarsi nei tornei di Amelia Island, Charleston e Roma uscendo sempre al primo turno. Esce al secondo turno a Wimbledon, suo miglior risultato nelle prove dello Slam. Viene eliminata al secondo turno a San Diego partendo dalle qualificazioni.\nRaggiunge il primo quarto Wta dell'anno a Tashkent, eliminata da Iroda Tulyaganova. A fine anno si aggiudica il torneo ITF di Dubai.\n2007.\nGiunge ai quarti a Doha, partendo dalle qualificazioni, battuta da Jelena Jankovi\u0107. Nei tornei sulla terra rossa si registrano buoni risultati per l'ucraina. Partendo da ogni torneo dalle qualificazioni, raggiunge il secondo turno a Varsavia, Berlino e al Roland Garros, e il terzo turno nel torneo di Roma. Sul cemento americano raccoglie pochi risultati di rilievo, perdendo quasi sempre al primo turno e raggiungendo come miglior risultato gli ottavi a Los Angeles e il secondo turno agli US Open. Raggiunge i quarti a Stoccarda battendo tra le altre la N\u00b05 del mondo Ana Ivanovi\u0107.\n2008.\nL'anno non \u00e8 molto brillante per la Bondarenko che fino al mese di maggio, raggiunge come miglior risultato i quarti a Parigi. Vince il primo torneo Wta a Birmingham, battendo in finale la belga Yanina Wickmayer per 7-6(7) 3-6 7-6(4). Nel mese di settembre giunge al secondo turno a Stoccarda perdendo da Venus Williams.\n2009.\nA Melbourne raggiunge il terzo turno, battendo al primo ostacolo la N\u00b010 del tabellone Agnieszka Radwa\u0144ska. Nei mesi successivi raggiunge il terzo turno sia a Roma che al Roland Garros. Arriva ai quarti a Praga perdendo da Francesca Schiavone. Partendo dalle qualificazioni raggiunge il secondo turno a Cincinnati, battuta da Serena Williams, e il terzo turno a Toronto, perdendo da Agnieszka Radwa\u0144ska dopo aver eliminato Venus Williams. Agli US Open arriva al suo primo quarto di finale in uno Slam battendo nell'ordine Ivanovic, Perry, Rodionova e Dulko e venendo sconfitta da Yanina Wickmayer. Partendo dalle qualificazioni raggiunge il terzo turno a Tokyo, battendo nel turno precedente Elena Dement'eva, e il secondo turno a Pechino.\n2010.\nLa stagione \u00e8 costellata da vari infortuni, raggiungendo come risultati di rilievo il secondo turno a Melbourne, al Roland Garros e agli US Open. A fine anno vince l'ITF di Bratislava rientrando nuovamente nelle Top 100.\n2011.\nParte l'anno arrivando ai quarti ad Auckland sconfitta da Julia G\u00f6rges. Dopo un periodo nero, arrivano risultati di rilievo. Giunge al terzo turno a Wimbledon sconfitta da Nadia Petrova. Arriva ai quarti a Budapest, a Dallas e a Baku, e alle semifinali a Bad Gastein.\n2012.\nRaggiunge il terzo turno a Doha, partendo dalle qualificazioni, sconfitta da Monica Niculescu. Giunge al secondo turno a Miami dove viene eliminata da Daniela Hantuchov\u00e1 per 6-7(4) 6-2 7-6(4)."}
{"id": "2632940", "revid": "363629", "url": "https://it.wikipedia.org/wiki?curid=2632940", "title": "Angelo Vecchio", "text": "La sua formazione professionale avviene tra Catania e Palermo, dove negli anni settanta si laurea in Scienze politiche. Ha collaborato per diversi anni con \"L'Ora\" di Palermo, \"Il Giorno\" e l'\"Agenzia Giornalistica Italia\". Attualmente lavora al \"Giornale di Sicilia\". \u00c8 autore di numerosi libri sulla mafia.\nL'attivit\u00e0 da giornalista.\nVecchio inizia l'attivit\u00e0 giornalistica negli anni Settanta, collaborando con il quotidiano \"L'Ora\". Negli stessi anni comincia a collaborare con il \"Giornale di Sicilia\" e nel 1978 passa alla redazione di Palermo di \"Diario\", lavorando per il quale diventa professionista. Nel 1980 torna al \"Giornale di Sicilia\" e nel 1982 si trasferisce a Catania per lavorare al \"Giornale del Sud\", quotidiano fondato da Giuseppe Fava.\nNel 1984 torna a Palermo e lavora al telegiornale di \"Canale 21\", per il quale realizza un'intervista esclusiva con Mariannina Giuliano, sorella del bandito di Montelepre. Nel 1985 \u00e8 di nuovo a Catania, dove lavora come inviato per \"Telecolor\", emittente televisiva che trasmette in tutta la Sicilia.\nNel 1990 lascia \"Telecolor\" e passa al \"Giornale di Sicilia\", che apre una redazione a Catania. Tre anni dopo \u00e8 di nuovo a Palermo, sempre per il \"Giornale di Sicilia\". Da Palerno ha collaborato per diversi anni con \"Il Giorno\".\nL'attivit\u00e0 da saggista.\nDa giornalista si occupa di cronaca nera e giudiziaria. E proprio dalle vicende di \"nera\" trae spunto per i suoi libri, accostandosi alla corrente minimalista. Vecchio utilizza un linguaggio senza fronzoli, essenziale, descrivendo storie metropolitane. \u00c8 autore di saggi sulla mafia, romanzi e racconti. Tra i suoi libri anche uno su Salvatore Giuliano, il bandito di Montelepre ucciso nel luglio del 1950 a Castelvetrano. \nPer la sua attivit\u00e0 ha vinto alcuni premi nazionali, tra i quali:"}
{"id": "2632942", "revid": "1543377", "url": "https://it.wikipedia.org/wiki?curid=2632942", "title": "Los Antiguos", "text": "Los Antiguos \u00e8 un comune (\"municipio\" in spagnolo) dell'Argentina, appartenente alla provincia di Santa Cruz, nel dipartimento di Lago Buenos Aires.\nLa citt\u00e0 \u00e8 posta sulle rive meridionali del Lago Buenos Aires. Il nome \u00e8 di origine tehuelche e stava ad indicare, secondo una tradizione orale non confermata, il luogo ove gli anziani indios passavano i loro ultimi anni di vita. I primi abitanti europei arrivano nella prima met\u00e0 del XX secolo, e nel 1948 il governo crea la \"comisi\u00f3n de fomento\" di Los Antiguos, che diventa comune autonomo il 22 febbraio 1970.\nIn base al censimento del 2001, nel territorio comunale dimorano 2.047 abitanti, con un aumento del 69,73% rispetto al censimento precedente (1991).\nIl territorio di questa localit\u00e0 si caratterizza per la produzione di ciliegie."}
{"id": "2632961", "revid": "339392", "url": "https://it.wikipedia.org/wiki?curid=2632961", "title": "Touch-screen", "text": ""}
{"id": "2632971", "revid": "110157", "url": "https://it.wikipedia.org/wiki?curid=2632971", "title": "Perito Moreno (Santa Cruz)", "text": "Perito Moreno \u00e8 un comune (\"municipio\" in spagnolo) dell'Argentina, appartenente alla provincia di Santa Cruz, capoluogo del dipartimento di Lago Buenos Aires.\nNel 1981 la citt\u00e0 \u00e8 dichiarata \"Capitale archeologica di Santa Cruz\", per il gran numero di resti archeologici e di pitture rupestri scoperti nella vicina valle del fiume Pinturas.\nIn base al censimento del 2001, nel territorio comunale dimorano 3.588 abitanti, con un aumento del 24,8% rispetto al censimento precedente (1991)."}
{"id": "2632980", "revid": "1543377", "url": "https://it.wikipedia.org/wiki?curid=2632980", "title": "Fortunato Speziali", "text": "Biografia.\nNato in Sant'Ilario dello Ionio ha conseguito la laurea in giurisprudenza ed \u00e8 stato nominato ufficiale nell'Arma dei Carabinieri, prestando servizio a Roma e Napoli tra il 1957 e il 1958.\nNel 1959 ha iniziato l'attivit\u00e0 di cassiere presso Banca d'Italia divenendo nel 1986 direttore del servizio cassa centrale e assumendo la funzione di Cassiere Centrale. In tale ruolo, ha apposto la propria firma unitamente a quella dei Governatori Ciampi e Fazio su tutte le banconote in circolazione. Era bonariamente soprannominato \"la firma pi\u00f9 diffusa in Italia\".\nIl 31 ottobre 1995 \u00e8 andato in pensione."}
{"id": "2632991", "revid": "767487", "url": "https://it.wikipedia.org/wiki?curid=2632991", "title": "Sing-Sing (film)", "text": "Sing-Sing \u00e8 un film del 1971, diretto dal regista Barbet Schroeder."}
{"id": "2632993", "revid": "1305772", "url": "https://it.wikipedia.org/wiki?curid=2632993", "title": "Ossipeucedanina", "text": "L'ossipeucedanina \u00e8 una sostanza organica naturale appartenente alla famiglia delle furanocumarine, presente in particolare nella buccia di agrumi quali il limone e il bergamotto."}
{"id": "2632994", "revid": "436907", "url": "https://it.wikipedia.org/wiki?curid=2632994", "title": "Ian Mosley", "text": "Biografia.\nMosley inizi\u00f2 la carriera musicale da batterista negli anni settanta, entrando nei Darryl Way's Wolf e registrando alcuni album. Successivamente collabor\u00f2 con il gruppo olandese Trace per la realizzazione del loro album \"Birds\" e con il chitarrista Steve Hackett per i suoi album \"Highly Strung\" e \"Till We Have Faces\". Nel 1983 si un\u00ec ai Marillion dapprima come turnista e poco tempo dopo come componente stabile della formazione. Da allora figura in ogni pubblicazione del gruppo a partire da \"Fugazi\", uscito nel 1984.\nOltre agli impegni con i Marillion, Mosley ha collaborato con altri artisti, tra cui Propaganda (\"A Secret Wish\"), Caravan (\"Cool Water\") e Edison's Children (\"In the Last Waking Moments...\"), quest'ultimo progetto parallelo del bassista dei Marillion Pete Trewavas."}
{"id": "2632995", "revid": "287204", "url": "https://it.wikipedia.org/wiki?curid=2632995", "title": "Stephane Rideau", "text": ""}
{"id": "2632997", "revid": "228587", "url": "https://it.wikipedia.org/wiki?curid=2632997", "title": "Biagio Brasini", "text": "Biografia.\nNato da Giuseppe Brasini ed Elisabetta Innocenti fonda a Forl\u00ec, insieme al fratello Stefano, la Ditta Fratelli Brasini, di produzione e vendita di caramelle e cioccolata, drogheria e pasticceria, che riscuoter\u00e0 prestigio e menzioni a livello europeo.\nNel 1848 partecipa alla prima guerra di indipendenza, (Vicenza, battaglia di Monte Berico), insieme ai volontari forlivesi dello Stato Pontificio con il ruolo di sergente portabandiera, sotto il capitano Ghinassi. Tornato nella sua citt\u00e0 di adozione sposa Angela Lega, che gli dar\u00e0, il 22 dicembre 1849, la figlia Elisabetta (che sposer\u00e0 Giuseppe Ricca Rosellini).\nRealizzata una macchina mossa da forza animale per polverizzare i semi di cacao, che serviva anche alla produzione di confetture, alla polverizzazione del caff\u00e8, del pepe e di altre spezie, ottenne per questa una Menzione Onorevole alla Esposizione universale di Londra del 1862, dopo la quale ebbe richieste di forniture di cioccolata dalla Gran Bretagna. Partecipa in seguito, tra le altre, alla Esposizione universale di Parigi del 1872.\nAcquistato nel 1852 il podere della Loreta (Polenta, frazione di Bertinoro), ricco di una sorgente di acque minerali, cura che ne siano fatte le analisi chimiche, da Fausto Sestini, e ne inizia lo sfruttamento industriale, che avr\u00e0 il suo massimo successo a fine secolo."}
{"id": "2632998", "revid": "767487", "url": "https://it.wikipedia.org/wiki?curid=2632998", "title": "Oasi blu di Gianola", "text": "L'Oasi blu di Gianola \u00e8 un'area naturale protetta del Lazio istituita nel 1988.\nOccupa una superficie di 5,00 ha nelle acque territoriali della provincia di Latina in localit\u00e0 Gianola.\n\u00c8 una cosiddetta \"Oasi Blu\" creata dal WWF. Il fondale \u00e8 parallelo alla costa; raggiunge circa 4 metri di profondit\u00e0. La natura del fondo \u00e8 mista, ma per lo pi\u00f9 rocciosa. Vi \u00e8 una vasca per le tartarughe e una sorgente sottomarina. La fauna \u00e8 varia, tipica tirrenica. Il mese di settembre \u00e8 ideale per le immersioni.\nSorge accanto al Parco regionale di Gianola e del Monte di Scauri."}
{"id": "2633000", "revid": "1605525", "url": "https://it.wikipedia.org/wiki?curid=2633000", "title": "Una donna di Ragusa", "text": "\"Una donna di Ragus\"a \u00e8 l'autobiografia di Maria Occhipinti, anarchica, femminista, pacifista e scrittrice siciliana nata a Ragusa nel 1921.\nIl libro.\nL'opera scritta quando Maria era in Svizzera per lavoro, nel corso della sua peregrinazione per il mondo, racconta con trasporto e realismo la vita di una donna anticonformista nella Sicilia degli inizi del XX secolo, e della sua lotta contro i pregiudizi e gli stereotipi sulle attivit\u00e0 extra casalinghe della donna. Fu pubblicato da Landi nel 1957.\nNel 1976, dopo la pubblicazione da parte di Feltrinelli, il libro vinse il premio Brancati per la letteratura.\nEdizioni.\nIl libro \u00e8 stato tradotto in francese e svedese."}
{"id": "2633007", "revid": "395975", "url": "https://it.wikipedia.org/wiki?curid=2633007", "title": "Ferrovia Crotone - Petilia", "text": ""}
{"id": "2633008", "revid": "395975", "url": "https://it.wikipedia.org/wiki?curid=2633008", "title": "Ferrovia Crotone - Petilia Policastro", "text": ""}
{"id": "2633018", "revid": "1494169", "url": "https://it.wikipedia.org/wiki?curid=2633018", "title": "Accademia d'arte di Firenze", "text": ""}
{"id": "2633019", "revid": "12379", "url": "https://it.wikipedia.org/wiki?curid=2633019", "title": "Faro del Tino", "text": ""}
{"id": "2633024", "revid": "1974457", "url": "https://it.wikipedia.org/wiki?curid=2633024", "title": "Yahoo! GeoCities", "text": "Yahoo! GeoCities (noto anche come GeoCities) \u00e8 stato un servizio di web hosting.\nStoria.\nFondato nel novembre 1994 da David Bohnett e John Rezner come \"Beverly Hills Internet\", per un tempo molto breve,\n il 28 gennaio 1999, GeoCities \u00e8 stato acquisito da Yahoo!; a quell'epoca era il terzo sito web pi\u00f9 visitato del World Wide Web. \nNell'aprile 2009, circa dieci anni dopo che Yahoo! ha acquistato GeoCities, la societ\u00e0 ha annunciato che avrebbe chiuso il servizio GeoCities negli Stati Uniti il 26 ottobre 2009. C'erano almeno 38 milioni di pagine utenti costruite su GeoCities prima che fosse chiuso. La versione GeoCities Japan del servizio ha chiuso il 31 marzo 2019.\nDescrizione.\nNella sua forma originale, gli utenti del sito hanno scelto una \"citt\u00e0\" in cui collocare le proprie pagine web. Le \"citt\u00e0\" sono state nominate da citt\u00e0 o regioni reali in base al loro contenuto - ad esempio, siti correlati ai computer sono stati collocati nella \"Silicon Valley\" e quelli che si occupano di intrattenimento sono stati assegnati a \"Hollywood\", quindi il nome del sito. Poco dopo l'acquisizione da parte di Yahoo!, questa pratica \u00e8 stata abbandonata a favore dell'uso dei nomi dei membri di Yahoo! negli URL.\nVoci correlate.\nYahoo!"}
{"id": "2633029", "revid": "287204", "url": "https://it.wikipedia.org/wiki?curid=2633029", "title": "Etienne Maurice Falconet", "text": ""}
{"id": "2633037", "revid": "2090909", "url": "https://it.wikipedia.org/wiki?curid=2633037", "title": "Lotus 91", "text": "La Lotus 91 fu una vettura di Formula 1 con la quale il \"team\" inglese affront\u00f2 il campionato di F1 del 1982, dopo che le prime gare erano state corse con il modello 87B. Disegnata da Colin Chapman, Martin Ogilvie e Tony Rudd, era spinta dal tradizionale motore Ford Cosworth DFV, montava il cambio Hewland ed era gommata Goodyear.\nAspetti tecnici.\nDopo alcune stagioni, in cui i risultati furono abbastanza scarsi, Colin Chapman torn\u00f2 a disegnare una vettura pi\u00f9 convenzionale, ispirata in parte alla Williams FW07 e alla stessa Lotus 88. Seguendo l'esempio della Brabham, la nuova vettura montava freni in carbonio. Il sistema di sospensioni fu invece alquanto rivoluzionario: infatti la 91 fu la prima vettura dotata di sospensioni attive, con un sistema che permetteva di controllare il comportamento delle stesse durante la marcia. Inizialmente tramite valvole idropneumatiche, questo sistema verr\u00e0 poi perfezionato mediante l'uso di computer.\nDopo uno studio dello stesso Chapman in merito ai nuovi materiali compositi, venne decisa la costruzione in fibra di carbonio, cos\u00ec come la McLaren MP4/1, che fu la prima vettura di F1 a utilizzare questo materiale.\nStagione 1982.\nSotto la direzione di Peter Warr, il \"team\" cerc\u00f2 di sviluppare al meglio la vettura pur non potendo disporre di un potente motore turbo come i principali concorrenti. Infatti spesso la vettura fu costretta a partire nelle posizioni di rincalzo a causa di qualifiche deludenti, mentre il buon comportamento in gara consent\u00ec di ottenere frequentemente punti, tanto che la Lotus chiuse quinta nel mondiale costruttori.\nElio De Angelis conquist\u00f2 una vittoria (Austria) in un arrivo in volata con il futuro campione del mondo Keke Rosberg. Il pilota italiano conquist\u00f2 in stagione tre quarti posti, due quinti e un sesto. Il suo compagno di scuderia, l'inglese Nigel Mansell conquist\u00f2 invece un terzo posto (all'esordio della vettura in Brasile) e un quarto. Mansell venne sostituito per un gp da Roberto Moreno e per uno da Geoff Lees. La vittoria in Austria rappresenta l'ultima per la Lotus con Chapman vivente.\nStagione 1983.\nLa vettura venne impiegata anche nella prima gara del 1983, dal solo De Angelis. Il pilota romano per\u00f2 venne squalificato per cambiamento della vettura. In questa gara la vettura montava pneumatici Pirelli."}
{"id": "2633038", "revid": "729019", "url": "https://it.wikipedia.org/wiki?curid=2633038", "title": "Myasishchev M-58", "text": "Myasishchev M-58 \u00e8 un bombardiere strategico posacoda in grado di operare atterrando e decollando in verticale. Venne sviluppato dall'OKB-23 di Vladimir Michajlovi\u010d Mjasi\u0161\u010dev nel 1958, a partire dal bombardiere Myasishchev M-56. Il velivolo, che avrebbe dovuto essere composto da tre parti, rimase interamente sulla carta.\nStoria.\nSviluppo.\nL'OKB-23 aveva maturato una certa esperienza nell'utilizzo di razzi per la riduzione della lunghezza della pista di decollo per gli aeromobili, e nella seconda met\u00e0 degli anni cinquanta inizi\u00f2 a lavorare a soluzioni del genere per i Myasishchev M-52 ed M-56. Tuttavia, in seguito, venne sviluppata l'idea di un aeromobile in grado di decollare ed atterrare verticalmente. Il progetto preliminare relativo a tale sistema era pronto per la fine del 1958, e riguardava nella sostanza una nuova versione dell'M-56K. Tale progetto prese il nome di Myasishchev M-58.\nI progettisti avevano previsto un sistema strategico composito, formato da tre stadi. Il primo stadio in pratica serviva per le operazioni di decollo, il secondo era pilotato e portava sul dorso il terzo stadio, che nella sostanza era un missile aria-superficie Myasishchev M-45.\nL'OKB-23 condusse una serie di analisi per indagare i pregi di un sistema di questo tipo, stabilendo che:\nInoltre, si trattava di una soluzione che aveva il pregio di non richiedere la presenza di aeroporti, estremamente vulnerabili e costosi.\nIl Myasishchev M-58, comunque, rimase interamente sulla carta.\nDescrizione tecnica.\nL'M-58 era un sistema strategico composito, formato da tre stadi.\nSecondo i progettisti, il funzionamento doveva essere il seguente. I quattro razzi del primo stadio provvedevano al decollo, facendo accelerare l'aeromobile fino alla velocit\u00e0 di Mach 4 e portandolo alla quota di 15-18 miglia (circa 24-29 km) con un'inclinazione di 10-15\u00b0. Poi, l'M-58 doveva assumere l'angolo di attacco: accendeva gli statoreattori e si portava all'altezza di 25\u00a0km, ad una velocit\u00e0 di 4.860 km/h (Mach 4,5). Durante questa fase, il missile si separava dal velivolo-madre e si dirigeva verso l'obiettivo.\nConclusa questa fase, il bombardiere iniziava ad attuare le manovre di rientro. In particolare, giunto nei pressi della zona di atterraggio, a statoreattori spenti, decelerava fino alla velocit\u00e0 di 400\u2013600\u00a0km/h e, all'altezza di 100-300 metri, iniziava le manovre di atterraggio. In particolare, queste prevedevano una rotazione, al termine della quale l'M-58 si ritrovava con la prua rivolta verso l'alto. Nella manovra avrebbe dovuto essere aiutato da un motore a razzo contenuto in una camera di combustione sterzante, posta dietro al bombardiere. Una volta a terra, l'M-58 si sarebbe ritrovato sulla coda.\nI progettisti dell'OKB Myasishchev incontrarono parecchie difficolt\u00e0 proprio nella messa a punto del sistema di atterraggio, nonostante il fatto che lo avessero ritenuto tecnicamente fattibile."}
{"id": "2633040", "revid": "228587", "url": "https://it.wikipedia.org/wiki?curid=2633040", "title": "\u00c9tienne Maurice Falconet", "text": "Biografia.\nAllievo di J.B. Lemoyne, presso cui segu\u00ec un apprendistato per un decennio circa, fino al 1745.\nInizialmente attratto dal Barocco studiato nelle opere del Bernini presenti a Versailles, si accost\u00f2 in un secondo tempo alla corrente classicista capitanata da Pigalle.\nRiuscito ad entrare nell'Accademia, si acquist\u00f2 il favore della Pompadour, che venne omaggiata dall'artista con una serie di opere. Grazie a queste protezioni ottenne la nomina di \"chef d'atelier\" della manifattura di S\u00e8vres (1757).\nA lui si deve la diffusione del \"biscuit\" eseguito su temi classici.\nNel 1766 venne invitato da Caterina II di Russia, per una statua dedicata a Pietro il Grande.\nCome scrittore tradusse i libri di e redasse vari trattati, tra i quali \"R\u00e9flexions sur la sculpture\".\nFu colpito da paralisi alla vigilia di un viaggio in Italia.\nEra padre del pittore Pierre-\u00c9tienne Falconet."}
{"id": "2633056", "revid": "433605", "url": "https://it.wikipedia.org/wiki?curid=2633056", "title": "Scavi archeologici di Oplonti", "text": "Per scavi archeologici di Oplonti si intende una serie di ritrovamenti archeologici appartenenti alla zona suburbana pompeiana di Oplontis, seppellita insieme a Pompei, Ercolano e Stabiae dopo l'eruzione del Vesuvio del 79: oggi l'area archeologica \u00e8 situata nel centro della moderna citt\u00e0 di Torre Annunziata e comprende una villa d'otium chiamata \u00abdi Poppea\u00bb e una villa rustica detta \u00abB\u00bb o \u00abdi Lucius Crassius Tertius\u00bb.\nLe prime campagne di scavi nell'area oplontina furono effettuate prima nel '700 e poi durante la seconda met\u00e0 del XIX secolo, anche se i primi scavi sistematici si sono svolti dal 1964 riportando alla luce la Villa di Poppea. Nel 1974 \u00e8 stata rinvenuta la Villa di Lucius Crassius Tertius: le esplorazioni delle due strutture sono tuttavia incomplete.\nDal 1997 l'area archeologica di Torre Annunziata, insieme a quella di Pompei e Ercolano \u00e8 stata inserita nella lista dei patrimoni dell'umanit\u00e0 dell'UNESCO. Nel 2016 gli scavi hanno fatto registrare 54\u00a0403 visitatori.\nStoria.\nI primi scavi per il recupero dell'area dove sorgeva l'antica Oplontis, un insediamento suburbano della vicina Pompei, con diverse attivit\u00e0 commerciali e ville d'otium, seppellita durante l'eruzione del Vesuvio del 79, furono condotti per la prima volta durante il '700 da Francesco La Vega, il quale scavando un cunicolo nei pressi del canale Conte di Sarno riport\u00f2 alla luce parte di una costruzione che venne denominata Villa A, in seguito Villa di Poppea: gli scavi vennero ben presto abbandonati per l'aria malsana che si respirava nella zona. Nel 1839 vennero effettuati altri scavi che riportarono alla luce il peristilio del quartiere servile della Villa A, oltre ad una fontana: per mancanza di fondi l'opera di scavo venne sospesa nel 1840 anche se, riconosciuta l'importanza del sito, i resti rinvenuti vennero acquistati dallo Stato.\nUna campagna di scavi ordinata venne nuovamente iniziata nel 1964, sempre nel sito della Villa di Poppea, dove furono alzate le mura e i tetti e furono restaurati pavimenti e mosaici. Durante i lavori per lo scavo delle fondamenta di una scuola, nel 1974, a circa 250 metri dalla Villa venne alla luce un nuovo edificio su due livelli con un peristilio centrale: si tratta di una villa rustica a cui fu dato il nome di villa di Lucio Crasso Tertius o Villa B. Nei pressi di questa villa fu inoltre ritrovato un tratto di strada e diverse altre piccole costruzioni.\nNel 1997 gli scavi sono stati dichiarati patrimonio dell'umanit\u00e0 dall'UNESCO.\nVille.\nVilla di Poppea.\nStoria.\nLa villa di Poppea, in un primo momento denominata \u00abvilla A\u00bb, \u00e8 stata scavata per la prima volta nel '700 con alterne fortune, mentre un recupero pi\u00f9 ampio e sistematico si \u00e8 avuto solo a partire dal 1968: si tratta di una villa d\"'otium\" dove comunque non mancavano sale dedicate alla produzione del vino e dell'olio. La villa, risalente al I secolo a.C. ed ampliata nel corso dell'et\u00e0 claudia, viene attribuita a Poppea Sabina per l'iscrizione dipinta su un'anfora, indirizzata ad un liberto della moglie di Nerone; al momento dell'eruzione del Vesuvio la villa era disabitata, forse in fase di restauro a causa del terremoto di Pompei del 62 e tutti gli oggetti sono stati ritrovati accantonati in alcune stanze. Ad oggi la costruzione non \u00e8 ancora interamente scavata: l'area riportata alla luce corrisponde alla zona orientale, mentre l'ingresso principale e la zona occidentale sono ancora da recuperare ostacolati anche dalla presenza di una strada moderna ed un edificio militare.\nStruttura.\nLa pianta della villa \u00e8 molto complessa e ancora oggi non redatta con certezza in quanto non esplorata totalmente e viene convenzionalmente divisa in quattro parti: le zone nord, sud, ovest e est. Nella parte nord \u00e8 presente un ampio giardino nel quale sono state rinvenute diverse sculture in marmo ed \u00e8 stato possibile ricostruire i calchi delle radici di grandi alberi, ossia degli ulivi, anche se fino a poco tempo fa si credeva potessero essere o dei melograni o degli oleandri. Nella zona sud invece si trova un altro giardino circondato da un colonnato su tre lati: sono stati oggi piantati alberi di alloro, che si pensa fossero anche presenti al momento dell'eruzione.\nNella parte ovest \u00e8 presente l'atrio con un \"compluvium\" che raccoglieva l'acqua piovana nell'\"impluvium\": le decorazioni della sala sono in secondo stile ed \u00e8 molto utilizzata la tecnica del \"trompe l'oeil\" per raffigurare ambientazioni architettoniche e colonnati. La cucina presenta un banco in muratura con un ripiano sovrastante adibito a piano cottura, mentre nella parte sottostante piccoli vani con forma a semicerchio probabilmente contenevano legna da ardere; una vasca era probabilmente utilizzata per lo scarico di liquidi. Il \"triclinium\", nella zona in cui si trovava probabilmente la mensa, \u00e8 adornato con un mosaico con figure romboidali mentre nel resto della sala si riscontrano affreschi in secondo stile raffiguranti colonne dorate decorate con rampicanti: tra le decorazioni, una graziosa natura morta rappresentante un cestino con fichi. Seguono due saloni: uno aperto verso il mare con un'unica parete affrescata con rappresentazioni di un santuario di Apollo, pavoni e maschere teatrali, mentre nel secondo salone, pi\u00f9 grande, sono rappresentati un cestino di frutta coperto da un velo semitrasparente, una coppa di vetro contenente melograni, una torta poggiata su un supporto e una maschera teatrale. La villa era dotata anche di un quartiere termale: il \"calidarium\" ha pareti affrescate in terzo stile, dove l'opera principale \u00e8 il mito di Ercole nel giardino delle Esperidi; gli affreschi del \"tepidarium\" sono a fondo nero o rosso scuro, secondo quanto indicato dal quarto stile pompeiano. Nella zona ovest \u00e8 inoltre presente un cubicolo dove \u00e8 stato possibile ottenere i calchi della porta in legno e della finestra ed un piccolo peristilio le cui pareti sono decorate con fasce grigie e nere e dove \u00e8 presente il larario decorato in quarto stile e con la trave di sostegno originale posta sopra la nicchia seppur carbonizzata.\nNella parte est della villa sono presenti due sale poste in modo speculare una all'altra: nella prima non ci sono dipinti ma solo una zoccolatura in marmo ed una pavimentazione incompleta con alcune piastrelle in marmo, segno che la villa era in ristrutturazione; la seconda sala presenta decorazioni in quarto stile. Segue una sala priva di affreschi con le pareti in bianco, rosso, giallo e nero riservata agli ospiti, un piccolo viridario con decorazioni in secondo stile raffiguranti piante, fontane ed uccelli e due saloni speculari: il primo che presenta una nicchia semicircolare nella quale era alloggiata una scultura mentre il secondo \u00e8 identico al precedente con la presenza di marmi alle pareti. Nella villa \u00e8 infine presente una grande piscina di 61 metri di lunghezza e 17 di larghezza, pavimentata in cocciopesto e risultava adornata ai bordi con statue di marmo, copie di epoca romana di originali greci: attorno sorgeva un prato con platani, oleandri e limoni.\nVilla di Lucius Crassius Tertius.\nLa villa di Lucius Crassius Tertius risale al II secolo a.C. e deve il suo nome ad un sigillo in bronzo rinvenuto nell'area della costruzione, che reca proprio questo nome: scoperta nel 1974 a seguito dei lavori di costruzione di una scuola, si ritiene che sia una villa rustica, sia per il tipo di struttura sia per i reperti ritrovati. Lo scavo della villa non \u00e8 ancora terminato e non \u00e8 visitabile.\nLa villa si sviluppa intorno ad un peristilio costituito da un porticato con due ordini di colonne doriche in tufo grigio: intorno al peristilio si aprono delle stanze adibite a magazzini, dove al loro interno sono state ritrovate suppellettili, pelli, ceramica, paglia carbonizzata ed una grande quantit\u00e0 di melograni utilizzati per la concia delle pelli. Inoltre \u00e8 stato rinvenuto anche un fornello in pietra con una pentola contenente resine di conifere, utilizzata per la manutenzione delle anfore: infatti circa 400 anfore si trovavano nella villa al momento dello scavo e con molto probabilit\u00e0 venivano utilizzate per la lavorazione dei prodotti agricoli e il trasporto del vino. La villa era abitata al momento dell'eruzione; infatti nelle stanze adiacenti, caratterizzate da soffitto a volta, sono stati trovati i corpi di 54 individui e nelle loro vicinanze anche gioielli e monete, sia in oro che in argento.\nIl piano superiore della villa invece era invece la zona residenziale della domus: gli ambienti sono decorati sia in quarto stile pompeiano sia in secondo con la tecnica schematizzata, risalente all'et\u00e0 repubblicana. Dal piano superiore proviene anche una scatoletta in legno contenente gioielli in oro ed argento, 170 monete, unguentari, stecche in osso e diversi monili: tra i gioielli si riconoscono orecchini di tipo a spicchio di sfera, a canestro con quarzi incastonati oppure pendenti con perle, collane molto lunghe con grani in oro e smeraldo, bracciali di tipo tubolare decorati con gemme e smeraldi ed anelli con gemme lisce o incise con figure di animali o divinit\u00e0.\nA nord della villa sono presenti alcuni edifici a due piani: si tratta probabilmente di soluzioni indipendenti dalla villa, che si affacciano direttamente sulla strada. Con molta probabilit\u00e0 queste costruzioni venivano usate come botteghe con abitazione al piano superiore.\nVilla di Caio Siculi.\nImponente villa, scoperta durante lo scavo della trincea per la costruzione della strada ferrata in prosecuzione da Portici verso Torre Annunziata, \u00e8 quella di Caio Siculi. Fu riseppellita e troncata in due per detta strada ferrata e i reperti rinvenuti furono trasportati al Museo archeologico nazionale di Napoli. Noto l'affresco raffigurante il mito di Narciso ed Eco con lo sfondo del monte Parnaso.\nTerme.\nLe Terme del console Marco Crasso Frugi risalgono al 64 e i ruderi sono visibili lungo la via litoranea Marconi e all'interno delle attuali Terme Vesuviane, complesso termale fondato dal generale Vito Nunziante nel 1831 sul luogo delle antiche terme."}
{"id": "2633057", "revid": "114855722", "url": "https://it.wikipedia.org/wiki?curid=2633057", "title": "Parco nazionale dei Balcani Centrali", "text": "Il parco nazionale dei Balcani Centrali (in bulgaro: \"\u0426\u0435\u043d\u0442\u0440\u0430\u043b\u0435\u043d \u0411\u0430\u043b\u043a\u0430\u043d\") \u00e8 un'area naturale protetta al centro della Bulgaria, in gran parte sul massiccio dei Monti Balcani. \u00c8 stato istituito nel 1991 e occupa una superficie di 71,669.5 ettari. Fa parte della lista Rete di parchi protetti PAN (\"Protected Area Network Parks\") del WWF.\nDal 2006 il parco \u00e8 insignito del Diploma europeo delle aree protette."}
{"id": "2633062", "revid": "27628036", "url": "https://it.wikipedia.org/wiki?curid=2633062", "title": "Vrubel", "text": ""}
{"id": "2633068", "revid": "99185", "url": "https://it.wikipedia.org/wiki?curid=2633068", "title": "Incertezza relativa", "text": ""}
{"id": "2633075", "revid": "287204", "url": "https://it.wikipedia.org/wiki?curid=2633075", "title": "Santa Luc\u00eda (Corrientes)", "text": "Santa Luc\u00eda \u00e8 una citt\u00e0 dell'Argentina, appartenente alla provincia di Corrientes nel dipartimento di Lavalle.\nLa citt\u00e0 si affaccia sulla riva occidentale dell'omonimo fiume Santa Luc\u00eda, ed \u00e8 a circa 170 km dalla capitale provinciale Corrientes."}
{"id": "2633077", "revid": "599013", "url": "https://it.wikipedia.org/wiki?curid=2633077", "title": "Tony Agana", "text": "Carriera.\nClub.\nHa giocato con Welling United, Weymouth, Watford, con cui debutt\u00f2 nella massima divisione, Sheffield United, Notts County, Leeds United, Hereford United, Cliftonville, Leek Town, Guiseley, Alfreton Town."}
{"id": "2633078", "revid": "27628331", "url": "https://it.wikipedia.org/wiki?curid=2633078", "title": "Regione del Veneto", "text": ""}
{"id": "2633098", "revid": "767487", "url": "https://it.wikipedia.org/wiki?curid=2633098", "title": "Azadeh Moaveni", "text": "Formazione.\n\u00c8 cresciuta a San Jose ed ha studiato scienze politiche all'Universit\u00e0 della California, Santa Cruz. Vincitrice di una borsa di studio del Programma Fulbright, ebbe la possibilit\u00e0 di completare gli studi in Egitto, studiando arabo presso l'Universit\u00e0 Americana del Cairo.\nCarriera.\nHa lavorato per tre anni percorrendo il Medio Oriente in qualit\u00e0 di inviata del Time, prima di ricevere l'incarico dal Los Angeles Times di occuparsi della Guerra d'Iraq. Il 4 febbraio 2005 ha pubblicato il suo primo libro, il memoriale \"Lipstick Jihad\", in cui descrive la sua esperienza in Iran e la sua ricerca alla scoperta delle sue radici culturali. \u00c8 coautrice con Shirin Ebadi di \"Iran Awakening\". Attualmente vive a Londra con il marito e il figlio e scrive per il \"Time\" su temi che riguardano l'Iran ed il Medio Oriente. Ha lavorato recentemente con l'editore David Ebershoff ad un nuovo memoriale, \"Honeymoon in Tehran: Two years of love and danger in Iran\", pubblicato il 13 aprile 2009."}
{"id": "2633107", "revid": "599013", "url": "https://it.wikipedia.org/wiki?curid=2633107", "title": "Falconet (trovatore)", "text": "Una \"tenzone\" composta insieme a un certo Taurel, sembra fornire la prova che questo Falconet frequentasse la corte di Bonifacio III, marchese del Monferrato.\nTaurel a Falconet:\nIdentificabile forse con uno dei due \"joglars\" chiamati Falcon che scambia versi in una \"tenso\" ingiuriosa con Gui de Cavaillon (l'altro Falcon compone un \"partimen\" con Guiraut Riquier). \nIn effetti, quest'altro Falconet lo troviamo insieme a Fabre (o Faure) in Provenza a comporre una \"tenso\", collocabile cronologicamente tra il 1204 e il 1218, dove viene nominato Gui de Cavaillon. Sin tratta di una satira che prende di mira diversi signori, loro contemporanei, tanto mordace nell'espressione quanto singolare per la forma, nella quale si nota pi\u00f9 arditezza che merito letterario. I due trovatori immaginano di giocarsi signori, quasi fosse una partita a dadi o carte, soppesandoli e attribuendo loro un valore in moneta in base alle loro possibili elargizioni.\nFaure inizia il gioco:\nFalconet risponde:\nI poeti mettono in palio il signore di Berre, della casata dei Baux, uomo senza fede, gonfio d'orgoglio e ricco di beni male acquisiti, Guglielmo di Sabran che si \u00e8 lasciato spogliare della contea di Forcalquier; Guglielmo di Baux, signore di Court\u00e9son, e suo zio Raimondo di M\u00e9voillon.\nNon conosciamo il luogo di nascita, n\u00e9 l'epoca della morte degli autori di questa \"tenso\", ma dalla scelta dei baroni posti in gioco, \u00e8 facile dedurne che abitassero nei pressi della Durance, e che Faure, in modo particolare, fosse nato nella contea di Forcalquier. Questa \"tenso\" venne composta dopo il trattato di pace concluso a Aix nel mese di maggio del 1204, a causa del quale Guillaume de Sabran perse la contea di Forcalquier, e d'altra parte, avrebbe dovuto precedere la morte di Guglielmo IV, principe d'Orange, che cadde vittima delle guerre di religione nel 1218."}
{"id": "2633109", "revid": "22475", "url": "https://it.wikipedia.org/wiki?curid=2633109", "title": "Parco nazionale di Rila", "text": "Il parco nazionale di Rila (in bulgaro:\"\u041d\u0430\u0446\u0438\u043e\u043d\u0430\u043b\u0435\u043d \u043f\u0430\u0440\u043a \u0420\u045d\u043b\u0430 \") \u00e8 un'area naturale protetta della Bulgaria sul massiccio del Rila. \u00c8 stato istituito nel 1992 e occupa una superficie di 81.046 ha.\nIl monte Mussala con i suoi i 2925 m s.l.m., rappresenta la vetta pi\u00f9 elevata del massiccio del Rila."}
{"id": "2633115", "revid": "287204", "url": "https://it.wikipedia.org/wiki?curid=2633115", "title": "Primera Divisi\u00f3 1998-1999", "text": "La Primera Divisi\u00f3 1998-1999 fu la quarta edizione del campionato andorrano di calcio disputato tra il 4 ottobre 1998 e il 30 maggio 1999 e si concluse con la vittoria finale del Principat per la terza volta consecutiva.\nFormula.\nIl numero di squadre partecipanti torn\u00f2 ad essere 12 che si incontrarono in turni di andata e ritorno per un totale di 22 giornate con le ultime 4 classificate furono retrocesse in segona Divisi\u00f3.\nLa vincente del torneo si qualific\u00f2 alla Coppa UEFA 1999-2000.\nL\"'Assegurances Doval\" cambi\u00f2 nome in \"Gimnastic Valira\", il \"Magatzems Lima\" divent\u00f2 \"Deportivo La Massana\", il \"Joieries Aurum\" in \"FC Engolasters\" e infine lo \"Sporting Engordany\" divent\u00f2 \"Sporting Club d'Escaldes\".\nSquadre partecipanti.\nTutte le partite furono disputate nello Estadi Comunal d'Aixovall.\nClassifica.\nLegenda:\nNote:"}
{"id": "2633118", "revid": "1086846", "url": "https://it.wikipedia.org/wiki?curid=2633118", "title": "Associazione Calcio Napoli 1937-1938", "text": "Questa voce raccoglie le informazioni riguardanti l'Associazione Calcio Napoli nelle competizioni ufficiali della stagione 1937-1938.\nStagione.\nLa stagione 1937-1938 del Napoli \u00e8 la 9\u00aa stagione in Serie A e la 12\u00aa complessiva in massima serie."}
{"id": "2633121", "revid": "599013", "url": "https://it.wikipedia.org/wiki?curid=2633121", "title": "Rod Brown", "text": ""}
{"id": "2633130", "revid": "339392", "url": "https://it.wikipedia.org/wiki?curid=2633130", "title": "BA64", "text": ""}
{"id": "2633139", "revid": "767487", "url": "https://it.wikipedia.org/wiki?curid=2633139", "title": "Sportgemeinschaft Dynamo Berlin 1953-1954", "text": "La pagina raccoglie i dati riguardanti la Dinamo Berlino nelle competizioni ufficiali della stagione 1953-1954.\nStagione.\nAl termine della stagione 1953-54 la Dinamo Berlino retrocede in terza serie (1. Liga) avendo concluso il campionato all'ultimo posto: nonostante ci\u00f2 la squadra, grazie alla fusione con la , pu\u00f2 evitare la retrocessione ed essere promossa in DDR-Oberliga, con il nome di S.C. Dynamo Berlin. Durante la stagione la Dinamo Berlino esord\u00ec inoltre in coppa nazionale, dove fu eliminata al primo turno dal Wismut B\u00e4renstein."}
{"id": "2633143", "revid": "372624", "url": "https://it.wikipedia.org/wiki?curid=2633143", "title": "\u00deingvellir", "text": ""}
{"id": "2633145", "revid": "287204", "url": "https://it.wikipedia.org/wiki?curid=2633145", "title": "Primera Divisi\u00f3 1999-2000", "text": "La Primera Divisi\u00f3 1999-2000 fu la quinta edizione del campionato andorrano di calcio, disputato tra il 19 settembre 1999 e il 29 maggio 2000 e si concluse con la vittoria del Constelaci\u00f3 Esportiva, al suo primo titolo.\nFormula.\nIl numero di squadre partecipanti fu ridotto da 12 a 8 e si affrontarono in un turno di andata e ritorno per un totale di 16 giornate.\nDurante la pausa invernale il CE Benito si ritir\u00f2 e tutti i suoi risultati furono annullati e non furono previste ulteriori retrocessioni.\nLa vincente si qualific\u00f2 alla Coppa UEFA 2000-2001\nSquadre partecipanti.\nTutte le partite furono disputate nello Estadi Comunal d'Aixovall.\nClassifica.\nLegenda:\nNote:"}
{"id": "2633148", "revid": "93335", "url": "https://it.wikipedia.org/wiki?curid=2633148", "title": "Arrowhead Pond", "text": ""}
{"id": "2633150", "revid": "339392", "url": "https://it.wikipedia.org/wiki?curid=2633150", "title": "Glendale Arena", "text": ""}
{"id": "2633151", "revid": "370187", "url": "https://it.wikipedia.org/wiki?curid=2633151", "title": "Associazione Calcio Napoli 1938-1939", "text": "Questa voce raccoglie le informazioni riguardanti l'Associazione Calcio Napoli nelle competizioni ufficiali della stagione 1938-1939.\nStagione.\nLa stagione 1938-1939 del Napoli fu la decima stagione in Serie A e, complessivamente, la tredicesima in massima serie.\nOrganigramma societario.\nArea direttiva\nArea tecnica"}
{"id": "2633153", "revid": "27629232", "url": "https://it.wikipedia.org/wiki?curid=2633153", "title": "Al-Mas'udi", "text": ""}
{"id": "2633154", "revid": "287204", "url": "https://it.wikipedia.org/wiki?curid=2633154", "title": "Aree naturali protette dell'Islanda", "text": "Il numero delle aree protette in Islanda, comprensivo di tutte le categorie, \u00e8 di 130 aree, che coprono il 17.44 % della superficie dell'isola per un totale di 17.844,57 km\u00b2. Le aree marine protette invece assommano a 566 km\u00b2 distribuiti in 14 siti individuati nelle acque entro la zona economica esclusiva islandese.\nParchi nazionali.\nIn Islanda i parchi nazionali sono 3, per un totale di 1.434.516 ettari, la cui gestione \u00e8 sotto la supervisione del Ministero per l'ambiente e le risorse naturali.\nIl primo parco nazionale, il parco nazionale Thingvellir, \u00e8 stato istituito nel 1928.\nDal 2008, il parco nazionale di Skaftafell e il parco nazionale di J\u00f6kuls\u00e1rglj\u00fafur fanno parte del parco nazionale del Vatnaj\u00f6kull. Grazie a questo accorpamento, tra i parchi nazionale europei quello del Vatnaj\u00f6kull \u00e8 il pi\u00f9 esteso. \nLe caratteristiche dei parchi soppressi erano:\nAltre aree protette.\nOltre ai parchi nazionali, in Islanda si tutelano altri siti. In particolare vi sono:\nAree marine protette.\nElenco delle aree designate secondo la Convenzione internazionale per la protezione dell'ambiente marino dell'Atlantico Nord-Est (OSPAR).\nMonumenti naturali.\nElenco parziale dei monumenti naturali islandesi, per definizione appartengono alla III categoria IUCN: \nAree di conservazione.\nIn Islanda ci sono due aree di conservazione, della categoria IUCN IV (Area di conservazione di Habitat o Specie) e V (Paesaggio terrestre o marino protetto):\nSiti patrimonio dell'umanit\u00e0.\nL'Islanda ha due siti inseriti nella lista dei patrimoni dell'umanit\u00e0 dell'Organizzazione delle Nazioni Unite per l'educazione, la scienza e la cultura (UNESCO)."}
{"id": "2633167", "revid": "486946", "url": "https://it.wikipedia.org/wiki?curid=2633167", "title": "Oakland Coliseum Arena", "text": ""}
{"id": "2633168", "revid": "1543377", "url": "https://it.wikipedia.org/wiki?curid=2633168", "title": "Epipactis helleborine", "text": "La elleborina comune (Epipactis helleborine ) \u00e8 una piccola pianta erbacea perenne dai delicati fiori, appartenente alla famiglia delle Orchidacee.\nEtimologia.\nIl termine \"Epipactis\" si trova per la prima volta negli scritti di Dioscoride Pedanio (Anazarbe in Cilicia, 40 circa - 90 circa) che fu un medico, botanico e farmacista greco antico che esercit\u00f2 a Roma ai tempi dell'imperatore Nerone. L'origine di questo termine \u00e8 sicuramente greca, ma l'etimologia esatta ci rimane oscura (qualche testo lo traduce con \u201ccrescere sopra\u201d). Sembra comunque che in origine sia stato usato per alcune specie del genere \"Helleborus\". In tempi moderni il nome del genere fu creato dal botanico e anatomista germanico Johann Gottfried Zinn (1727 \u2013 1759), membro tra l'altro dell'Accademia delle Scienze di Berlino, in una pubblicazione specifica sul genere \"Epipactis\" nel 1757. \nL'epiteto specifico (\"helleborine\") deriva da una certa rassomiglianza con le foglie di alcuni \u201cEllebori\u201d (Elleboro bianco \u2013 \"Veratrum album\").\nLa specie fu descritta inizialmente da Linneo come \"Serapias helleborine\" (un genere \u2013 \"Serapias\" \u2013 fin dall'inizio vago e difficile da definire). Il binomio scientifico attualmente accettato (\"Epipactis helleborine\") \u00e8 stato proposto dal botanico e medico Heinrich Johann Nepomuk von Crantz (1722\u20131799) in una pubblicazione del 1769.\nIn lingua tedesca questa pianta si chiama \"Breitbl\u00e4ttrige Sumpfwurz\" oppure \"Gr\u00fcne Sumpfwurz\"; in francese si chiama \"\u00c9pipactis hell\u00e9borine\" oppure \"\u00c9pipactis \u00e0 larges feuilles\"; in inglese si chiama \"Broad-leaved Helleborine\".\nDescrizione.\n\u00c8 una pianta erbacea perenne alta normalmente da 20 a 60\u00a0cm (massimo 100\u00a0cm). La forma biologica di questa orchidea \u00e8 geofita rizomatosa (G rizh), ossia \u00e8 una piante con un particolare fusto sotterraneo, detto rizoma, che ogni anno si rigenera con nuove radici e fusti avventizi. Queste piante, contrariamente ad altri generi delle orchidee, non sono \u201cepifite\u201d, ossia non vivono a spese di altri vegetali di maggiori proporzioni (hanno cio\u00e8 un proprio rizoma).\nRadici.\nLe radici sono secondarie da rizoma a consistenza carnosa.\nFoglie.\nLe foglie (da 6 a 15 per ogni individuo) a disposizione spiralata lungo il fusto, sono intere a forma ellittico-ovata e quindi con lamina piuttosto larga e con apice acuto; sono sessili, amplessicauli e carenate centralmente. Diverse evidenti nervature percorrono longitudinalmente le foglie. Quelle superiori sono progressivamente pi\u00f9 ristrette e allungate; nella parte mediana del fusto sono pi\u00f9 lunghe dell'internodo corrispondente. Dimensioni delle foglie inferiori: larghezza 3 \u2013 4\u00a0cm; lunghezza 5 \u2013 6\u00a0cm. Dimensioni delle foglie medie (in relazione alla posizione lungo il fusto): larghezza 1,5 \u2013 2\u00a0cm; lunghezza 8 \u2013 10\u00a0cm (massimo 18\u00a0cm). Il bordo delle foglie \u00e8 ondulato.\nInfiorescenza.\nL'infiorescenza \u00e8 un racemo terminale e lineare con numerosi fiori (da 15 a 40) penduli (o inclinati, o orizzontali) e pedicellati; la disposizione \u00e8 leggermente unilaterale. Alla base del pedicello sono presenti delle brattee erbacee a forma lanceolata (quelle inferiori a volte sono pi\u00f9 lunghe dei fiori stessi). Queste brattee sono di tipo fogliaceo e quelle pi\u00f9 basse sono molto simili alle foglie superiori, mentre quelle superiori sono progressivamente pi\u00f9 piccole; tutte sono pendule come i fiori. I fiori sono resupinati, ruotati sottosopra tramite torsione del pedicello (e non dell'ovario come nel genere \"Cephalanthera\"). Dimensioni delle brattee inferiori: larghezza 10\u00a0mm; lunghezza 50 \u2013 60\u00a0mm. Dimensioni delle brattee superiori: larghezza 2 \u2013 3\u00a0mm; lunghezza 12 \u2013 18\u00a0mm. Lunghezza del racemo: 7 \u2013 30\u00a0cm.\nFiore.\nI fiori sono ermafroditi ed irregolarmente zigomorfi, pentaciclici (perigonio a 2 verticilli di tepali, 2 verticilli di stami, 1 verticillo dello stilo). I fiori all'esterno sono colorati normalmente di verde e sono debolmente profumati. Dimensione del fiore: 10 \u2013 15\u00a0mm.\nFrutti.\nIl frutto \u00e8 una capsula obovoide (o esagonale) a pi\u00f9 coste contenente moltissimi, minuti semi. Anche le capsule, come i fiori, sono orizzontali o pendule. Dimensione della capsula: 9\u00a0\u2013 14\u00a0mm.\nBiologia.\nIn queste piante la riproduzione avviene normalmente tramite impollinazione entomofila (imenotteri e ditteri). In assenza di impollinatori pu\u00f2 verificarsi autogamia.\nDistribuzione e habitat.\nFitosociologia.\nDal punto di vista fitosociologico la specie \"Epipactis helleborine\" appartiene alla seguente comunit\u00e0 vegetale:\nSistematica.\nIl numero cromosomico di \"E. helleborine\" \u00e8: 2n = 36, 38, 40, 44, 46.\nComplesso di \"Epipactis helleborine\".\nIl complesso di \"Epipactis helleborine\" comprende alcune specie della zona alpina in passato classificate come \"Epipactis helleborine\" e oggi riconosciute come entit\u00e0 a s\u00e9 stanti\nIl complesso comprende sia specie che praticano la fecondazione incrociata (allogamia) che specie \u201cautogame\u201d (autogamia). Queste ultime se si trovano in areali abbastanza protetti e relativamente chiusi tendono a formare delle stirpi separate e differenziate dal tipo base. Nell'Europa centrale e sui rilievi alpini sono state quindi riconosciute almeno una decina di nuove specie. Un elemento di distinzione tra le piante allogame e quelle autogame \u00e8 il rostello (= parte dello stimma del ginostemio \u2013 vedi disegno del ginostemio): in quelle allogame questo organo \u00e8 ben sviluppato (sferico e ghiandoloso ed efficiente), viceversa nelle piante autogame \u00e8 atrofizzato. Inoltre in queste ultime il polline si propaga subito e velocemente in tutto il fiore.\nSottospecie.\nLe sottospecie presenti in Italia sono:\nIl \"Board\" tassonomico dei Kew Gardens riconosce come valide le seguenti altre sottospecie (non presenti sul territorio italiano):\nLa sottospecie \"Epipactis helleborine\" subsp. \"tremolsii\" , diffusa in Sardegna e sull'Appennino tosco-emiliano, \u00e8 oggi considerata come specie a s\u00e9 (\"Epipactis tremolsii\").\nLa sottospecie \"Epipactis helleborine\" subsp. \"aspromontana\" \u00e8 oggi classificata come \"Epipactis leptochila\" subsp. \"aspromontana\".\nIbridi.\nSono stati descritti i seguenti ibridi interspecifici:\nSpecie simili.\nIn genere tutte le \"Epipactis\" sono abbastanza simili nella forma del fiore. Qui ricordiamo alcune specie (tralasciando le varie sottospecie) quali: \nUsi.\nIn genere tutte le orchidee sono protette dalla raccolta indiscriminata.\nFarmacia.\nNella medicina popolare antica questa pianta era usata come vulneraria (guarisce le ferite).\nGiardinaggio.\nAttualmente l'\u201dElleborina comune\u201d \u00e8 impiegata soprattutto come pianta ornamentale nei giardini rocciosi o alpini.\nConservazione.\nCome tutte le orchidee \u00e8 una specie protetta e quindi ne \u00e8 vietata la raccolta e il commercio ai sensi della Convenzione sul commercio internazionale delle specie minacciate di estinzione (CITES)."}
{"id": "2633169", "revid": "263989", "url": "https://it.wikipedia.org/wiki?curid=2633169", "title": "Corel Centre", "text": ""}
{"id": "2633170", "revid": "116293845", "url": "https://it.wikipedia.org/wiki?curid=2633170", "title": "Mario Braggiotti", "text": "Biografia.\nBraggiotti nacque a Firenze da genitori americani. Suo padre era un tenore di origine italiana nato a Parigi e sua madre un mezzosoprano di Boston. Il talento del piccolo Braggiotti, detto \"Tunti\", fu scoperto molto presto. Tornando dalle serate all'opera, si sedeva al pianoforte e suonava e cantava a orecchio tutte le arie appena sentite.\nMario era il quarto di otto fratelli. La sorella maggiore, Francesca, si spos\u00f2 con l'ambasciatore americano John Davis Lodge. Un'altra sorella, Gloria, si spos\u00f2 con il pittore Emlen Etting. La stessa per tanti anni \u00e8 stata la \"signora\" dell'alta societ\u00e0 di Filadelfia, nonch\u00e9 scrittrice di diversi libri.\nNel 1919, in seguito alla morte della madre di Mario, la famiglia Braggiotti si trasfer\u00ec a Boston. Mario frequent\u00f2 il New England Conservatory a Boston, poi and\u00f2 a Parigi per studiare al Conservatoire di Paris e alla scuola di musica di Fontainebleau. Mario negli anni ha studiato pianoforte con Alfred Cortot e Isidor Philippe e composizione con Nadia Boulanger.\nL'amicizia con George Gershwin.\nMentre studiava a Parigi, Braggiotti form\u00f2 insieme a Jacques Fray un duo pianistico. Mario scriveva tutti gli arrangiamenti per il nuovo duo che debutt\u00f2 al club Boeuf sur le Toit.\nQuando George Gershwin arriv\u00f2 a Parigi per comporre \"Un americano a Parigi\", i giovani pianisti si presentarono al loro idolo. L'incontro avvenne nell'albergo che ospitava Gershwin. Gershwin li mise subito al lavoro, per suonare i famosi clacson dei tass\u00ec parigini, inseriti all'inizio nel brano.\nNel 1928, Gershwin contribu\u00ec al lancio definitivo della carriera del duo pianistico che inser\u00ec nell'orchestra della commedia musicale \"Funny Face\", composta dallo stesso autore e messa in scena a Londra con i ballerini di tip-tap Fred e Adele Astaire. Mario divent\u00f2 un buon amico di Gershwin., che disse: \"Mario suona la mia musica come dev'essere interpretata\"\nPi\u00f9 tardi Mario introdusse \"Rapsodia in blu\" con un suo personale arrangiamento, in diverse capitali europee, suonando sia con l'accompagnamento dell'orchestra e sia per pianoforte solo. Gershwin riconobbe in Braggiotti il grande interprete della sua \"Rapsodia\". Mario divenne famoso sia per il suo particolare arrangiamento e sia per la sua interpretazione.\nPrima della Seconda guerra mondiale.\nNel 1929, Fray e Braggiotti si trasferirono a New York. Nello stesso anno affrontarono una tourn\u00e9e negli Stati Uniti e suonarono alla radio. Braggiotti \u00e8 stato il primo artista a combinare musica classica e musica jazz nello stesso programma, sempre con i suoi arrangiamenti. Il duo divenne popolarissimo come \"THE FIRST TEAM, THE LAST WORD\". Suonarono alla Carnegie Hall e al \"The Town Hall\" di New York e in tourn\u00e9e con il famoso chanteur Maurice Chevalier. Negli anni trenta, il duo, con l'ingaggio da parte di William Paley della CBS, divenne molto popolare. Fray e Braggiotti suonavano dal vivo tre sere a settimana in alcuni programmi trasmessi in tutti gli Stati Uniti: \"Kraft Music Hall\" e \"Radio City Music Hall\". In quegli anni il duo andava sempre in tourn\u00e9e negli Stati Uniti, suonando tra l'altro all'Hollywood Bowl di Los Angeles e persino alla Casa Bianca. Insieme, apparvero nel film \"Social Register\", diretto nel 1934 da Marshall Neilan. \nDurante la Seconda guerra mondiale.\nAllo scoppio della seconda guerra mondiale, Braggiotti si arruol\u00f2 nell'esercito degli Stati Uniti d'America e serv\u00ec nello Psychological Warfare Branch alle dipendenze dell'Ufficio dell'Informazione. Quando gli Alleati iniziarono la campagna del Nordafrica a Casablanca, Braggiotti prese in mano l'organizzazione di tutte le stazioni radiofoniche locali e in seguito, con l'avanzare delle truppe, anche di quelle italiane. Queste cominciarono a trasmettere musica americana popolare e informazione di guerra.\nDopo la guerra.\nDopo la guerra, Braggiotti torn\u00f2 in America. Nel frattempo, il duo con Jacques Fray si era sciolto a causa del secondo conflitto mondiale. Mario decise di realizzare, ora in qualit\u00e0 di solista, un programma che combinasse musica e umorismo. Compose e suon\u00f2 le sue \"Variazioni sul tema Yankee Doodle\" nello stile di vari compositori classici famosi. Queste partiture vennero pubblicate dalla casa editrice Schirmer.\nOltre a combinare la musica classica con quella popolare, Braggiotti si spinse fino a \"mischiare\" brani musicali con aneddoti umoristici. Il suo grande talento per l'improvvisazione lo portava nei suoi spettacoli a chiedere tre note al pubblico sulle quali improvvisava un brano completo.\nNegli anni cinquanta, Mario and\u00f2 pi\u00f9 volte in tourn\u00e9e in Europa e in America meridionale e nuovamente negli Stati Uniti. Compose la sua \"Gettysburg Cantata\", dedicato al discorso di Abraham Lincoln, scritto per baritono solo, coro, e orchestra. La prima esecuzione si tenne al Carnegie Hall di New York e fu diretta da Izler Solomon con Lawrence Winters in veste di solista. Nello stesso periodo a Braggiotti fu affidato dal filantropo Frank Hale il compito di comporre il balletto \"The Princess\", rappresentato a Palm Beach, Florida e in seguito anche a Londra, e pi\u00f9 tardi conosciuto dal titolo \"The Kingdom of Gifts\".\nNel 1963, Braggiotti prese in mano il programma radiofonico \"To France with Music\" (conosciuto prima come \"Listening with Jacques Fray\") su WQXR a New York dopo la morte del suo partner Fray, il primo presentatore.\nBraggiotti ha sempre continuato a comporre. Le sue opere negli anni successivi comprendono una commedia musicale per bambini, \"Lisa\", scritta insieme a Joan Javits, e un'altra commedia, \"Born in a Crowd\" (\"Nata in una folla\") basata sulle memorie di giovent\u00f9 di sua sorella Gloria Braggiotti Etting e pubblicate nel libro col titolo omonimo.\nNel 1972, Mario cominci\u00f2 a collaborare con la pianista statunitense Susan Snodgrass Andis. Insieme scrissero la commedia musicale \"I Danced with a Tree\" (\"Ho ballato con un albero\") e riscrissero \"Born in a Crowd\". Braggiotti e Andis formarono inoltre un nuovo duo pianistico. Mario scrisse pi\u00f9 caricature sul tema \"Yankee Doodle\", due di queste per soprano per le quali Susan scrisse il testo. Mario trascrisse la partitura orchestrale della \"Gettysburg Cantata\" per due pianoforti, timpani e contrabbasso sempre con baritono solo e coro. Questa nuova versione venne eseguita in diverse universit\u00e0 americane.\nNegli anni ottanta, insieme alla Andis nel frattempo divenuta sua moglie, Braggiotti continu\u00f2 a comporre propri brani e ad arrangiare composizioni di Gershwin per il nuovo duo pianistico. Tali composizioni sono state eseguite in concerti in tutto il mondo. La coppia fond\u00f2 la Scuola di Musica Braggiotti a Porto Santo Stefano in Toscana.\nLa loro collaborazione fin\u00ec soltanto con la morte di Mario il 18 maggio 1996. Le sue ceneri sono sepolte al cimitero evangelico agli Allori di Firenze.\nOnorificenze.\nTra gli onori ricevuti da Braggiotti durante la sua vita sono da annoverare lodi dalla Citt\u00e0 di Firenze come \"grande interprete della musica di George Gershwin\" e menzioni dai Sons of Italy. Braggiotti inoltre \u00e8 stato incluso nella Big Band Hall of Fame nel 1995. Era socio dell'ASCAP.\nVita privata.\nBraggiotti era molto attratto dal mondo femminile. Il suo talento, spirito, e stile di vita cosmopolita lo ha reso popolare con le donne. Negli anni con le sue amiche mantenne una fitta corrispondenza.\nSi spos\u00f2 tre volte, la prima nel 1939 con Francise (Baby) Clow di Chicago, poi in seconde nozze nel 1952 con Edwina Feigenspan Osborne di New York. Tutti e due di questi matrimoni finirono con il divorzio. La terza volta si spos\u00f2 con Susan.\nSusan Braggiotti, mentre si prende cura della collezione delle opere di Mario, continua la sua carriera di pianista. Lei ha donato all'International Piano Archives dell'Universit\u00e0 del Maryland (USA) tutte le opere, diversi manoscritti e altri materiali legati alla carriera di suo marito.\nBraggiotti era inoltre un cuoco e buongustaio a cui piaceva preparare specialit\u00e0 toscane per serate vivaci. Studi\u00f2 tra l'altro il buddhismo. Credeva nella reincarnazione. \u00c8 stato per tutta la vita uno sportivo attivo. Tante sue idee erano in anticipo rispetto all'epoca in cui ha vissuto."}
{"id": "2633173", "revid": "287204", "url": "https://it.wikipedia.org/wiki?curid=2633173", "title": "Primera Divisi\u00f3 2000-2001", "text": "La Primera Divisi\u00f3 2000-2001 fu la sesta edizione del campionato andorrano di calcio, disputato tra il 16 settembre 2000 e il 20 maggio 2001 e si concluse con la vittoria del FC Santa Coloma, al suo primo titolo.\nFormula.\nLe squadre partecipanti furono 8 e il campionato venne diviso in due fasi. Nella prima parte della stagione le squadre si incontrarono in un turno di andata e ritorno per un totale di 14 partite. Le prime 4 furono inserite in un girone playoff mentre le rimanenti 4 giocarono in un girone al termine del quale l'ultima fu retrocessa in Segona Divisi\u00f3.\nLa vincente fu qualificata alla Coppa UEFA 2001-2002 e la seconda alla Coppa Intertoto 2001.\nIl Constelaci\u00f3 Esportiva, campione uscente, fu escluso dal campionato per decisione della federazione.\nSquadre partecipanti.\nTutte le partite furono disputate nello Estadi Comunal d'Aixovall.\nStagione regolare.\nLegenda:\nNote:\nSeconda fase.\nLe squadre mantengono i punti (indicati tra parentesi) conquistati contro le squadre del girone nella prima fase.\nPlayout.\nLegenda:\nNote:"}
{"id": "2633174", "revid": "486946", "url": "https://it.wikipedia.org/wiki?curid=2633174", "title": "Delta Center", "text": ""}
{"id": "2633178", "revid": "610351", "url": "https://it.wikipedia.org/wiki?curid=2633178", "title": "Venerabile ordine di San Giovanni", "text": "Il molto venerabile ordine dell'ospedale di San Giovanni di Gerusalemme (\"Most Venerable Order of the Hospital of Saint John of Jerusalem\"), o semplicemente Ordine di San Giovanni, \u00e8 un ordine britannico fondato nel 1888 ed ancora oggi concesso nelle nazioni del Commonwealth.\nL'ordine cavalleresco conta circa 25.000 confratelli, 4.000 impiegati e 250.000 volontari, in gran parte di fede protestante o anglicana anche se sono ammessi nell'ordine gli aderenti al cristianesimo in generale.\nStoria.\nDopo la conquista dell'isola di Malta da parte dell'Imperatore Napoleone, che pose fine a una continuit\u00e0 d'intenti e di risorse che contava quasi ottocento anni di storia, i cavalieri si ritrovarono divisi in diversi ordini paralleli. La moltitudine di questi (oltre 400 cavalieri, con dignitari membri del consiglio Magistrale), rimasti con la denominazione del \"Sovrano Ordine di San Giovanni di Gerusalemme\", ripararono in Russia alla corte degli zar; il Sovrano Militare Ordine di San Giovanni di Gerusalemme (SMOM) detto di Rodi, detto di Malta fu rifondato da S.S. Papa Pio VII solo nel 1803 (dopo la firma del Trattato di Amiens (1802). Oggi ha la sua sede a Roma ed \u00e8 un ordine religioso cattolico, mentre il Venerabile ordine ospedaliero di San Giovanni, legato alla Chiesa anglicana (e quindi al sovrano britannico), ha il suo quartier generale a Londra. Anche quest'ordine conserva la propria funzione ospedaliera e possiede cliniche, ospedali da campo e scuole di formazione medica in ogni parte del mondo.\nLa rifondazione.\nNel giugno 1826, il concilio del priorato in Francia, il consesso dei cavalieri ospedalieri di Malta in Francia, si riun\u00ec in Gran Bretagna e Felipe de Castellane, un cavaliere francese, venne incaricato dal nuovo concilio per reclutare del personale che potesse aderire alla costituzione di un'armata sul modello di quella crociata, con un tetto di spese di 240.000 sterline.\nQuesta prima armata offr\u00ec sostegno sanitario e partecip\u00f2 alla guerra d'indipendenza greca contro l'impero ottomano. A questa guerra presero parte volontari da tutta Europa, soprattutto da Italia, Inghilterra e Francia (tra i caduti illustri di quella guerra, vi fu anche il poeta inglese Giorgio, VI barone Byron). A seguito di quei primi successi, il Chevalier Philippe de Castellane decise che era giunto il momento di dare vita ad un'organizzazione pi\u00f9 sviluppata, fondando una societ\u00e0 che si occupasse dell'assistenza ai malati e ai feriti, in continuit\u00e0 con il modello spirituale dell'Ordine dei cavalieri ospedalieri che per secoli avevano operata in Terrasanta e nel Vicino Oriente.\nIl reverendo sir Robert Peat, curato perpetuo della parrocchia di St. Lawrence di Brentford nel Middlesex, nonch\u00e9 uno dei cappellani del principe reggente Giorgio d'Inghilterra (futuro re Giorgio IV) venne invitato ad aderire all'organizzazione come cappellano dell'ordine. Data la sua posizione, Peat divenne il primo \"Gran priore\" effettivo dell'ordine di San Giovanni, ma mor\u00ec nell'aprile del 1837 e sir Henry Dymoke venne nominato suo successore.\nCon Dymoke si apr\u00ec la questione religiosa, dal momento che in Inghilterra era stato completamente travisato il senso religioso dei cavalieri di Malta, cristiani cattolici: al rifiuto di riconoscimento dell'associazione da parte delle altre flange cattoliche di ordini sorti nel resto d'Europa, l'ordine venne costituito come sovrano in Inghilterra e perci\u00f2 autonomo dagli altri assumendo anche il nome di \"Sovrano e illustre ordine di San Giovanni di Gerusalemme in Anglia\".\nNei successivi decenni l'ordine divenne sempre pi\u00f9 rilevante soprattutto quando il VII duca di Manchester venne nominato \"Gran priore\" nel 1861 e provvide affinch\u00e9 l'ordine potesse disporre di un corpo nazionale di ambulanza. Nel 1871 venne siglata una nuova costituzione e venne assunto il nome pi\u00f9 modesto di \"Ordine di San Giovanni di Gerusalemme in Inghilterra\" e cinque anni pi\u00f9 tardi la principessa Alessandra, venne ammessa nell'ordine seguita dal marito, il principe del Galles (futuro re Edoardo VII). Nel 1882 il gran priorato fond\u00f2 un centro oftalmologico in Gerusalemme e nel 1887 cre\u00f2 la brigata di San Giovanni che si occup\u00f2 in quelle aree di prestare assistenza medica gratuita.\nL'ordine venne ufficialmente riconosciuto nel 1888 quando la regina Vittoria concesse all'organizzazione la protezione reale, rinominandola \"Gran priorato del venerabilissimo ordine dell'ospedale di San Giovanni di Gerusalemme in Inghilterra\". Nel 1926 il nome divenne \"Gran priorato nel reame britannico del venerabilissimo ordine dell'ospedale di San Giovanni di Gerusalemme\". Il nome venne nuovamente modificato nel 1936 in \"Gran priorato nel reame britannico del molto venerabilissimo ordine dell'ospedale di San Giovanni di Gerusalemme\". Esso nel 1961 svolse un ruolo fondamentale nella fondazione dell'Alleanza degli ordini di San Giovanni di Gerusalemme e finalmente ottenne nel 1963 un riconoscimento ufficiale da parte dell'ordine di Malta che lo riconobbe come ordine indipendente.\nStruttura.\nUfficiali e gradi.\nDal 1888 come abbiamo detto, il monarca regnante inglese \u00e8 considerato il sovrano regnante dell'ordine di San Giovanni, seguito nelle cariche dal S.A.R. il principe Riccardo, duca di Gloucester, che ha il ruolo di \"Gran priore\". Quest'ultimo regge di fatto il consiglio dell'ordine con quattro o cinque grandi ufficiali e con il \"Lord priore\" di San Giovanni, che ha il ruolo di luogotenente e priori deputati; seguono quindi il \"Prelato\", un membro di grado episcopale appartenente alla chiesa inglese; il \"lord priore deputato\" e i \"priori\" delle varie sezioni. Il Gran priore nomina poi un \"Segretario\" e un \"Genealogista\".\nSeguono quindi i membri ordinari, che sono suddivisi in sei gradi gerarchici: il I grado viene concesso unicamente ai membri del gran consiglio e non possono essere pi\u00f9 di 21. Seguono poi i \"Bal\u00ec o Dame di gran croce\", i \"Cavalieri o Dame di giustizia o grazia\", i \"Commendatori\", gli \"Ufficiali\", i \"Membri\" e i \"Donati\".\nPriorati e commende.\nA seguito del cambio della costituzione dell'ordine nel 1999, il priorato d'Inghilterra e delle isole ebbe la propria fondazione (comprendente anche la commenda dell'Irlanda del Nord), assieme ai precedenti priorati di Galles, Scozia, Canada, Australia (compresa la commenda dell'Ovest Australia), Nuova Zelanda, Sudafrica e sino al 1996, degli Stati Uniti d'America, ciascuna delle quali \u00e8 retta da un priore che fa capo ad un capitolo locale dell'ordine. Ogni commenda \u00e8 retta da un commendatore dell'ordine con un capitolo proprio. Stati in cui l'ordine vanta una presenza pi\u00f9 contenuta sono sostanzialmente gli altri facenti parte del Commonwealth: Antigua e Barbuda, Barbados, Bermuda, Cipro, Dominica, Figi, Ghana, Gibilterra, Grenada, Guyana, Hong Kong, India, Giamaica, Kenya, Malawi, Malaysia, Malta, Mauritius, Montserrat, Namibia, Nigeria, Pakistan, Papua Nuova Guinea, Saint Lucia, Singapore, Isole Salomone, Sri Lanka, Swaziland, Tanzania, Trinidad e Tobago, Uganda, Zambia e Zimbabwe.\nIl venerabile ordine giunse in Canada nel 1648 dal momento che il secondo governatore della \"Nuova Francia\" Charles de Montmagny, era membro dell'ordine originale formatosi proprio in Francia, ma non fu sino al 1883 che si vide approdare in America il nuovo ordine costituito in Inghilterra, il quale si \u00e8 radicato in Qu\u00e9bec con 12 rami minori. L'ordine di San Giovanni \u00e8 pertanto concepito anche oggi come onorificenze statale all'interno del Canada ed il priorato stabilito qui nel 1946 \u00e8 attualmente uno dei pi\u00f9 grandi al mondo dopo il Regno Unito. Il ruolo di priore \u00e8 solitamente ricoperto dal vicer\u00e9 (ovvero l'attuale governatore-generale del Canada) mentre il grado di vice-priori \u00e8 detenuto dai luogotenenti del governatore-generale, che hanno la direzione dell'ordine nelle province.\nAbiti e insegne.\nDopo l'ammissione nell'ordine di San Giovanni, i confratelli ottengono le varie insegne dell'organizzazione, differenziate a seconda del grado raggiunto. Comune a tutti i membri ad eccezione dei donati \u00e8 la medaglia, consistente in una croce maltese a otto punte abbellita agli angoli con due leoni passanti e guardanti e due unicorni passanti alternati tra loro in oro. La medaglia \u00e8 sostenuta al nastro tramite una corona che varia a seconda del grado. La rappresentazione della corona di Sant'Edoardo \u00e8 riservata ai gradi pi\u00f9 alti, mentre il \"lord priore\" ottiene la coroncina di Edoardo, principe di Galles. I prelati invece ottengono come sostegno al nastro la mitria.\nIl nastro \u00e8 nero con croce maltese argento.\nIn specifiche occasioni, inoltre, viene richiesto ai membri dell'ordine di indossare un abito apposito, consistente in un mantello, in una sopravveste ed in un cappello. Il mantello del sovrano e gran maestro \u00e8 in seta nera vellutata, differenziata da una bordatura bianca. Bal\u00ec di gran croce e cavalieri di giustizia indossano il mantello nero in seta senza bordature cos\u00ec come tutti gli altri membri.\nLa \"sopravveste\" consiste in una tunica nera con bottoni sino al collo che copre interamente tutto il corpo."}
{"id": "2633179", "revid": "93335", "url": "https://it.wikipedia.org/wiki?curid=2633179", "title": "AAMI Stadium", "text": ""}
{"id": "2633180", "revid": "370187", "url": "https://it.wikipedia.org/wiki?curid=2633180", "title": "Associazione Calcio Napoli 1939-1940", "text": "Questa voce raccoglie le informazioni riguardanti lAssociazione Calcio Napoli nelle competizioni ufficiali della stagione 1939-1940.\nStagione.\nLa stagione 1939-1940 del Napoli \u00e8 la undicesima stagione in Serie A e la quattordicesima complessiva in massima serie. A conclusione del campionato la squadra \u00e8 quattordicesima con 24 punti ed evita la retrocessione per miglior quoziente reti nei confronti del Liguria.\nIn Coppa Italia supera il Savoia 3-1 in trasferta ai sedicesimi di finale, quindi viene sconfitto 1-0 dal Genova 1983 in casa agli ottavi.\nOrganigramma societario.\nDirigenza\nStaff tecnico"}
{"id": "2633181", "revid": "93335", "url": "https://it.wikipedia.org/wiki?curid=2633181", "title": "Mt Smart Stadium", "text": ""}
{"id": "2633197", "revid": "33689", "url": "https://it.wikipedia.org/wiki?curid=2633197", "title": "Orilletas", "text": "Le orilletas (o nelle varianti dialettali di origlietas, orulletas o urigliettas), italianizzato in orillette, sono un dolce tipico della tradizione gastronomica sarda a base di semola di grano duro sardo, uova e miele. Sono costituite da una sfoglia di pasta tagliata a listarelle poi intrecciate a formare motivi floreali, oppure realizzate con fili di pasta pi\u00f9 spessi, intrecciati tra loro. Vengono infine fritte e ricoperte di miele sardo, oppure ricoperte di zucchero a velo.\nProduzione.\nVengono prodotte in tutta l'Isola ed in particolare nelle regioni storiche della Baronia, del Logudoro, nelle Barbagie e in Gallura. Sono preparate per Carnevale e nelle ricorrenze delle feste pasquali.\nIngredienti.\nGli ingredienti principali sono molto semplici: farina di semola sarda a grana grossa, uova, acqua, strutto, scorza di arancio, miele sardo.\nConsumo.\nVengono servite dopo la frittura e l'immersione nel miele bollente. Si possono aggiungere delle scorze di arancia tagliate a \"julienne\" e scottate nel miele."}
{"id": "2633202", "revid": "125074271", "url": "https://it.wikipedia.org/wiki?curid=2633202", "title": "Virginia Bourbon del Monte", "text": "Era figlia di Carlo Bourbon del Monte, principe di San Faustino e marchese di Santa Maria (1867 - 1917), discendente dall'antica famiglia tosco-umbra dei Bourbon del Monte Santa Maria, e dell'ereditiera statunitense d'origine scozzese Jane Allen Campbell (1865 - 1938).\nBiografia.\nIl 5 giugno 1919 Virginia spos\u00f2 Edoardo Agnelli, figlio del senatore e cofondatore della FIAT Giovanni Agnelli. Il 14 luglio 1935 rimase vedova del marito Edoardo, perito in un incidente aereo nell'idroscalo di Genova.\nDopo alcuni mesi dalla morte del marito, Virginia inizi\u00f2 un'intensa relazione con il giornalista e scrittore Curzio Malaparte, che avrebbe dovuto concludersi con il matrimonio, la cui data fu fissata per l'ottobre del 1936; successivamente tutto and\u00f2 a monte a causa dell'ostinata opposizione del suocero di Virginia, il senatore Giovanni Agnelli. Nell'avversione a Malaparte aveva contribuito anche il fatto che il giornalista, in precedenza acceso sostenitore del fascismo, era divenuto successivamente inviso alle massime autorit\u00e0 del regime, al punto da essere espulso dal PNF e inviato nel 1933, per un certo tempo, al confino sull'isola di Lipari. Nello stesso tempo Virginia dovette affrontare una dura lotta contro lo stesso suocero che, avendo appreso la volont\u00e0 dei due di sposarsi, cerc\u00f2 in tutti i modi di sottrarle la patria potest\u00e0 sui sette figli, cosa che, infine, avvenne dietro sentenza del tribunale di Torino; la disputa prosegui con vicende alterne, fino a quando, trasferitasi Virginia a Roma ed essendovi buone probabilit\u00e0 che la magistratura romana le fosse favorevole, il suocero acconsent\u00ec, alla fine del 1937, a formalizzare un compromesso il cui aspetto pi\u00f9 importante era l'affidamento a lei dei figli, i quali per altro caldeggiavano proprio questa soluzione.\nSuccessivamente, durante la seconda guerra mondiale, l'8 settembre 1943, essendo Virginia figlia di una cittadina statunitense, quindi di un paese in guerra contro la Germania, fu arrestata a Roma e confinata in una villa sul Celio, dalla quale riusc\u00ec infine ad allontanarsi. La detenzione \u00ableggera\u00bb della signora Agnelli dur\u00f2 poco: \"una (vera o finta) malattia ne consigli\u00f2 il ricovero in una casa di cura privata, da dove\npresto si trasfer\u00ec a villa Marocco, nel Veneto, lontano da quella Roma che\nera divenuta ormai per lei insicura\".\nRientrata libera in Roma, Virginia organizz\u00f2, in collaborazione con il colonnello Eugen Dollmann, l'incontro in Vaticano fra papa Pio XII e il Governatore Militare e Comandante supremo delle SS e della Polizia nel nord d'Italia, il generale Karl Wolff. L'incontro aveva lo scopo, poi raggiunto, di evitare spargimenti di sangue durante l'ormai imminente ritirata tedesca da Roma. Tale mediazione port\u00f2 anche alla liberazione del giurista ed esponente della Resistenza Giuliano Vassalli dal carcere di via Tasso, ove era detenuto dalle SS.\nVirginia mor\u00ec in un incidente automobilistico nei pressi di Pisa: l'auto sulla quale viaggiava, diretta da Roma a Forte dei Marmi, sulla via Aurelia si scontr\u00f2 frontalmente, nel tardo pomeriggio del 30 novembre 1945, nei pressi della pineta di San Rossore, con un grosso camion militare americano e la morte di Virginia fu istantanea.\nAmante dell'arte, Virginia svolse opera di sostegno economico in favore di diversi artisti. La salma di Virginia giace nella tomba della famiglia Agnelli, nel cimitero di Villar Perosa.\nMatrimonio e discendenza.\nDa Edoardo Agnelli Virginia ebbe sette figli:"}
{"id": "2633205", "revid": "3732", "url": "https://it.wikipedia.org/wiki?curid=2633205", "title": "Federico Ravagli", "text": "Biografia.\nDopo la laurea in Giurisprudenza nel 1915 e in Lettere nel 1917 all'Universit\u00e0 di Bologna, ottenne il diploma di Magistero nel 1920. Cominci\u00f2 la sua lunga carriera d'insegnante di scuola superiore presso vari istituti tecnici dell'Emilia-Romagna e delle Marche e presso il liceo italiano di Tripoli. Durante il soggiorno libico fu anche corrispondente del \"Resto del Carlino\" e fond\u00f2 la \u00abFamiglia romagnola in Africa\u00bb. \nTornato in Italia, nel 1934 si stabil\u00ec a Bologna, dove all'insegnamento affianc\u00f2 l'attivit\u00e0 di conferenziere e giornalista: non solo per il \"Resto del Carlino\", ma anche per il \"Giornale dell'Emilia\" e \"Il Tirreno\". Nel 1941 pubblic\u00f2 \"Dino Campana e i goliardi del suo tempo\", un'elaborazione di scritti e materiali raccolti negli anni giovanili, come i giornali goliardici illustrati dalle firme di Dino Campana, Olindo Guerrini e Alfredo Testoni. Usc\u00ec postuma nel 1972 l'opera campaniana da lui curata: \"Fascicolo Marradese inedito del poeta dei \u00abCanti Orfici\u00bb\".\nProfondo conoscitore e divulgatore della cultura romagnola, cur\u00f2 \u00abI quaderni della famiglia romagnola\u00bb, coltiv\u00f2 la corrispondenza con vari scrittori e studiosi, fra i quali Vittorio Lugli, Federico Comandini, Francesco Serantini, Aldo Spallicci, Luigi Orsini, Alfredo Grilli (1878-1961), Nettore Neri, Guido Guerrini e Pietro Zama.\nLe carte di Federico Ravagli inerenti Dino Campana, compresi gli autografi e gli scritti, le pubblicazioni e la corrispondenza di Ravagli quale amico e studioso del poeta, sono conservate presso la Biblioteca comunale dell'Archiginnasio di Bologna. Altro materiale documentario si trova presso Casa Moretti di Cesenatico."}
{"id": "2633206", "revid": "262457", "url": "https://it.wikipedia.org/wiki?curid=2633206", "title": "Honen Shonin", "text": ""}
{"id": "2633207", "revid": "62748", "url": "https://it.wikipedia.org/wiki?curid=2633207", "title": "Chiese di Londra", "text": "La presente voce riporta l'elenco delle chiese presenti nella citt\u00e0 di Londra.\nCity of London.\nLa City of London (\"citt\u00e0 di Londra\"), pur non essendo un distretto di Londra, si trova all'interno della citt\u00e0.\nHaringey.\nGrace Evangelical Church London (Tamil Service)."}
{"id": "2633208", "revid": "370187", "url": "https://it.wikipedia.org/wiki?curid=2633208", "title": "Associazione Calcio Napoli 1940-1941", "text": "Questa voce raccoglie le informazioni riguardanti lAssociazione Calcio Napoli nelle competizioni ufficiali della stagione 1940-1941.\nStagione.\nLa stagione 1940-1941 del Napoli \u00e8 la dodicesima stagione in Serie A e la quindicesima complessiva in massima serie. La squadra arriva settima in campionato e in Coppa Italia viene eliminata ai sedicesimi di finale dal .\nOrganigramma societario.\nDirigenza\nStaff tecnico"}
{"id": "2633216", "revid": "1442080", "url": "https://it.wikipedia.org/wiki?curid=2633216", "title": "Mark Van Doren", "text": "Biografia.\nMark Van Doren nacque nella cittadina di Hope, contea Vermillion, Illinois, figlio di Dora Ann Butz e Charles Lucius Van Doren medico della contea. Di lontane origini olandesi, Mark insieme al fratello maggiore di nove anni Carl Van Doren crebbe nella fattoria di famiglia. Van Doren frequent\u00f2 la University of Illinois ottenendo nel 1914 il Bachelor of Arts e nel 1915 il Master of Arts. Nel 1920 presso la Columbia University consegu\u00ec il Ph.D. e qui inizi\u00f2 e concluse la sua carriera accademica articolatasi come professore ordinario di letteratura inglese dal 1920 al 1959 e come professore emerito dal 1959 al 1972. \nLa vasta cultura e l'attitudine all'insegnamento fecero s\u00ec che Mark Van Doren fosse la guida insuperata nel mondo delle idee e della poesia per gli studenti della Columbia University, fra questi i poeti Louis Simpson, Richard Howard, John Hollander, John Berryman, Thomas Merton e Allen Ginsberg. A riprova della meritata fama di docente di Van Doren, gli studenti del Columbia College dal 1962 annualmente premiano il docente migliore con il Mark Van Doren Award. Thomas Merton in una lettera a Van Doren, scrisse \"You always used your gifts to make people admire and understand poetry and good writing and truth.\"\nNel 1922 spos\u00f2 la scrittrice Dorothy Graffe. Il loro figlio, Charles Van Doren (nato il 12 febbraio 1926), balz\u00f2 agli onori della cronaca quando vinse una edizione truccata del famoso gioco a quiz \"Twenty One\". Mark Van Doren mor\u00ec all'et\u00e0 di 78 anni nella cittadina di Torrington nel Connecticut. La sua famosa corrispondenza con il poeta Allen Tate \u00e8 custodita presso la Vanderbilt University.\nBibliografia.\nPoesia: \nRomanzi: \nSaggistica: \nEpistolario:"}
{"id": "2633217", "revid": "486946", "url": "https://it.wikipedia.org/wiki?curid=2633217", "title": "Ricottura simulata", "text": ""}
{"id": "2633218", "revid": "287204", "url": "https://it.wikipedia.org/wiki?curid=2633218", "title": "Honen", "text": ""}
{"id": "2633222", "revid": "1543377", "url": "https://it.wikipedia.org/wiki?curid=2633222", "title": "Mike Byrne", "text": "Biografia.\nByrne \u00e8 cresciuto a Beaverton, con i suoi genitori Eric e Chris Byrne. Ha iniziato a suonare la batteria regolarmente a dodici anni, suonando poi nelle band locali \"The Mercury Tree\" e \"Moses, Smell the Roses\".\nIl 17 agosto 2009 Byrne fu scelto da Billy Corgan, cantante e leader degli Smashing Pumpkins, per diventare il nuovo batterista della band, dopo l'abbandono del membro fondatore Jimmy Chamberlin. Durante l'agosto del 2009 ha suonato in sei concerti in memoria di Sky Saxon insieme agli Spirits in the Sky, band formata per l'occasione da Billy Corgan e comprendente anche Kerry Brown, Dave Navarro, Mark Tulin, Linda Strawberry, Ysanne Spevack, Kevin Dippold e Mark Weitz. Con gli Smashing Pumpkins Byrne prese parte alle registrazioni dell'incompiuto concept album Teargarden by Kaleidyscope e di Oceania. Il 13 Giugno 2014 Billy Corgan annuncia che Byrne ha lasciato la band."}
{"id": "2633233", "revid": "226458", "url": "https://it.wikipedia.org/wiki?curid=2633233", "title": "Malattia multifattoriale", "text": "Una malattia multifattoriale \u00e8 una malattia che dipende da fattori ambientali e fattori genetici. Dunque geni con effetto dannoso verranno ereditati ed esprimeranno una grave espressione della malattia.\nQuesti caratteri multifattoriali hanno un'espressione di cui il risultato \u00e8 dell'intervento di pi\u00f9 geni e di fattori ambientali.\nIl carattere multifattoriale pu\u00f2 essere:"}
{"id": "2633240", "revid": "36426", "url": "https://it.wikipedia.org/wiki?curid=2633240", "title": "San Girolamo alla Costa", "text": ""}
{"id": "2633244", "revid": "299505", "url": "https://it.wikipedia.org/wiki?curid=2633244", "title": "Coriolano della Floresta", "text": "Coriolano della Floresta \u00e8 un romanzo d'appendice scritto dallo scrittore e giornalista siciliano Luigi Natoli con lo pseudonimo di \"William Galt\".\nTrama.\nSi tratta del seguito de \"I Beati Paoli\", in cui compaiono molti dei protagonisti del libro precedente. La vicenda si svolge cinquanta anni dopo e la setta ha perso potere rispetto al precedente libro, ma dispone comunque di un discreto potere all'interno della citt\u00e0.\nIl protagonista della storia, Cesare Brancaleone, che ignora le proprie origini, comincer\u00e0 la sua avventura a Roma, passer\u00e0 poi a Napoli e arriver\u00e0 a Palermo, dove conoscer\u00e0 le origini della sua famiglia."}
{"id": "2633249", "revid": "729019", "url": "https://it.wikipedia.org/wiki?curid=2633249", "title": "Torre Zozzoli", "text": "Torre Zozzoli (detta \"Torri Sgarr\u00e0ta\" in dialetto lizzanese), \u00e8 una torre di avvistamento antisaracena, risalente al '500,situata nel comune di Taranto presso il confine con Lizzano.\nStoria e descrizione.\nSi trova nell'isola amministrativa del comune di Taranto, tra Marina di Lizzano e Marina di Pulsano, al confine con l'agro lizzanese.\nIn passato conosciuta anche col nome di Sassoli o Salzoli, si trova a 2,3 chilometri a sudest di Torre Castelluccia e ad 1,2 chilometri a sudovest di Torre Canneto, altra torre antisaracena ormai scomparsa, nel comune di Lizzano.\nAlle spalle di questa torre, verso l'interno, a meno di due chilometri, esisteva una masseria fortificata denominata \"La Torretta\", che ancora oggi fornisce il nome alla contrada, collegata a Lizzano attraverso un sentiero."}
{"id": "2633259", "revid": "110157", "url": "https://it.wikipedia.org/wiki?curid=2633259", "title": "Nokia 2626", "text": "Il Nokia 2626 \u00e8 un telefonino prodotto dall'azienda finlandese Nokia."}
{"id": "2633265", "revid": "72396", "url": "https://it.wikipedia.org/wiki?curid=2633265", "title": "Stemma di Besan\u00e7on", "text": "Lo stemma della citt\u00e0 di Besan\u00e7on ha la seguente blasonatura: \"d'oro, all'aquila di nero tenente con gli artigli due colonne di rosso attraversanti sulle ali\".\nStoria.\nLe due colonne trionfali, che rappresentano quelle d'Ercole, ricordano il periodo romano di Besan\u00e7on (\"Vesontio\" in lingua gallica) che, dopo la sua sottomissione a Giulio Cesare nel 58 a.C. e durante la storia gallo-romana fu arricchita di monumenti.\nL'oro e il nero (in francese \"sable\", sabbia) evocano il passato aurifero celtico di Besan\u00e7on (chiamata all'epoca dai greci antichi \"Chrysopolis\" che significa in antico greco, \"citt\u00e0 d'oro\" ). Infatti dall'antichit\u00e0 al medioevo Besan\u00e7on fu uno dei principali produttori d'oro della Gallia, oro che era contenuto nella sabbia del fiume Doubs.\nNel medioevo, e precisamente \u00ab alla fine del XIII secolo il comune adotta quale emblema un'aquila spiegata, volendo mostrare con ci\u00f2 che essa si \u00e8 posta sotto il protettorato dell'Imperatore del Sacro Romano Impero. Nel XV secolo si ha l'idea di unire a questo emblema l'immagine della rocca della cittadella e delle due colonne romane che sono ancora presenti \u00bb.. Qualche modifica minore fu ancora apportata prima del 1537.\nNel 1537 l'imperatore del Sacro Romano Impero Germanico, re di Spagna e duca di Borgogna, Carlo V, che ha ereditato la Franca Contea dalla nonna, la duchessa Maria di Borgogna, concede a Besan\u00e7on quale stemma il suo blasone attuale: \"d'oro, all'aquila di nero tenente con gli artigli due colonne di rosso attraversanti sulle ali\" accompagnato dal motto .\nDurante la rivoluzione francese, nel 1793, gli stemmi civici sono vietati. Successivamente, nel 1804, durante il primo Impero le armi municipali sono reintrodotte; nello stemma della citt\u00e0 un \"leone di Borgogna\" sostituisce l'aquila ora riservata ai blasoni imperiali, lo stemma quindi diventa: \"D'oro, al leone di nero, addestrato e sinistrato da due colonne di rosso, sormontato da una crocetta di nero, al capo di rosso caricato di tre api d'oro\".\nNel 1815, alla caduta dell'impero napoleonico, un'ordinanza reale ristabilisce le armi originarie.\nMotto associato con lo stemma di Besan\u00e7on:"}
{"id": "2633270", "revid": "599013", "url": "https://it.wikipedia.org/wiki?curid=2633270", "title": "Jerry Rinoldo", "text": "Biografia.\nComincia a giocare a pallavolo a Ribera e nel 1993 va a farsi le ossa nelle giovanili della Pallavolo Catania.\nNel 1994 si trasferisce in Sardegna, dove rimane per 8 stagioni consecutive 4 con la VBA Olimpia Sant'Antioco, dove con Radam\u00e9s Lattari colleziona qualche presenza in A1, e 4 con il Cagliari Volley.\nNel 2004 sposa l'antiochense giocatrice di pallamano Fabiana Caddeo.\nNel 2005 lascia la Sardegna per la Pallavolo Loreto, per poi ritornarvi l'anno seguente a Sant'Antioco.\nNel 2007 \u00e8 la volta della Puglia con la Pallavolo Squinzano e l'anno seguente con il Bari Volley.\nNel giugno del 2009 viene ingaggiato dalla Heraclea Volley Gela.\nL'avventura in Sicilia, condita con una promozione in A2, dura solo un anno. Infatti, nell'estate del 2010 si trasferisce nuovamente a Sant'Antioco.\nNazionale.\nHa ricevuto diverse convocazioni nella Nazionale Italiana Under 23, nonch\u00e9 nella Nazionale juniores, con la quale ha disputato un Mondiale, e nella Nazionale militare.\nNel 2000 ha partecipato al raduno collegiale della Nazionale di Andrea Anastasi che stava preparando le Olimpiadi di Sydney.\nHa vinto un Campionato Europeo con la Nazionale militare di beach volley."}
{"id": "2633271", "revid": "453768", "url": "https://it.wikipedia.org/wiki?curid=2633271", "title": "Enrichetta Blondel", "text": "Biografia.\nL'infanzia e l'adolescenza.\nEnrichetta nacque l'11 luglio 1791 da Maria Mariton, una calvinista di origini francesi, e da Fran\u00e7ois-Louis Blondel (1749-1812), un agnostico industriale svizzero \u2013 oriundo di Cully \u2013, imparentato con dei banchieri ginevrini, emigrato in Italia nel 1771. La coppia oltre a Enrichetta ebbe altri sette figli. Blondel si stabil\u00ec prima a Bergamo e poi a Casirate, citt\u00e0 dove nacque Enrichetta e dove fond\u00f2 un'industria tessile e avvi\u00f2 il commercio della seta. Dai primi anni dell'Ottocento si stabil\u00ec a Milano in una casa acquistata dal conte Carlo Imbonati. Malgrado le opinioni in materia di religione dei genitori, Enrichetta venne battezzata con rito cattolico nella parrocchiale di Casirate, con tutta probabilit\u00e0 perch\u00e9 non v'era alcun pastore nella cittadina bergamasca.\nIl matrimonio con Alessandro Manzoni.\nIl primo incontro.\nA Milano fece scarsi studi - la sua conoscenza del francese, la lingua di famiglia, \u00e8 molto imperfetta - e vi conobbe nell'ottobre 1807 Alessandro Manzoni, figlio di Giulia Beccaria la quale, amante in passato di Carlo Imbonati, aveva avuto occasione di frequentare i Blondel. La madre di Manzoni, che viveva a Parigi da molti anni ed era stata raggiunta da Alessandro nel 1805, era da tempo assillata dal pensiero di trovare una moglie al figlio, e, dopo due tentativi senza successo (il secondo riguardava la figlia del celebre filosofo francese Claude Destutt de Tracy, Mademoiselle Augustine Emilie Victoire), riusc\u00ec nel proprio intento. Alessandro rimarr\u00e0 subito colpito dall'intelligenza e dalla sensibilit\u00e0 della sedicenne, \u00abdonna di soavit\u00e0 incomparabile\u00bb.\nI primi contatti con la famiglia Blondel furono stabiliti attraverso la conoscenza di Charlotte Blondel, una parente che viveva a Parigi. Il carteggio manzoniano dell'epoca sembra confermare che quando Alessandro e la madre raggiunsero l'Italia, nell'ottobre 1807, il progetto di matrimonio era gi\u00e0 stato avviato, e costituiva con ogni probabilit\u00e0 il motivo principale del viaggio: \u00abJ'ai vu cette jeune personne, dont je vous ai parl\u00e9, \u00e0 Milan\u00bb (\"Ho incontrato a Milano la giovane donna di cui vi ho parlato\"), rivelava infatti a Fauriel. Nella medesima lettera Manzoni si lasciava andare a un primo giudizio sulla promessa sposa, lodandone la gentilezza, la dolcezza e il buon cuore, sottolineando inoltre come anche la madre ne avesse avuto un'ottima impressione. Aggiunse due considerazioni singolari, sostenendo che la ragazza presentava due vantaggi ai suoi occhi: non essere nobile ed essere protestante. L'influenza pariniana e un'indole orientata verso la spiritualit\u00e0 emergono quindi gi\u00e0 chiaramente, e tracciano la linea di continuit\u00e0 tra il giovane Manzoni e lo scrittore cattolico Parini.\nIl matrimonio calvinista.\nSempre dal carteggio con il Fauriel veniamo a sapere che il matrimonio era ormai sicuro (missiva del 1\u00ba gennaio 1808) e che la sedicenne aveva conquistato sempre pi\u00f9 il cuore del Signor Rossi (27 gennaio), dotata di\nI due giovani si sposarono a Milano il 6 febbraio 1808 in Municipio e, subito dopo, con rito calvinista (ufficiato da Johann Caspar Orelli di Bergamo) in via del Marino, a casa dei Blondel. A Parigi, dove si erano recati in giugno, il 23 dicembre nacque la prima figlia Giulia Claudia: la bambina fu battezzata secondo il rito cattolico per volont\u00e0 del padre otto mesi pi\u00f9 tardi, il 23 agosto, nella chiesa giansenista di Meulan.\nL'abiura del calvinismo (1809-1810).\nIl matrimonio cattolico.\nA seguito della richiesta del Manzoni, il 18 novembre 1809 papa Pio VII autorizz\u00f2 la celebrazione del matrimonio cattolico, che verr\u00e0 poi celebrato da padre Costaz il 15 febbraio 1810 nella casa dell'ambasciatore del Regno d'Italia in Francia, Ferdinando Marescalchi.\nIl percorso di conversione al cattolicesimo.\nIl 9 aprile l'abate giansenista Eustachio Degola, conosciuto dai Manzoni nell'autunno precedente, cominci\u00f2 una serie di incontri con la Blondel, che fu notevolmente influenzata dalle sue lezioni e decise di convertirsi al cattolicesimo. Il 3 maggio Degola raccolse l'atto di abiura della donna, dopo aver ottenuto la delega da Monsignor Jalabert, vicario generale dell'arcidiocesi parigina. La Blondel entrava ufficialmente a far parte della comunit\u00e0 cattolica dopo aver pronunciata formale abiura del calvinismo nella chiesa parigina di Saint-S\u00e9verin il 22 maggio, in una solenne celebrazione presieduta dai vescovi Andr\u00e9 Costant e Claude Debertier, alla presenza di circa venti testimoni, tra cui il marito, la suocera e alcuni amici dell'\"entourage\" giansenista frequentato dai Manzoni nell'ultimo anno, tra cui il magistrato Louis Agier e Anne Geym\u00fcller, una vedova di Basilea passata dal calvinismo al cattolicesimo nel 1805.\nIl cattolicesimo della Blondel fu, sia per la sua stessa formazione protestante che per l'influsso del Degola, permeato fortemente di giansenismo. Al Degola, prima di tornare in Italia, chiese la redazione di un testo che le indicasse le norme cui conformare la propria vita spirituale. L'abate scrisse per lei un decalogo, e le regal\u00f2 anche il \"R\u00e9glement \u00e0 une n\u00e9ophite\", compilato cinque anni prima per la Geym\u00fcller.\nLe reazioni all'abiura.\nL'abiura provoc\u00f2 una dura reazione da parte della madre di Enrichetta, che arriv\u00f2 a definire la figlia \"ingrata e spergiura\" e la scacci\u00f2 dalla famiglia. Enrichetta soffr\u00ec moltissimo, dato che era molto legata a tutti i suoi e ne sentiva la mancanza: solo la mediazione del fratello Carlo, impietosito dal suo dolore, fece s\u00ec che la madre ammorbidisse la sua posizione ed Enrichetta fosse riammessa nella famiglia d'origine.\nLa conversione di Enrichetta influ\u00ec molto, d'altro canto, nella decisione di Manzoni di riavvicinarsi alla fede. La Blondel \u00e8 una protagonista dell'episodio forse leggendario del \"Miracolo di San Rocco\". La versione pi\u00f9 diffusa racconta che durante i festeggiamenti per le nozze fra Napoleone e Maria Luisa d'Austria (2 aprile 1810), i coniugi Manzoni furono divisi a Parigi dalla folla festante. Alessandro, angosciatissimo perch\u00e9 non trovava pi\u00f9 la sposa, fu colto da un violento attacco di panico, primo segno dell'agorafobia che lo tormenter\u00e0 dal 1815 alla morte, e si rifugi\u00f2 nella chiesa di San Rocco ove ebbe, secondo la leggenda, l'illuminazione a convertirsi: poi, uscito dalla chiesa, si imbatt\u00e9 subito proprio nella giovane moglie.\nIl ritorno in Italia.\nMoglie di Alessandro Manzoni.\nEnrichetta e la sua famiglia, non appena rientrarono in Italia nel giugno del 1810, condussero una vita incentrata sul focolare domestico e fatta di continue gravidanze e di molte malattie: particolarmente gravi quelle avute nel 1821 dopo la nascita della figlia Clara e nel 1830, dopo la nascita dell'ultimogenita Matilde. A Milano visse con il marito, la suocera e i figli, prima in via San Vito al Carobbio, poi nel palazzo Beccaria di via Brera e infine, dal 1813, nell'abitazione di via Morone. Alla vita cittadina, i Manzoni univano frequenti soggiorni presso la villa di Brusuglio, passata a Giulia Beccaria quando il suo proprietario Carlo Imbonati la lasci\u00f2 in eredit\u00e0 alla compagna (1805). Nonostante la descrizione della Ginzburg possa dare una diversa impressione, Enrichetta non fu mai una donna spenta e ininfluente: fu, anzi, il centro e il motore della famiglia, adorata da Alessandro ed anche dalla suocera, la pur esigente Giulia Beccaria, che la considerava una vera figlia. Luigi Tosi, il padre spirituale di Manzoni, la defin\u00ec \u00abangelo di ingenuit\u00e0 e di semplicit\u00e0\u00bb.\nI Manzoni e Luigi Tosi.\nNel 1810, subito dopo il ritorno in Italia, Enrichetta e il marito si prepararono a ricevere i sacramenti sotto la guida del Tosi. In agosto la giovane donna si confess\u00f2, e, dopo la cresima, si accost\u00f2 all'eucaristia. Le notizie sulla sua vita, dedicata alla famiglia e in particolare ai figli, si evincono dai vari carteggi di quegli anni. Con Luigi Tosi, che sar\u00e0 in seguito vescovo di Pavia, ebbe un rapporto profondo e positivo. La sua visione meno rigida del giansenismo e della vita cristiana permisero alla Blondel di trovare in Tosi un gradito successore del Degola, capace anzi di renderla pi\u00f9 tranquilla, come si evince da questo passo inviato al Tosi:\nTra malattie e numerose gravidanze.\nLe frequenti gravidanze (ben 10) minarono ogni anno di pi\u00f9 il fragile fisico di Enrichetta. Le gi\u00e0 citate crisi del 1821 e del 1830 segnarono i picchi di una sofferenza continua che gi\u00e0 nel 1826 la convinse a redigere il proprio testamento (poi ritoccato il 3 luglio 1832) qualche settimana prima del penultimo parto, quello da cui nacque Filippo. La Blondel sopravvisse, ma, stremata, dovette rinunciare a nutrire il bambino, e negli anni successivi and\u00f2 incontro anche a un grave peggioramento della vista.\nA poco giovarono il soggiorno genovese del 1831, per beneficiare del clima marino, o le frequenti tappe nella pace del castello di Azeglio. Neanche la tranquillit\u00e0 di Brusuglio, dove passava molti mesi dell'anno, riusc\u00ec ad alleviare i problemi di salute. Gli anni tra il 1831 e il 1833 ci hanno lasciato il carteggio con la figlia Vittoria, affidata al Monastero delle Grazie di Lodi. Le parole di tenerezza per la bambina e di abbandono alla volont\u00e0 di Dio sono la nota dominante di queste lettere, che si interrompono il 24 giugno 1833, quando Enrichetta invi\u00f2 l'ultima missiva da Gessate.\nLa morte e il \"Natale 1833\".\nDivenuta quasi cieca, sfiancata dalla tisi e dalle molte gravidanze, la Blondel mor\u00ec il 25 dicembre 1833. Per tre giorni la salma fu visitata e vegliata dalle persone care, oltre che da una folla numerosa che si rec\u00f2 a rivolgerle l'ultimo saluto, e le esequie ebbero luogo il 27 dicembre nella chiesa di San Fedele. A Giulia Beccaria tocc\u00f2 informare la piccola Vittoria, ancora a Lodi, ed \u00e8 grazie alla sua missiva del 31 dicembre se disponiamo di un resoconto degli ultimi momenti di Enrichetta, che \u00abpass\u00f2 il giorno fino a sera in una dolce agonia, sempre pregando, presente a s\u00e9 stessa\u00bb.\nLo strazio di Alessandro Manzoni fu tale che non gli riusc\u00ec mai di completare l'ode che si era accinto a scrivere per la morte della moglie, intitolata \"Il Natale del 1833\", ode che infatti ci \u00e8 giunta solo in frammenti carichi di dolore e angoscia.\nDiscendenza.\nDal matrimonio con Alessandro Manzoni Enrichetta ebbe, come ricordato prima, 10 figli. Le frequenti gravidanze resero sempre pi\u00f9 fragile la gi\u00e0 debole costituzione di Enrichetta e portarono, nell'ordine, alla nascita di:"}
{"id": "2633272", "revid": "36426", "url": "https://it.wikipedia.org/wiki?curid=2633272", "title": "Chiesa di San Michele in Betelde", "text": ""}
{"id": "2633274", "revid": "118055683", "url": "https://it.wikipedia.org/wiki?curid=2633274", "title": "Omron", "text": "Omron \u00e8 un'azienda giapponese, attiva nel settore dei componenti per l'automazione industriale, nei prodotti elettromedicali e nei componenti per l'elettronica.\nStoria.\nInizi.\nFu fondata come Tateishi Electric Manufacturing Co. nel 1933 da Kazuma Tateishi, gi\u00e0 arrotino e venditore di stirapantaloni.\nL'azienda produceva temporizzatori che venivano impiegati sulle macchine a raggi X per gli ospedali e aveva inizialmente tre dipendenti.\nSituazione.\nGuidata dal Presidente Yoshihito Yamada, Omron fattura oggi pi\u00f9 di 5,5 miliardi e conta pi\u00f9 di 35.000 dipendenti in 36 nazioni che operano per fornire prodotti e servizi ai clienti in una variet\u00e0 di settori, inclusi l'automazione industriale, le industrie dei componenti elettronici e la cura della salute. L'azienda ha uffici centrali in Giappone (Kyoto), Asia Pacifico (Singapore), Cina (Hong Kong), Europa (Amsterdam) e USA (Chicago). L'organizzazione europea dispone di sedi di ricerca e sviluppo, impianti di produzione e fornisce l'assistenza ai clienti di tutte le nazioni europee.\nI prodotti.\nOmron \u00e8 oggi uno dei maggiori produttori di componenti di controllo, particolarmente attivo nello sviluppo e applicazione di nuove tecnologie e sistemi in molti campi quali l'automazione industriale, gli elettrodomestici, le macchine per l'ufficio, i sistemi per le banche e gli enti pubblici e i sistemi medicali."}
{"id": "2633276", "revid": "287204", "url": "https://it.wikipedia.org/wiki?curid=2633276", "title": "Albert Ceen", "text": " Albert Ceen, nato Achille Coen a Roma il 1903.nel febbraio 1939 fugg\u00ec per l\u2019Australia assieme a sua moglie Flavia Cabib e due figli,Guido ad Allan,per evitare le conseguenze delle leggi razziali fasciste.Appena arrivato a Melbourne rinneg\u00f2 la nazionalit\u00e0 Italiana,e cambio nome da Achille Coen a Albert Ceen . Nel 1941 con l'inizio della guerra col Giappone,si arruol\u00f2 nel Esercito Australiano come non combattente.Tutti i suoi disegni di quell\u2019epoca sono conservati nella biblioteca centrale di Sydney\nBiografia.\nPittore e scultore australiano, molto noto a Roma negli anni '60, dove arriv\u00f2 nel dopoguerra, fu uno degli animatori della \u201cdolce vita\u201d. Italiano di nascita, cambi\u00f2 il nome Coen per sfuggire alle leggi razziali, per andare nel 1939 in Australia e poi nel 1946 negli Stati Uniti. \nAmico di Renato Guttuso, Mino Maccari, Cesare Zavattini, Franz Borghese, fu collaboratore di Federico Fellini per il quale realizz\u00f2 numerosi storyboard e bozzetti di scenografie per i suoi film.\nLa sua pittura analizza il mondo caotico e festoso degli anni del boom economico, ma anche la figura femminile, che diverr\u00e0 uno degli elementi caratterizzanti del suo linguaggio.\nNegli anni'70 privileger\u00e0 invece la scultura, spesso realizzata in ferro e con materiali di recupero.\nParte del suo archivio \u00e8 conservato presso The State Library of New South Wales a Sydney."}
{"id": "2633283", "revid": "599013", "url": "https://it.wikipedia.org/wiki?curid=2633283", "title": "Alan Ainscow", "text": "Carriera.\nClub.\nHa giocato con Blackpool, Birmingham City, Everton, Barnsley, Eastern, Wolverhampton Wanderers, Blackburn Rovers, Rochdale e Horwich RMI."}
{"id": "2633289", "revid": "370187", "url": "https://it.wikipedia.org/wiki?curid=2633289", "title": "Associazione Calcio Napoli 1942-1943", "text": "Questa voce raccoglie le informazioni riguardanti lAssociazione Calcio Napoli nelle competizioni ufficiali della stagione 1942-1943.\nStagione.\nAl termine di questa stagione il Napoli si sciolse. Nel 1944 sorsero due nuove societ\u00e0: la \"Societ\u00e0 Sportiva Napoli\" (maggio 1944) e la \"Societ\u00e0 Polisportiva Napoli\" (giugno 1944)."}
{"id": "2633292", "revid": "410660", "url": "https://it.wikipedia.org/wiki?curid=2633292", "title": "Film blu", "text": ""}
{"id": "2633293", "revid": "410660", "url": "https://it.wikipedia.org/wiki?curid=2633293", "title": "Film bianco", "text": ""}
{"id": "2633294", "revid": "410660", "url": "https://it.wikipedia.org/wiki?curid=2633294", "title": "Film rosso", "text": ""}
