{"id": "2749448", "revid": "1305772", "url": "https://it.wikipedia.org/wiki?curid=2749448", "title": "Pressione litostatica", "text": "I corpi rocciosi all'interno della Terra sono sottoposti ad una pressione, chiamata pressione litostatica o pressione di carico, dovuta al peso delle rocce sovrastanti.\nAbitualmente questa pressione \u00e8 indicata come formula_1 o formula_2 o formula_3 nella terna degli assi dell'ellissoide delle tensioni. Ad ogni profondit\u00e0, nel sottosuolo si pu\u00f2 individuare un punto sottoposto a tensioni, scomponendo queste tensioni lungo una terna di assi tra loro perpendicolari si costruisce l'ellissoide delle tensioni, i cui assi rispettivamente coincidono con le direzione di massima tensione, di minima tensione e di tensione intermedia; in aree tettonicamente stabili, o in regime di tettonica distensiva, l'asse maggiore di questo ellissoide \u00e8 orientato verticalmente e corrisponde come direzione e valore alla pressione litostatica.\nDefinizione e determinazione quantitativa.\nLa pressione litostatica aumenta con la profondit\u00e0, in accordo con la Legge di Stevino, secondo la seguente funzione\ndove formula_5 \u00e8 la densit\u00e0 della roccia sovrastante alla profondit\u00e0 formula_6, formula_7 \u00e8 la Accelerazione di gravit\u00e0 e formula_8 \u00e8 la pressione al livello di riferimento.\nL'unit\u00e0 di misura oggi maggiormente utilizzata in geologia \u00e8 il bar o Kilobar (1 bar = 0,9869 atmosfere), tuttavia in ambiti applicativi vecchi sistemi di misurazioni che fanno riferimento a kg/cm\u00b2 o psi sono ancora frequentemente usati.\nPer computazioni speditive la pressione litostatica (Pl) ad una data profondit\u00e0 viene calcolata con l'equazione semplificata: \"Pl = rgZ\"\ndove r = densit\u00e0 media delle rocce costituenti la colonna di rocce sovrastanti; g = accelerazione di gravit\u00e0; Z = altezza della colonna.\nNumerose misurazioni degli stress verticali effettuate in miniere, gallerie e in altre condizioni di attivit\u00e0 geomineraria, ingegneria del sottosuolo o ricerche scientifiche nel sottosuolo hanno confermato la generale validit\u00e0 dell'equazione sopra riportata per quanto riguarda l'andamento della pressione misurata lungo la verticale, con qualche eccezione principalmente in rilevamenti effettuati a scarsa profondit\u00e0.\nViceversa non \u00e8 semplice determinare sperimentalmente e stimare il valore degli stress orizzontali ad una profondit\u00e0 z.\nPer convenzione e semplicit\u00e0 di analisi questo problema \u00e8 affrontato considerando il rapporto formula_9 fra la media degli stress orizzontali e lo stress verticale, e operando con la seguente equazione:\ne quindi\ndove formula_12 e formula_13 sono rispettivamente il maggiore e minore degli stress orizzontali, formula_14 lo stress orizzontale medio e formula_15 viene detto \"coefficiente di stress laterale\".\nNel 1952 Terzaghi valutando le condizioni dell'ammasso roccioso, come massa caricata da un peso e a cui viene impedita l'espansione (deformazione) laterale nel corso del suo caricamento verticale suggeri' che il valore del parametro formula_9 fosse indipendente dalla profondit\u00e0, ma funzione del modulo di Poisson, specifico della roccia presente alla profondit\u00e0 z, secondo l'equazione:\nNelle rocce consolidate generalmente i valori del modulo di Poisson variano fra 0.2 e 0.3, conseguentemente formula_9 varierebbe fra 0.25 e 0.43.\nQuesta equazione, considera il comportamento della massa rocciosa come assimilabile a quella di un materiale elastico, non considera il contributo degli stress tettonici al valore delle pressioni orizzontali e per quanto sia diffusamente utilizzata per una prima stima di massima dell'ellissoide degli sforzi (assumendo l'uguaglianza degli stress lungo gli assi x e y), decenni di misurazioni indicano che essa non sia sempre precisa. I valori misurati di formula_9 sono spesso maggiori di quelli teorici a basse profondit\u00e0 e decrescono con l'approfondimento, stando in questo campo di esistenza: 100/z + 0.3 &lt; formula_9 &lt; 1500/z +0.5.\nTeoria di Heim.\nNel 1878 il geologo Albert Heim in suo scritto: \"Untersuchungen \u00fcber den Mechanismus der Gebirgsbildung um Anschluss an die Geologische Monographie der Tod, Windgallen-Gruppe\", Basel (1878), referenziato dagli studiosi successivi come testo che pose le basi per lo studio sull'andamento delle pressioni nel sottosuolo, espresse la sua teoria o ipotesi sulla deformazione delle rocce suggerendo che gli stress litostatici, nello trascorrere del tempo, abbiano un comportamento di tipo viscoelastico a causa dello scorrimento viscoso delle rocce, conferendo quindi un carattere idrostatico alla pressione litostatica.\nHeim bas\u00f2 il suo ragionamento considerando una ipotetica colonna di roccia, per questa colonna esiste una massima altezza teorica h, al di sopra della quale la sua base si frantumerebbe collassando per il peso della colonna che supererebbe la resistenza della roccia. questa altezza h, variabile in funzione delle tipologie di rocce non raggiungerebbe i 10.000 metri. La massa rocciosa che costituisce la terra pu\u00f2 essere considerata come costituita da tante colonne rocciose adiacenti, sviluppantisi verso il centro della terra e ciascuna di altezza evidentemente superiore ad h, tuttavia ogni colonna non si frantuma in profondit\u00e0 sotto il proprio peso essendo circondata e confinata lateralmente nel suo spazio dalle altre colonne, in un sistema di reciproco sostentamento. Si tratta di una condizione di equilibrio statico con la massa rocciosa in condizioni di riposo. Se questa condizione venisse perturbata, ipotizzando teoricamente di rimuovere una colonna o una porzione di essa, si creerebbe un vuoto che verrebbe colmato dal fluire della roccia da tutte le colonne circondanti il vuoto, che collasserebbero quel tanto necessario a ripristinare la condizione di equilibrio. In questo senso quindi la pressione litostatica nel sottosuolo, agendo in tutte le direzioni, si comporterebbe come una pressione idrostatica; la differenza col comportamento dei liquidi \u00e8 dovuta alla diversa viscosit\u00e0 e resistenza agli sforzi di taglio fra liquidi e rocce, facendo s\u00ec che gli spostamenti delle masse rocciose avvengano in tempi geologici e sono impercettibili ai sensi umani.\nOggi questa teoria fornisce una buona approssimazione, in campo minerario del comportamento di rocce duttili come le evaporiti e il carbone ed \u00e8 parzialmente in accordo coll'osservazione che il coefficiente di stress laterale, precedentemente discusso, spesso tende al valore unitario per profondit\u00e0 superiori al chilometro.\nQuesta approssimazione di formula_9 = 1 \u00e8 solitamente accettata ed utilizzata ancor oggi in alcune branche delle Scienze della Terra che non richiedono l'utilizzo dell'ellissoide degli sforzi, quali la petrologia, viceversa in discipline che richiedono valutazioni quantitative e orientate degli stress all'interno della terra, quali ingegneria civile, ingegneria mineraria, analisi di geologia strutturale, geomeccanica non viene pi\u00f9 considerata, se non come un semplice modello di riferimento; studiosi di geomeccanica arrivano ad ipotizzare che queste anisotropie possano esistere per almeno 50\u00a0km nella crosta terrestre con valori di circa 20000 psi.\nGradiente geobarico.\nIl gradiente geobarico medio corrisponde a 270 bar/Km nella crosta e 330 bar/Km nel mantello.\nL'incremento della pressione con la profondit\u00e0 produce:\n\u00c8 una pressione che si esercita in tutte le direzioni con uguale intensit\u00e0, come quelle che agiscono su un corpo immerso in acqua (pressione idrostatica).\nEssa pertanto determina una riduzione dei volumi senza deformazioni, mentre sono le pressioni orientate (o direzionali) a favorire la deformazione dei materiali.\nLa pressione litostatica ha molta importanza nei processi metamorfici e diagenetici, mentre ne ha di meno nei processi di consolidamento e differenziazione magmatica, in cui \u00e8 determinante l'influenza di parametri quali la temperatura e la pressione parziale dei volatili.\nLa pressione litostatica presente alle profondit\u00e0 in cui si verificano i processi magmatici intrusivi (decine di km di profondit\u00e0) \u00e8 certamente notevole (1000-2000 bar), tuttavia non \u00e8 l'unico parametro a concorrere nella realizzazione dei fenomeni di segregazione magmatica, assimilazione, differenziazione gravitativa ecc. e di tutti i processi che determinano il prodotto magmatico finale e la futura roccia."}
{"id": "2749450", "revid": "729019", "url": "https://it.wikipedia.org/wiki?curid=2749450", "title": "Q-dance", "text": "La Q-Dance \u00e8 un'impresa per l'intrattenimento olandese fondata nel 1998. \u00c8 molto conosciuta soprattutto per i grandi festival Hardstyle che organizza in Europa e recentemente anche in paesi non europei come l'Australia. Oltre a questo dirige la sua etichetta discografica (Q-Dance) e un'agenzia di booking (Platinum Bookings).\nGli eventi che organizza sono incentrati sulla parte pi\u00f9 dura della musica dance che comprendono generi come l'hardstyle, hardcore/gabber, hard trance e techno. Ed \u00e8 la stessa Q-Dance che ha coniato il termine Hardstyle nel mondo il 4 luglio del 2002.\nEtichetta discografica.\nOltre ad organizzare eventi musicali, dirige anche un'etichetta discografica, la Q-Dance Records, sotto il marchio Q-Dance. Le loro pubblicazioni sono codificate con i colori a seconda del genere musicale (ad esempio il nero per l'hardcore, l'arancione per l'hardstyle)\nBooking.\nLa Q-Dance ha anche una sua agenzia di booking la Platinum Bookings, precedentemente conosciuta come Q-Bookings. Questa rappresenta artisti come Zatox, Technoboy, The Prophet, Zany e Luna."}
{"id": "2749455", "revid": "120804409", "url": "https://it.wikipedia.org/wiki?curid=2749455", "title": "Nazionale di pallavolo femminile del Liechtenstein", "text": "La nazionale di pallavolo femminile del Liechtenstein \u00e8 una squadra europea composta dalle migliori giocatrici di pallavolo del Liechtenstein ed \u00e8 posta sotto l'egida della Federazione pallavolistica del Liechtenstein.\nRosa.\nSegue la rosa delle giocatrici convocati per i XVII Giochi dei piccoli stati d'Europa.\nStoria.\nLa nazionale del Liechtenstein viste le ridotte dimensioni e popolazione della nazione non hai avuto alcuna importanza pallavolistica in ambito europeo e mondiale fino all'inizio degli anni novanta quando con la creazione di tornei per i paesi con meno di un milione di abitanti la nazionale ha iniziato a giocare partite ufficiali.\nNel corso della sua storia il Liechtenstein \u00e8 salito sul podio in due occasioni, entrambe la volte si \u00e8 trattato di medaglie di bronzo, nei Giochi dei piccoli stati del 2007 e nel campionato europeo dei piccoli stati del 2004."}
{"id": "2749457", "revid": "1573940", "url": "https://it.wikipedia.org/wiki?curid=2749457", "title": "Andrena thoracica", "text": "Andrena thoracica () \u00e8 un insetto apoideo della famiglia Andrenidae.\nDescrizione.\n\u00c8 un'ape solitaria di medie dimensioni (13\u201315\u00a0mm) che si caratterizza per la peluria rossastra che ricopre il torace e per l'addome glabro, di colore nero.\nEcologia.\nGli insetti del genere \"Andrena\" sono frequentemente chiamati in causa quali insetti impollinatori di orchidee del genere \"Ophrys\". Tale relazione \u00e8 legata ad una somiglianza chimica tra le secrezioni cefaliche di questi insetti e alcune sostanze volatili prodotte dalle specie del genere \"Ophrys\" .In particolare \"Andrena thoracica\" \u00e8 stata segnalata quale possibile insetto impollinatore di \"Ophrys sphegodes panormitana\" ."}
{"id": "2749462", "revid": "599013", "url": "https://it.wikipedia.org/wiki?curid=2749462", "title": "Mauro Zinetti", "text": "Carriera.\nBuon velocista, nelle categorie giovanili ha vinto circa 80 competizioni, ed in particolare il Campionato Italiano strada nella categoria Esordienti, e il Campionato Italiano Cronometro a squadre nella categoria Juniores. Da dilettante ottiene 10 vittorie di cui alcune di valore Internazionale : Trofeo Alcide de Gasperi a Trento, Trofeo Pap\u00e0 Cervi a Reggio Emilia e nel 1997 veste la maglia della nazionale partecipando al Campionato del Mondo \"Militari\". Pass\u00f2 professionista nel 1998, andando a svolgere prevalentemente mansioni di gregariato, con il compito di tirare le volate ai propri capitani. Durante la carriera professionistica ottiene quattro vittorie, tra le quali una tappa al Regio-Tour nel 1999, oltre a numerosi piazzamenti nelle posizioni d'onore. Veste per alcune Tappe la Maglia Verde di Miglior Scalatore alla Tirreno - Adriatico e la Maglia Azzurra a Punti al Giro del Trentino. La sua caratteristica di velocista lo rende protagonista in molte corse minori - partecipa a tutte le prove di Coppa del Mondo tra cui Milano - San Remo, Giro delle Fiandre, Parigi Roubaix, Amstel Gold Race, Clasica di San Sebastian, Gran Premio di Amburgo, Gran Premio di Zurigo, Giro di Lombardia, Liegi Bastogne Liegi e Parigi Tours. Nel 2002 affianca durante il Giro d'Italia il suo capitano Paolo Savoldelli - che vincer\u00e0 quel Giro. Concluse la sua carriera alla fine del 2004 dopo 7 anni nel mondo professionistico."}
{"id": "2749464", "revid": "203463", "url": "https://it.wikipedia.org/wiki?curid=2749464", "title": "Eduardas Rozentalis", "text": "Negli anni '80 vinse diversi campionati giovanili sovietici (1984, 1985, 1987).\nNel 1990 vinse a Ginevra il suo primo torneo internazionale.\nDalla met\u00e0 degli anni '90 cominci\u00f2 ad ottenere notevoli successi in diversi tornei:\nDal 1992 al 2008 ha giocato per la Lituania in otto Olimpiadi (sette volte in prima scacchiera), con il risultato complessivo di +24 =42 \u201317.\nIl suo record nel rating mondiale lo ottiene nella classifica FIDE di ottobre 2003 dove ottiene 2633 punti Elo"}
{"id": "2749465", "revid": "1305772", "url": "https://it.wikipedia.org/wiki?curid=2749465", "title": "Alpi Bernesi Occidentali", "text": "Le Alpi Bernesi Occidentali (in tedesco \"Westberner Alpen\") sono la parte occidentale delle Alpi Bernesi. Si trovano in Svizzera tra il Canton Vallese ed il Canton Berna. Sono separate dal resto delle Alpi Bernesi dal Passo Gemmi.\nClassificazione.\nLa SOIUSA vede le Alpi Bernesi Occidentali come un settore delle Alpi Bernesi in senso stretto e le vede formate dall'unico supergruppo: Catena Wildhorn-Wildstrubel.\nNel dettaglio la classificazione della SOIUSA \u00e8 la seguente:\nIl CAS le vede come uno dei cinque settori in cui suddivide le Alpi Bernesi.\nDelimitazioni.\nRuotando in senso orario le Alpi Bernesi Occidentali hanno i seguenti limiti geografici: Passo Gemmi, torrente Dala, fiume Rodano, Sion, torrente Morge, Colle del Sanetsch, Gsteig, Norwestseite des Chlys H\u00fcri, Stigellegi, Bummeregrat, Adelboden, Bunderchrinde, torrente Schwarzbach, Passo Gemmi.\nSuddivisione.\nSecondo la SOIUSA le Alpi Bernesi Occidentali sono suddivise in due gruppi e due sottogruppi\nVette principali.\nLe montagne principali delle Alpi Bernesi Occidentali sono:"}
{"id": "2749467", "revid": "149485", "url": "https://it.wikipedia.org/wiki?curid=2749467", "title": "Viaggio sul Reno", "text": ""}
{"id": "2749471", "revid": "122947323", "url": "https://it.wikipedia.org/wiki?curid=2749471", "title": "Camporaghena", "text": "Camporaghena (\"Campor\u00e0nga\" nel dialetto della Lunigiana) \u00e8 una frazione del comune di Comano, nella provincia di Massa-Carrara, in Toscana.\nGeografia fisica.\nIl borgo \u00e8 situato in Lunigiana, nell'alta vallata del torrente Taverone, sulle pendici del complesso montuoso omonimo (Groppi, o Alpe, di Camporaghena, in dialetto \"Gropi d'Campor\u00e0nga\"), che unisce il Monte Alto (\u00a0m) a Punta Buftanaro (\u00a0m). Camporaghena \u00e8 situata a 6 km ad est di Comano.\nDal 2010 Camporaghena \u00e8 ufficialmente parte del Parco Nazionale dell'Appennino Tosco-Emiliano.\nStoria.\nCamporaghena \u00e8 citata negli atti del sinodo della Diocesi di Luni-Sarzana degli anni 1470-1471. Gli atti sono accompagnati da un estimo delle chiese della diocesi in cui si legge che la cappella di Camporaghena e Torsana dipendeva dalla pieve di Crespiano.\nIl 4 luglio 1944, nel corso di un rastrellamento parte della cosiddetta \"Operazione Wallenstein\", i nazi-fascisti uccisero quattro persone tra cui il parroco Lino Baldini, che si rifiut\u00f2 di collaborare con l'operazione. Don Lino, Battista Bertocchi, Ermenegildo Bertocchi, ed Ermenegildo Giannarelli (tre civili del vicino paese di Sassalbo), furono fucilati sul sagrato della chiesa."}
{"id": "2749474", "revid": "22229", "url": "https://it.wikipedia.org/wiki?curid=2749474", "title": "Potere giurisdizionale", "text": ""}
{"id": "2749475", "revid": "376939", "url": "https://it.wikipedia.org/wiki?curid=2749475", "title": "Pubblici ufficiali", "text": ""}
{"id": "2749488", "revid": "149587", "url": "https://it.wikipedia.org/wiki?curid=2749488", "title": "Wellen (Sassonia-Anhalt)", "text": ""}
{"id": "2749490", "revid": "984922", "url": "https://it.wikipedia.org/wiki?curid=2749490", "title": "Giosu\u00e8 Bonomi", "text": "Professionista dal 2000 al 2007, partecip\u00f2 a due edizioni della Vuelta a Espa\u00f1a.\nCarriera.\nBuon velocista, pass\u00f2 professionista nel 2000 come tirocinante. Nella sua carriera svolse mansioni di gregariato, venendo sovente utilizzato per \"tirare le volate\" ai propri capitani.\nNon ottenne alcuna vittoria, anche se si segnal\u00f2 per numerosi piazzamenti, salendo sul podio nella Coppa Bernocchi (un secondo ed un terzo posto) e in tappe della Corsa della Pace, del Brixia Tour, del Regio-Tour, del Giro d'Austria e della Volta ao Alentejo. Da segnalare anche il quinto posto nella terza tappa della Vuelta a Espa\u00f1a 2005."}
{"id": "2749491", "revid": "2056951", "url": "https://it.wikipedia.org/wiki?curid=2749491", "title": "Amoureux solitaires", "text": "Amoureux solitaires \u00e8 un singolo della cantante pop belga Lio, pubblicato nel 1980 dall'etichetta discografica Ariola e incluso nell'album di debutto della cantante, \"Lio\".\nIl testo \u00e8 stato scritto da Elli Medeiros, la musica \u00e8 di Jacno (nome vero Denis Quilliard), che ne ha curato anche la produzione, ed \u00e8 stato un successo europeo, nonch\u00e9 la canzone pi\u00f9 conosciuta della cantante."}
{"id": "2749497", "revid": "287204", "url": "https://it.wikipedia.org/wiki?curid=2749497", "title": "I Told You So (Randy Travis)", "text": "I Told You So \u00e8 il quinto e ultimo singolo tratto dall'album \"Carnival Ride\", della cantante statunitense Carrie Underwood. La canzone \u00e8 la cover di un brano del cantante canadese Randy Travis. Il brano \u00e8 il primo a mancare la posizione numero 1 nella classifica Country, dai tempi di \"Don't Forget to Remember Me\".\nIl brano \u00e8 stato nominato alla 52\u00aa edizione dei Grammy Awards nella categoria Best Country Collaboration With Vocals, per il duetto con Randy Travis. In seguito, nella notte dei Grammy Awards \u00e8 stata proprio questa canzone a vincere il premio.\nVideo.\nIl video del singolo \u00e8 stato distribuito il 12 febbraio 2009 dalla CTM, \u00e8 mostra Carrie che canta al Grand Ole Opry. Dopo la sua pubblicazione Carrie, ha ricevuto molti elogi sia da parte dalla critica e dal cantante Randy, che ha voluto far un duetto live insieme."}
{"id": "2749498", "revid": "29185706", "url": "https://it.wikipedia.org/wiki?curid=2749498", "title": "Louisiane", "text": ""}
{"id": "2749501", "revid": "287204", "url": "https://it.wikipedia.org/wiki?curid=2749501", "title": "Campionato croato di pallavolo femminile", "text": "Il campionato croato di pallavolo femminile \u00e8 un insieme di tornei pallavolistici per squadre di club croate, istituiti dalla Federazione pallavolistica della Croazia."}
{"id": "2749507", "revid": "62004", "url": "https://it.wikipedia.org/wiki?curid=2749507", "title": "Linda Villumsen", "text": " Attiva tra le Elite dal 2005 al 2018, \u00e8 stata campionessa del mondo 2015 nella cronometro individuale, oltre che argento di specialit\u00e0 nel 2011 e nel 2013 e bronzo nel 2009, 2010 e 2012.\nCarriera.\nDopo aver cominciato a gareggiare nel 1996, pass\u00f2 professionista nel 2005 con la formazione olandese Buitenpoort-Flexpoint Team. Durante questa prima stagione concluse al secondo posto il Ronde van Drenthe. L'anno successivo vinse le prove in linea ed a cronometro dei campionati danesi su strada, i Campionati europei Under-23 a cronometro e la Route de France.\nNel 2007 pass\u00f2 alla T-Mobile Women: vinse per la seconda volta i Campionati europei Under-23 a cronometro e nel 2008 i due titoli nazionali. Rappresent\u00f2 poi la Danimarca ai Giochi olimpici di Pechino, chiudendo al quinto posto la corsa in linea.\nAlla fine di dicembre del 2009 ha preso la nazionalit\u00e0 neozelandese. Il primo risultato conseguito con i nuovi colori \u00e8 stato il terzo posto nel campionato nazionale a cronometro. Nel 2010 \u00e8 stata medaglia d'argento a cronometro ai Giochi del Commonwealth tenutisi a Delhi, nonch\u00e9, per la seconda volta, medaglia di bronzo, sempre nella prova a cronometro, ai campionati del mondo."}
{"id": "2749511", "revid": "216401", "url": "https://it.wikipedia.org/wiki?curid=2749511", "title": "Linda Villumsen Serup", "text": ""}
{"id": "2749514", "revid": "1776051", "url": "https://it.wikipedia.org/wiki?curid=2749514", "title": "Faceless Hunters", "text": "I Faceless Hunters (dall'inglese, \"Cacciatori senza volto\") sono una razza aliena immaginaria nell'Universo DC. Uno di loro comparve in \"Strange Adventures\" n. 124 (gennaio 1964), e fu creato da Gardner Fox e Mike Sekowsky.\nStoria di pubblicazione.\nLe tre razze di Ma'aleca'andra (Marte) sono direttamente responsabili per le colonie H'ronmeerca'andriane sulle lune di Saturno. I Saturniani Rossi e i Saturniani Bianchi discendevano da una sottoclasse di cloni creati dai Marziani Verdi, antenati di Martian Manhunter.\nI Marziani Gialli potrebbero aver colonizzato la subatomica \"luna di Saturno\" di Klaramar, casa dei Faceless Hunters. Tutti gli Hunters avevano la pelle arancione, orecchie a punta, una totale mancanza dei segni distintivi del volto, e sono alti almeno 2,70 m. Come i vari sottogruppi marziani e i loro compagni Saturniani e Klaramariani sono telepati.\nBiografia dei personaggi.\nPre-Crisi.\nChun Yull ottenne l'attenzione pubblica nel 1961, dopo aver fallito il tentativo di conquistare la Terra. I continui tentativi di conquistare la Terra venivano sempre vanificati da Klee Pan, un \"Manhunter\" Klaramariano, con l'aiuto dei poliziotti autostradali Bob Colby e Jim Boone. Infine, Pan ricompens\u00f2 Colby e Boone donandoli di limitati poteri telepatici. Dopo quest'ultima sconfitta da parte di Klee Pan, Chun Yull fu imprigionato all'interno delle ineluttabili \"Sfere di Luce\" per tre decenni foin quando non fu trovato e liberato da Enchantress.\nInsieme ad altri criminali come Yggardis il Pianeta Vivente, Atom Master, Kraklow il Mistico, Vandal Savage, Mister Poseidon, ed Ultivac, Chun Yull ed Enchantress formarono un'organizzazione criminale chiamata Forgotten Villains. I Forgotten Villains furono ripetutamente sconfitti dai loro opposti, i Forgotten Heroes, e infine furono anche incarcerati.\nChun Yull ricomparve brevemente durante \"Crisi sulle Terre infinite\" come membro dell'armata di criminali di Lex Luthor e Brainiac.\nPost-Crisi.\nIl moderno Chun Yull comparve per la prima volta mentre combatteva la Young Justice sull'isola della nazione di Zandia (come visto in \"Young Justice\" n. 50). In \"Green Lantern\" vol. 4 n. 15, lui ed un suo compagno Faceless Hunter presero controllo sulle menti di numerosi Guardiani del Globo, nel tentativo fallito di intrappolare la Lanterna Verde Hal Jordan."}
{"id": "2749517", "revid": "120788514", "url": "https://it.wikipedia.org/wiki?curid=2749517", "title": "Over You (Girlicious)", "text": "Over You \u00e8 il primo singolo tratto dal secondo album delle Girlicious, il primo dopo il passaggio dalla Geffen Records alla \"Universal Music Canada\" ed il primo dopo l'uscita di Tiffanie Anderson che lascia il gruppo nel giugno 2009, a causa di incomprensioni con le compagne e con la nuova casa discografica.\nLa canzone \u00e8 stata prodotta da Maddscientist. Viene diffusa dalle radio canadesi a partire dal 25 dicembre 2009 ed \u00e8 stata pubblicata tramite iTunes canadese a partire dal 5 gennaio 2010.La canzone \u00e8 stata diffusa dalle radio canadesi il 25 dicembre 2009 ed \u00e8 stata pubblicata tramite iTunes canadese a partire dal 5 gennaio 2010.\nVideo.\nOriginariamente era prevista la realizzazione di un video musicale per il singolo, ma l'uscita nell'aprile 2010 del secondo singolo tratto dall'album (\"Maniac\"), il video non \u00e8 stato pi\u00f9 realizzato.\nClassifiche.\nIl singolo entra, subito dopo la pubblicazione ufficiale, nella \"Canadian Hot 100\", raggiungendo nella prima settimana la posizione numero 52. La canzone rimarr\u00e0 in classifica per ben 11 settimane consecutive."}
{"id": "2749518", "revid": "585241", "url": "https://it.wikipedia.org/wiki?curid=2749518", "title": "Cajuns", "text": ""}
{"id": "2749519", "revid": "111319", "url": "https://it.wikipedia.org/wiki?curid=2749519", "title": "Yuriorkis Gamboa Toledano", "text": ""}
{"id": "2749530", "revid": "638792", "url": "https://it.wikipedia.org/wiki?curid=2749530", "title": "Kansuke Yamato", "text": ""}
{"id": "2749541", "revid": "287204", "url": "https://it.wikipedia.org/wiki?curid=2749541", "title": "Sergej Smagin", "text": "Partecip\u00f2 ai Campionati sovietici del 1985 e 1986; ottenne il miglior risultato a Riga nel 1985, col 3\u00ba-6\u00ba posto su 20 partecipanti.\nAltri risultati:\nRaggiunse il massimo Elo in aprile 2001, con 2613 punti.\nAttualmente gioca nel campionato russo a squadre col Club \"MCF Moskva\"."}
{"id": "2749542", "revid": "240497", "url": "https://it.wikipedia.org/wiki?curid=2749542", "title": "Cianotossina", "text": "Una cianotossina \u00e8 un tipo particolare di tossina prodotta dai cianobatteri."}
{"id": "2749545", "revid": "203463", "url": "https://it.wikipedia.org/wiki?curid=2749545", "title": "Sergey Smagin", "text": ""}
{"id": "2749547", "revid": "203463", "url": "https://it.wikipedia.org/wiki?curid=2749547", "title": "Sergei Smagin", "text": ""}
{"id": "2749557", "revid": "54253", "url": "https://it.wikipedia.org/wiki?curid=2749557", "title": "Trio (disambigua)", "text": ""}
{"id": "2749558", "revid": "124484575", "url": "https://it.wikipedia.org/wiki?curid=2749558", "title": "Yelena Belova", "text": "Yelena Belova (), la terza Vedova Nera (\"Black Widow\"; , \"\u010d\u00ebrnaja vdova\"), \u00e8 un personaggio dei fumetti creato da Devin K. Grayson e J. G. Jones, pubblicato dalla Marvel Comics. La sua prima apparizione avviene in \"Inhumans\" (vol. 2) n. 5 (marzo 1999).\nAmorale ex-spia GRU ed assassina senza scrupoli, Yelena Belova \u00e8 stata addestrata nel periodo post sovietico nella Stanza Rossa allo scopo di rimpiazzare la traditrice Natasha Romanoff in qualit\u00e0 di terza Vedova Nera.\nStoria editoriale.\nEsordita nel marzo 1999 su \"Inhumans\" n. 5, ad opera di Paul Jenkins e Jae Lee, il personaggio \u00e8 stato in realt\u00e0 concepito da Devin K. Grayson e J. G. Jones che successivamente ne fanno la deuteragonista, assieme a Natasha Romanoff, della loro miniserie in tre numeri \"Black Widow\" (giugno-agosto 1999), cui fa seguito una seconda miniserie, \"Black Widow: Breakdown\", pubblicata tra gennaio e marzo 2001 sempre per la durata di tre numeri. Greg Rucka e Igor Kordej esplorano poi le origini del personaggio in \"Black Widow: Pale Little Spider\" (giugno-agosto 2002), miniserie edita dalla linea Marvel MAX ed indirizzata ad un pubblico adulto.\nBiografia del personaggio.\nOrigini.\nNata a Kiev, Ucraina, Yelena Belova viene reclutata dal GRU all'et\u00e0 di quindici anni per rimpiazzare nel ruolo di \"Vedova Nera\" la defezionista Natasha Romanoff, rifugiatasi negli Stati Uniti e divenuta una supereroina. Addestrata nella Stanza Rossa sotto la guida dell'ufficiale Pyotr Vasilievich Starkovsky, che divenne per lei un mentore e una figura paterna, Yelena \u00e8 la prima cadetta nella storia della struttura che riesce ad eguagliare i risultati della Romanoff sviluppando, nonostante ci\u00f2, un forte senso di inadeguatezza nei confronti della predecessora che la porta a rifiutare la candidatura; quando per\u00f2 Starkovsky viene trovato morto in un night club a luci rosse dove pare pagasse una prostituta per impersonare Yelena, la ragazza rintraccia ed elimina la colpevole vendicando il suo mentore e divenendo ufficialmente la Vedova Nera, ignorando che l'omicidio fosse stato in realt\u00e0 commissionato dai suoi superiori proprio a tale scopo.\nVedova Nera.\nPatriottica e ansiosa di dimostrare, soprattutto a s\u00e9 stessa, di essere superiore a Natasha Romanoff, verso cui prova un grande rancore e che ritiene una traditrice della madrepatria, Yelena l'affronta venendo per\u00f2 ripetutamente sconfitta e sottoposta a una serie di torture fisiche e psicologiche volte a insegnarle cosa voglia dire veramente essere la \"Vedova Nera\"; esperienza a seguito della quale Yelena lascia lo spionaggio e si ritira a Cuba trovando lavoro come modella.\nTempo dopo viene ingaggiata dallo S.H.I.E.L.D. per una missione nella Terra Selvaggia, dove ordina di aprire il fuoco su Capitan America e i Nuovi Vendicatori mentre questi combattono il mutante Sauron che, nella fuga, la ustiona gravemente.\nRicoverata in ospedale in condizioni gravissime, Yelena viene contattata da alcuni scienziati dell'HYDRA, che le propongono di modificarla geneticamente dandole i poteri del Super-Adattoide affinch\u00e9 si recasse a New York per vendicarsi dei Nuovi Vendicatori ma, dopo una cruenta battaglia, viene sconfitta da Sentry e, tramite un comando a distanza, i suoi creatori decidono di \"terminarla\", facendola esplodere.\nDark Reign e Thunderbolts.\nNel corso del regno oscuro di Norman Osborn, Yelena Belova viene ritrovata da quest'ultimo, in stasi ed in perfette condizioni fisiche, all'interno di un vecchio deposito S.H.I.E.L.D., cosa che gli permette di scoprire l'inganno di Natasha Romanoff quando, sotto le mentite spoglie di \"Yelena Belova\", si infiltra nei Thunderbolts per conto di Nick Fury.\nRisvegliata dalla stasi in seguito alla caduta di Osborn, Yelena diviene parte del consiglio direttivo dell'A.I.M., assieme a Andrew Forson, Jude l'Uomo Entropico, Mentallo, Superia e Taskmaster, stabilendosi nello stato canaglia di Bagalia.\nPoteri e abilit\u00e0.\nYelena Belova ha ricevuto lo stesso addestramento di Natasha Romanoff, divenendo a sua volta una vera e propria arma vivente, esperta nel combattimento corpo a corpo, nell'uso delle armi bianche e da fuoco, nonch\u00e9 una superba stratega finemente addestrata in tattica militare, esplosivi e manovre di volo; dotata di un elevato quoziente intellettivo, Yelena \u00e8 inoltre una grande esperta di spionaggio nonch\u00e9 un'atleta, ginnasta, acrobata, contorsionista e trapezista di livello olimpico con straordinarie capacit\u00e0 coordinative.\nIl suo equipaggiamento \u00e8 costituito da una tuta nera aderente anti proiettili ed un paio di bracciali metallici contenenti un imprecisato quantitativo di gadgets, esplosivi plastici, un radiotrasmettitore, un rampino estensibile ed un emettitore di energia elettrica.\nAltri media.\nCinema.\nYelena Belova appare per la prima volta nel film del Marvel Cinematic Universe \"Black Widow\" (2021), interpretata da Florence Pugh e doppiata da Lucrezia Marricchi, ed \u00e8 quasi una sorella per Natasha Romanoff."}
{"id": "2749561", "revid": "628767", "url": "https://it.wikipedia.org/wiki?curid=2749561", "title": "Distretto di Panchthar", "text": " \nIl distretto di Panchthar (in nepalese \u092a\u093e\u0901\u091a\u0925\u0930 \u091c\u093f\u0932\u094d\u0932\u093e|\u092a\u093e\u0901\u091a\u0925\u0930 \u091c\u093f\u0932\u094d\u0932\u093e) \u00e8 uno dei 77 distretti del Nepal, in seguito alla riforma costituzionale del 2015 fa parte della provincia No. 1.\nIl capoluogo \u00e8 la citt\u00e0 di Phidim.\nGeograficamente il distretto appartiene alla zona collinare delle Mahabharat Lekh.\nIl principale gruppo etnico presente nel distretto sono i Limbu.\nMunicipalit\u00e0.\nIl distretto \u00e8 suddiviso in otto municipalit\u00e0, una urbana e sette rurali:"}
{"id": "2749565", "revid": "292162", "url": "https://it.wikipedia.org/wiki?curid=2749565", "title": "Via Clementina", "text": ""}
{"id": "2749566", "revid": "292162", "url": "https://it.wikipedia.org/wiki?curid=2749566", "title": "Via Leonina", "text": ""}
{"id": "2749567", "revid": "110157", "url": "https://it.wikipedia.org/wiki?curid=2749567", "title": "B\u00f6sdorf", "text": "B\u00f6sdorf \u00e8 un comune tedesco di 1.527 abitanti, situato nel land dello Schleswig-Holstein.\nFa parte della comunit\u00e0 amministrativa del Gro\u00dfer Pl\u00f6ner See."}
{"id": "2749568", "revid": "1983214", "url": "https://it.wikipedia.org/wiki?curid=2749568", "title": "Lightstorm Entertainment", "text": "Lightstorm Entertainment \u00e8 una societ\u00e0 di produzione cinematografica indipendente statunitense. L'azienda fu fondata dal regista e produttore canadese James Cameron nel 1985, e ha prodotto tutti i suoi film a partire da quell'anno, ha prodotto inoltre pellicole di altri autori. Lo scopo della societ\u00e0 \u00e8 quello di permettere ai registi di esprimersi al meglio, privilegiando l'espressione artistica e accantonando le regole convenzionali del mercato."}
{"id": "2749569", "revid": "131145", "url": "https://it.wikipedia.org/wiki?curid=2749569", "title": "Da da da", "text": ""}
{"id": "2749570", "revid": "1573940", "url": "https://it.wikipedia.org/wiki?curid=2749570", "title": "Nazionale di pallavolo femminile di Andorra", "text": "La nazionale di pallavolo femminile dell'Andorra \u00e8 una squadra europea composta dalle migliori giocatrici di pallavolo dell'Andorra ed \u00e8 posta sotto l'egida della Federazione pallavolistica di Andorra."}
{"id": "2749571", "revid": "149587", "url": "https://it.wikipedia.org/wiki?curid=2749571", "title": "B\u00f6sdorf (Sassonia-Anhalt)", "text": ""}
{"id": "2749579", "revid": "267975", "url": "https://it.wikipedia.org/wiki?curid=2749579", "title": "Diocesi di Selia", "text": ""}
{"id": "2749580", "revid": "1543377", "url": "https://it.wikipedia.org/wiki?curid=2749580", "title": "Lay All Your Love on Me", "text": "Lay All Your Love on Me, originariamente chiamato \"Yarrafat\", \u00e8 un singolo del gruppo musicale svedese ABBA, pubblicato nel 1981 come terzo estratto dal settimo album in studio Super Trouper. Fu pubblicato nel formato 12 pollici in zone limitate, invece che nel formato standard da 7 pollici. All'epoca fu il disco da 12 pollici che vendette pi\u00f9 copie nelle classifiche inglesi, dove raggiunse la settima posizione. \"Lay All Your Love on Me\" compare nella raccolta di successi .\nVanta un discreto numero di cover. Costituisce la base musicale di uno spettacolare balletto in \"Mamma Mia!\" e nel successivo film del 2008.\nStoria.\n\"Lay All Your Love on Me\" \u00e8 un brano elettro-disco composto da Benny Andersson e Bj\u00f6rn Ulvaeus, con Agnetha F\u00e4ltskog come voce principale. La registrazione inizi\u00f2 ai Polar Music Studios di Stoccolma il 9 settembre 1980, ed il mixaggio finale avvenne il 10 ottobre del medesimo anno.\nIl brano \u00e8 noto anche per la caratteristica di avere un suono vocale discendente alla fine di ogni verso. Questo si otteneva mandando la voce in un dispositivo armonizzatore, che era impostato in modo da produrre una versione della voce con un'intonazione lievemente inferiore. A sua volta l'output era rinviato al proprio input, in tal modo riducendo in continuazione l'altezza del canto. Andersson e Ulvaeus sentivano che il coro della canzone suonava come un inno, cos\u00ec una parte delle voci coristiche veniva \"processata\" con un vocoder, per ricreare il \"sound\" di una congregazione religiosa salmodiante nella propria chiesa, leggermente fuori tonalit\u00e0.\nGli ABBA non fecero un video promozionale per il brano, quindi la Epic Records assembl\u00f2 alla meno peggio \u2014 usando lacerti dai filmati disponibili degli ABBA \u2014 un video che venne successivamente messo in onda alla televisione inglese. Era disponibile nella videocassetta \"ABBA Gold: Greatest Hits\" del 1992, seguita dalla versione in DVD dieci anni dopo.\nSuccesso.\nPoich\u00e9 non era stata concepita come un \"brano singolo\", \"Lay All Your Love on Me\" non fu diffusa al pubblico prima del 1981, ad un anno dalla sua registrazione. Fu solo dopo che una versione remixata aveva ottenuto un grande risultato di popolarit\u00e0, che raggiunse il vertice della classifica \"Hot Dance Club Songs\" statunitense (come fecero \"Super Trouper\" e \"On and On and On\").\nQuesto spiegherebbe la scelta di pubblicare il brano nel formato 12 pollici in zone limitate, invece che nel formato standard da 7 pollici. In termini generali di graduatorie, non ebbe di per s\u00e9 un riscontro particolarmente brillante: attinse la settima posizione nel Regno Unito, rappresentando il piazzamento (singolo) pi\u00f9 scadente degli ABBA dai tempi di \"I Do, I Do, I Do, I Do, I Do\" (1975). Nondimeno, all'epoca il settimo posto era il miglior risultato mai ottenuto da un singolo da 12\" in Gran Bretagna.\n\"Lay All Your Love on Me\" si classific\u00f2 anche in altri paesi: ottavo posto in Irlanda, 14\u00b0 in Belgio, 26\u00b0 in Germania Ovest.\nCover.\nLe versioni principali sono quelle di Information Society\ne di Helloween.\nVersione degli Information Society.\nGli Information Society, un gruppo originario del Minnesota, inserirono una cover del brano nel primo album in studio eponimo del 1988; il brano nell'estate 1989, raggiunse l'83\u00aa posizione nella classifica Billboard Hot 100. Fu anche collocata nella compilation \"ABBA: A Tribute - The 25th Anniversary Celebration.\"\nVersione degli Helloween.\nSi trova nell'album Metal Jukebox (1999). \u00c8 stata anche pubblicata come singolo in Giappone.\nIspirazioni.\nNel 1982 la pop band jugoslava Zana prese la melodia come base per il suo pi\u00f9 grande successo \"Dodirni mi kolena.\" Non si sa se i membri di Zana abbiano mai riconosciuto a Andersson ed Ulvaeus la qualit\u00e0 di coautori del loro \"pezzo forte\".\nStessa cosa \u00e8 avvenuta nel 1998, quando il gruppo olandese Vengaboys ha interpolato la melodia del brano per il loro singolo di successo \"Boom, Boom, Boom, Boom!!\", accreditando Andersson e Ulvaeus tra gli autori della canzone."}
{"id": "2749585", "revid": "1573940", "url": "https://it.wikipedia.org/wiki?curid=2749585", "title": "Nazionale di pallavolo femminile di Malta", "text": "La nazionale di pallavolo femminile di Malta \u00e8 una squadra europea composta dalle migliori giocatrici di pallavolo di Malta ed \u00e8 posta sotto l'egida della Federazione pallavolistica di Malta.\nRosa.\nSegue la rosa delle giocatrici convocati per i XVII Giochi dei piccoli stati d'Europa."}
{"id": "2749589", "revid": "1573940", "url": "https://it.wikipedia.org/wiki?curid=2749589", "title": "Jaroslav Volf", "text": "Nella precedente edizione di Atene 2004, la coppia aveva vinto la medaglia di bronzo."}
{"id": "2749591", "revid": "599013", "url": "https://it.wikipedia.org/wiki?curid=2749591", "title": "Eickendorf", "text": ""}
{"id": "2749596", "revid": "1776051", "url": "https://it.wikipedia.org/wiki?curid=2749596", "title": "Ond\u0159ej \u0160t\u011bp\u00e1nek", "text": "Nella precedente edizione di Atene 2004, la coppia aveva vinto la medaglia di bronzo."}
{"id": "2749608", "revid": "149587", "url": "https://it.wikipedia.org/wiki?curid=2749608", "title": "R\u00e4tzlingen (Sassonia-Anhalt)", "text": ""}
{"id": "2749609", "revid": "110157", "url": "https://it.wikipedia.org/wiki?curid=2749609", "title": "Trio (Trio)", "text": "Trio \u00e8 l'eponimo album di debutto del gruppo musicale new wave tedesco Trio, pubblicato nel 1982 dall'etichetta discografica Mercury."}
{"id": "2749611", "revid": "216401", "url": "https://it.wikipedia.org/wiki?curid=2749611", "title": "UCI World Cup", "text": ""}
{"id": "2749612", "revid": "92723", "url": "https://it.wikipedia.org/wiki?curid=2749612", "title": "Diocesi di Isba", "text": "La diocesi di Isba (in latino: \"Dioecesis Isbitana\") \u00e8 una sede soppressa del patriarcato di Costantinopoli e una sede titolare della Chiesa cattolica.\nStoria.\nIsba, identificabile con Kiesme (Kesme) nell'odierna Turchia, \u00e8 un'antica sede episcopale della provincia romana della Panfilia Prima nella diocesi civile di Asia. Faceva parte del patriarcato di Costantinopoli ed era suffraganea dell'arcidiocesi di Side.\nLa sede \u00e8 sconosciuta a Michel Le Quien nell'opera \"Oriens Christianus\". Isba tuttavia appare nelle antiche \"Notitiae Episcopatuum\" del patriarcato costantinopolitano tra le suffraganee di Side fino al XII secolo.\nA questa diocesi viene attribuito il vescovo Agatodoro, deposto su ordine di Giustiniano I attorno al 519 per la sua adesione al partito monofisita. Il suo nome appare soltanto nelle fonti siriache o tradotte dal siriaco, dove la sede di appartenenza del vescovo non \u00e8 di facile interpretazione: secondo Honigmann il termine siriaco utilizzato \u00e8 riconducibile al greco \"\u038a\u03c3\u03bf\u03c5\u03c9\u03bd\", altra forma per \"\u038a\u03c3\u03b2\u03c9\u03bd\".\nDal 1925 Isba \u00e8 annoverata tra le sedi vescovili titolari della Chiesa cattolica; la sede \u00e8 vacante dal 3 ottobre 1966."}
{"id": "2749620", "revid": "599013", "url": "https://it.wikipedia.org/wiki?curid=2749620", "title": "Michail Kuznecov", "text": ""}
{"id": "2749621", "revid": "80339", "url": "https://it.wikipedia.org/wiki?curid=2749621", "title": "Zolla di Nazca", "text": ""}
{"id": "2749622", "revid": "318966", "url": "https://it.wikipedia.org/wiki?curid=2749622", "title": "Laishevo", "text": ""}
{"id": "2749624", "revid": "287204", "url": "https://it.wikipedia.org/wiki?curid=2749624", "title": "Lai\u0161evo", "text": "Lai\u0161evo (, in tataro \u041b\u0430\u0435\u0448, Lay\u0131\u015f) \u00e8 una citt\u00e0 della Russia che si trova nella Repubblica autonoma del Tatarstan. Fondata nel 1557, ottenne lo status di citt\u00e0 nel 1781, che perse nel 1926, anno fino al quale si era chiamata Lai\u0161ev . Ha riottenuto lo status di citt\u00e0 il 9 settembre 2004 ed \u00e8 capoluogo del Lai\u0161evskij rajon.\nLa cittadina, che si trova 47 chilometri a sud est di Kazan', sorge sulle rive del bacino di Samara nei pressi della foce del Kama; nel 1989 aveva una popolazione di 7.067 abitanti, nel 2002 di 7.730 e nel 2009 di 7.900.\nCollegamenti esterni.\nSito ufficiale https://web.archive.org/web/20070401123922/http://www.laishevo.ru/"}
{"id": "2749625", "revid": "767487", "url": "https://it.wikipedia.org/wiki?curid=2749625", "title": "Francis, il mulo parlante (film)", "text": "Francis il mulo parlante (\"Francis\") \u00e8 il primo episodio (realizzato nel 1950) dell'omonima saga di sette film di Arthur Lubin tratto dalla novella di David Stern (1909-2003). Nel 2012 \u00e8 stato edito in Italia il DVD del film, a cura della A&amp;R.\nTrama.\nPeter Sterling \u00e8 un giovane soldato, che incontra un buffo mulo di nome Francis, che gli d\u00e0 un consiglio grazie al quale Peter si salva la pelle e riceve dal suo nuovo amico altri consigli sulla tempra militare."}
{"id": "2749626", "revid": "599013", "url": "https://it.wikipedia.org/wiki?curid=2749626", "title": "Dmitrij Larionov", "text": ""}
{"id": "2749629", "revid": "149587", "url": "https://it.wikipedia.org/wiki?curid=2749629", "title": "Walbeck (B\u00f6rde)", "text": ""}
{"id": "2749630", "revid": "104485", "url": "https://it.wikipedia.org/wiki?curid=2749630", "title": "Carta tematica", "text": "Una carta tematica \u00e8 un tipo di carta geografica che fornisce informazioni su uno o pi\u00f9 aspetti del territorio rappresentato, utilizzando opportuni simboli e colori in modo da permettere una visione d'insieme immediata e georeferenziata di ci\u00f2 che si vuole descrivere. Una carta tematica pu\u00f2 mettere in rilievo gli aspetti chimici, fisici, antropici, economici, archeologici, ambientali e geoscientifici; trova impiego in vari ambiti, come nello studio della distribuzione di una determinata specie vegetale o animale, come pure nella progettazione ingegneristica.\nEsempi.\nEsempi di carte tematiche possono essere trovate all'interno del piano regolatore di un Comune. Anche le carte geologiche sono carte tematiche.\nLe carte tematiche sono utilizzate anche negli atlanti, che oltre alle informazioni geografiche forniscono statistiche territoriali. \nSi ricordano in particolare le carte dell'\"Atlante della produzione e dei commerci\" di Luigi Visintin, pubblicato per la prima volta nel 1922; dello stesso autore ha valore storico l'\"Atlante agricolo dell'Italia fascista\" che contiene vari esempi di carte della produzione, comprese la carte in cui sono presenti grafici a torta che identificano l'entit\u00e0 della produzione nelle singole Regioni e la produttivit\u00e0 per ogni singola derrata, merce e prodotto; in esso \u00e8 presente il primo esempio di questo tipo di rappresentazione cartografica, in particolare nella tavola 27 dell'emigrazione. Molte tavole dell\u2019\"Atlante Metodico\" successivamente vennero elaborate nello stesso modo.\nTra le carte particolarmente diffuse ricordiamo le carte di geopolitica, come quelle della rivista \"Limes)\", che illustrano informazioni politiche riferite a un determinato territorio, ad esempio le rotte e i flussi migratori, la diffusione e il dislocazione delle etnie, le alleanze, la produzione o il consumo di energia, le informazioni sociali, economiche e linguistiche, le zone di guerra e di occupazione.\nLe carte Tematiche si possono chiamare geoidi."}
{"id": "2749632", "revid": "298229", "url": "https://it.wikipedia.org/wiki?curid=2749632", "title": "Dmitry Larionov", "text": ""}
{"id": "2749633", "revid": "125637688", "url": "https://it.wikipedia.org/wiki?curid=2749633", "title": "George Courtney", "text": "Carriera.\n\u00c8 stato uno dei pi\u00f9 famosi e longevi direttori di gara internazionali degli anni ottanta. In Premier League dal 1974, divenne arbitro FIFA nel 1977, restandovi per ben 15 stagioni, fino all'et\u00e0 di 50 anni. Nella lunghissima carriera, durante la quale ha collezionato la bellezza di 103 gare internazionali ai quattro angoli del mondo, senza contare le innumerevoli presenze in Premier League ed in Coppa d'Inghilterra, spiccano le due partecipazioni al Campionato mondiale di calcio: nel 1986 dirige, oltre a Messico-Paraguay, anche la finale per il terzo posto tra Francia-Belgio; nel 1990 arbitra Colombia-Emirati Arabi e l'ottavo di finale Italia-Uruguay. Prende parte all'edizione del Campionato europeo di calcio 1984 in Francia, dove gli tocca la semifinale Spagna-Danimarca. In rappresentanza della Federazione inglese, \u00e8 selezionato in tutte le pi\u00f9 importanti manifestazioni internazionali tra il 1983 e il 1990, fatta eccezione per l'Europeo 1988, dove gli viene preferito il connazionale Keith Hackett. Viene selezionato anche per il Mondiale Under 20 del 1981 in Australia e per la Coppa d'Asia 1988. A livello di competizioni per club, si ricordano la finale di Coppa delle Coppe 1988-1989 Barcellona-Sampdoria, e le finali di Coppa UEFA 1981-1982 (-IFK G\u00f6teborg) e Coppa UEFA 1985-1986 (-Colonia). Vanta anche la direzione in due semifinali di Coppa dei Campioni (nel 1988 e nel 1990), di una semifinale di Coppa delle Coppe (nel 1987) e di due semifinali in Coppa UEFA (nel 1980 e nel 1983). Il grande prestigio acquisito lo porta, nel 1990 all'apice della carriera, a posizionarsi al terzo posto nella classifica annuale stilata dall'IFFHS relativa al miglior arbitro della stagione. Nel 1994 la FIFA gli conferisce inoltre il prestigioso FIFA Special Award. Preside scolastico per lunghi anni, \u00e8 stato a capo di un importante progetto voluto dal club del Middlesbrough e patrocinato dalle autorit\u00e0 locali, che ha anche lo scopo di combattere il malessere giovanile segnato da disoccupazione, solitudine, microcriminalit\u00e0, avvicinando i ragazzi allo sport e facilitando il loro inserimento sociale. Ora \u00e8 delegato UEFA nelle partite di Coppe europee."}
{"id": "2749634", "revid": "287204", "url": "https://it.wikipedia.org/wiki?curid=2749634", "title": "Fabien Lefevre", "text": ""}
{"id": "2749635", "revid": "1573940", "url": "https://it.wikipedia.org/wiki?curid=2749635", "title": "Fabien Lef\u00e8vre", "text": "Nella precedente edizione di Atene 2004, nella stessa gara aveva vinto la medaglia di bronzo."}
{"id": "2749636", "revid": "767487", "url": "https://it.wikipedia.org/wiki?curid=2749636", "title": "Miroslav Rado\u0161evi\u0107", "text": ""}
{"id": "2749638", "revid": "149587", "url": "https://it.wikipedia.org/wiki?curid=2749638", "title": "Born (Sassonia-Anhalt)", "text": ""}
{"id": "2749639", "revid": "1573940", "url": "https://it.wikipedia.org/wiki?curid=2749639", "title": "Basilica di San Zeno (Verona)", "text": " "}
{"id": "2749645", "revid": "2146488", "url": "https://it.wikipedia.org/wiki?curid=2749645", "title": "Nitegate", "text": "Nitegate \u00e8 stata una pay-tv italiana a luci rosse originariamente lanciata dal gruppo Profit e trasmessa sulla piattaforma digitale terrestre, attiva dal 2009 al 2016 e poi dal 2019 al 2020 con una nuova gestione.\nStoria.\n2009-2016.\nLa piattaforma fu attivata il 29 giugno 2009, e trasmetteva una media di dodici film di genere pornografico, tratti da una library di circa mille pellicole, dalla mezzanotte fino alle ore 6:00. I film venivano suddivisi, per caratteristiche, tra quattro canali:\nA questi si aggiungeva il canale di servizio Nitegate Attivazione. In prevendita furono acquistate circa 100.000 smart card abilitate alla visione del servizio.\nAll'epoca dell'attivazione, Nitegate era visibile via etere grazie a Telecampione e a varie emittenti locali affiliate a Odeon, che di notte spegnevano il segnale analogico e accendevano al suo posto, dagli stessi ripetitori, un mux digitale contenente le quattro emittenti della piattaforma. Con il progressivo passaggio al digitale terrestre, Nitegate cominci\u00f2 a essere trasmesso sui mux locali di Telecampione e su altri di propriet\u00e0 Profit (ad esempio quello di Canale 10 in Toscana): i quattro canali erano ora presenti anche di giorno e trasmettevano cartelli fissi di promozione dell'offerta. I quattro canali utilizzavano le LCN da 455 a 459, poi intorno al 20 maggio 2011 vennero spostati alle LCN da 401 a 405.\nDal 1\u00ba novembre 2012 l'offerta fu ridotta ai canali Nitegate 1 e Nitegate 2 sulle numerazioni LCN 401 e 402. Ai primi di dicembre 2012, a causa dell'imminente dismissione dei mux Telecampione (salvo che in Toscana, Liguria, Umbria e provincia di Viterbo), i canali di Nitegate furono aggiunti sul mux Retecapri, e comparve il nuovo canale di servizio Nitegate Vetrina sulla LCN 403.\nIl 1\u00ba dicembre 2014, a causa del fallimento del gruppo Profit, la piattaforma fu acquistata da Media Reloaded Srl. Nel frattempo dal 20 novembre i canali Nitegate erano stati disattivati sul mux Retecapri (verranno eliminati del tutto a gennaio 2015) e sarebbero traslocati a inizio 2015 nel mux 2 di Canale Italia. Il 10 febbraio 2015 le LCN si scambiano: Nitegate Vetrina passa dalla LCN 403 alla 401 e Nitegate 1 e 2 si spostano di conseguenza alle LCN 402 e 403.\nDal 9 aprile 2015, Nitegate 1 e Nitegate 2 ripetevano i canali Pinko TV e CentoXCento TV, gi\u00e0 disponibili sul satellite nell'offerta di SCT TV, sempre fra la mezzanotte e le 6:00. Nitegate Vetrina verr\u00e0 in seguito rinominato Nitegate Promo.\nIl 1\u00ba settembre 2016 la piattaforma Nitegate venne definitivamente chiusa ed i canali furono eliminati.\n2019.\nDall'8 novembre 2019 \u00e8 ricomparsa sul mux 2 di Canale Italia l'emittente \"Nitegate\" LCN 401 (inizialmente con il nome errato \"Nightgate\"). Nei giorni successivi viene annunciato il ritorno dell'offerta pornografica sul digitale terrestre: saranno disponibili le emittenti Satisfaction e Sextosenso TV, tratte sempre dall'offerta satellitare di SCT e attive da mezzanotte alle 6:00. Secondo il sito ufficiale, saranno utilizzabili per accedere al servizio sia le smart card vendute appositamente, sia le CAM utilizzate per l'offerta Sky Italia sul digitale terrestre e anche le CAM vendute in passato per Mediaset Premium o per LA7 Cartapi\u00f9, chiusa nel 2009. Il nuovo editore \u00e8 Fairmont S.r.l.\nIl 25 novembre vengono aggiunti Satisfaction e Sextosenso TV alle LCN 402 e 403, trasmessi con codifica Nagravision, mentre Nitegate LCN 401 continua a mandare in onda in chiaro i promo della nuova offerta 24 ore su 24. Le trasmissioni vere e proprie della piattaforma iniziano a dicembre 2019 dopo alcuni test: ora i due canali dedicati ai film risultano inattivi durante il giorno, e i segnali audio/video vengono aggiunti solo in tarda serata poco prima dell'inizio dei programmi.\nIl 9 dicembre vengono scambiate le LCN dei due canali effettivi di Nitegate: ora Sextosenso TV \u00e8 sintonizzabile sull'LCN 402 e Satisfaction sul 403. Tra il 9 e l'11 gennaio 2020 il canale di servizio Nitegate \u00e8 momentaneamente eliminato e poi ricompare, ma da allora resta inattivo.\nA partire dall'11 febbraio circa i canali a pagamento non vengono pi\u00f9 attivati nelle ore notturne e il sito ufficiale risulta irraggiungibile, segnando la chiusura dell'offerta: i canali Nitegate, Sextosenso e Satisfaction vengono definitivamente eliminati dal mux 2 di Canale Italia il 24 febbraio 2020."}
{"id": "2749651", "revid": "536103", "url": "https://it.wikipedia.org/wiki?curid=2749651", "title": "Compito in classe", "text": "Il compito in classe \u00e8, in ambito scolastico, una modalit\u00e0 con cui il docente verifica le conoscenze e competenze acquisite dallo studente.\nSvolgimento.\nLa durata oraria del compito \u2013 la cui programmazione \u00e8 solitamente definita in anticipo \u2013 \u00e8 variabile, risultando principalmente legata al contenuto ed alla complessit\u00e0 della prova stessa. Il tempo a disposizione per lo svolgimento del compito deve pertanto essere commisurato allo stesso.\nDurante la prova, \u00e8 fatto divieto allo studente di consultare appunti o manoscritti e di comunicare con gli altri alunni; pi\u00f9 in generale, sono sanzionati comportamenti che si configurino nell'ambito della disonest\u00e0 scolastica.\nTipologia.\nTra le varie tipologie di compito in classe rientrano:\nAlle suddette tipologie, va aggiunta l'interrogazione orale.\nCriteri di valutazione.\nLa correzione della prova, orale o scritta, avviene secondo i criteri previsti dall'ordinamento scolastico. Ad ogni compito \u00e8 attribuita una valutazione."}
{"id": "2749653", "revid": "31269", "url": "https://it.wikipedia.org/wiki?curid=2749653", "title": "Stephen J. Cannell", "text": "Biografia.\nNato a Los Angeles, California, e cresciuto in una villa nei pressi di Pasadena. Figlio di Carolyn Baker e Joseph Knapp Cannell, proprietario di una catena di negozi di arredamento. Si diploma all'Universit\u00e0 dell'Oregon, con un \"Bachelor of Science\" in giornalismo.\nCarriera.\nDopo gli studi, Cannell lavora per diversi anni per i negozi di famiglia; successivamente riesce a presentare e vendere alla Universal una sceneggiatura per la serie televisiva \"Operazione ladro\". Viene ingaggiato dalla succursale televisiva degli \"Studios\", scrivendo come freelance per telefilm polizieschi come \"Ironside\" e \"Colombo\".\nDel 1971 entra a far parte del team di sceneggiatori della serie televisiva \"Adam-12\", dalla quarta stagione in poi. Nel corso degli anni continua a collaborare con la Universal, creando e scrivendo le sceneggiature per note serie televisive come \"Agenzia Rockford\", \"La squadriglia delle pecore nere\", \"Ralph supermaxieroe\", \"Hardcastle &amp; McCormick\" e \"Riptide\", molte delle quali in collaborazione con Frank Lupo.\nNel 1979 fonda la Stephen J. Cannell Productions e diversi anni dopo i Cannell Studios, creando e producendo numerosi serie televisive di successo che hanno caratterizzato quegli anni, \"A-Team\", \"21 Jump Street\" e \"Renegade\". Cannell ha avuto anche varie esperienze come attore, partecipando ad alcune serie da lui prodotte. \u00c8 apparso in \"Due poliziotti a Palm Beach\", \"Un detective in corsia\" e \"Pacific Blue\", \u00e8 pi\u00f9 volte apparso nella serie TV \"Renegade\", nel ruolo ricorrente di Donald \"Dutch\" Dixon. Ha recitato inoltre nel film diretto da Mario Van Peebles \"Posse - La leggenda di Jessie Lee\". \u00c8 apparso anche nel telefilm \"Castle\" nei panni di se stesso come amico e conoscente del personaggio protagonista \"Rick Castle\".\nNel corso della sua lunga carriera ha creato 40 serie televisive, sceneggiato pi\u00f9 di 450 episodi e prodotto oltre 1500 episodi. Dalla met\u00e0 degli anni novanta inizia l'attivit\u00e0 di romanziere, pubblicando diversi romanzi dal 1996 a oggi. Nel 2001 pubblica il primo romanzo dedicato al personaggio del detective Shane Scully del Los Angeles Police Department.\nNel 2009, con la sua \"Stephen J. Cannell Productions\" e assieme alla 20th Century Fox, produce l'adattamento cinematografico di \"A-Team,\" una delle sue serie televisive di maggior successo.\nVita privata.\nCannell ha vissuto a Los Angeles con la moglie Marcia. Aveva due figlie, Tawnia e Chelsea, e un figlio di nome Cody. La coppia aveva inoltre un figlio di nome Derek, deceduto nel 1981 all'et\u00e0 di quindici anni, quando un castello di sabbia che stava costruendo \u00e8 crollato soffocandolo.\nNonostante sia stato uno scrittore per gran parte della sua vita, Cannell ha sofferto di dislessia, disturbo che gli ha causato diversi problemi sia durante gli studi sia nella sua professione. Per questo Cannell si \u00e8 fatto promotore di diverse campagne di sensibilizzazione e ha parlato apertamente del suo disturbo nel documentario \"Dislecksia: The Movie\".\n\u00c8 deceduto nel 2010 a 69 anni a seguito di un melanoma, poco tempo prima dell'uscita mondiale del film \"A-Team\".\nIn seguito alla sua morte, in un episodio della terza stagione di \"Castle\", il protagonista conduce un giovane collega alla sua serata di poker tra colleghi; quando l'ospite sta per sedersi su una sedia, gli altri lo fermano spiegando che viene tenuta vuota in omaggio al defunto Cannell.\nOpere.\nSerie Shane Scully\nAltri romanzi"}
{"id": "2749656", "revid": "47767", "url": "https://it.wikipedia.org/wiki?curid=2749656", "title": "Sant'Edvige", "text": ""}
{"id": "2749658", "revid": "121837", "url": "https://it.wikipedia.org/wiki?curid=2749658", "title": "Nite Gate", "text": ""}
{"id": "2749663", "revid": "1305772", "url": "https://it.wikipedia.org/wiki?curid=2749663", "title": "Bye Bye", "text": ""}
{"id": "2749667", "revid": "287204", "url": "https://it.wikipedia.org/wiki?curid=2749667", "title": "Campionato mondiale Supermoto 2010", "text": "La stagione 2010 del Campionato mondiale Supermoto introduce molte novit\u00e0 rispetto alle stagioni precedenti.\nInnanzitutto si torna alla categoria unica come nelle prime due stagioni del Mondiale (2002 e 2003) con l'unica differenza che, anzich\u00e9 essere una classe a cilindrata libera, diviene limitata a 450 cm\u00b3.\nIn secondo luogo dopo 4 anni di monogomma Dunlop, si passa a un monogomma Goldentyre.\nInfine cambia anche la formula di gara: ogni GP prevede 3 manche (anzich\u00e9 2 come dal 2005), di cui la prima con ordine di partenza in base ai tempi delle prove ufficiali, la seconda in base all'ordine di arrivo di gara1 e la terza in base all'ordine di arrivo di gara2.\nS1.\nSistema di punteggio e legenda.\n!width=3%|Pos.||width=4%| 1|| width=4%| 2|| width=4%| 3|| width=4%| 4|| width=4%| 5|| width=4%| 6|| width=4%| 7|| width=4%| 8|| width=4%| 9|| width=4%|10 ||width=4%|11|| width=4%|12 || width=4%|13 || width=4%|14 || width=4%|15 || width=4%|16 || width=4%|17 || width=4%|18 || width=4%|19 || width=4%|20 || width=4%|21 &gt;\n!width=5%|Punti\nSupermoto Des Nations 2010.\nIl Supermoto Delle Nationi 2010 torna a essere disputato in Francia, a Cahors, come nei primi due anni di vita del trofeo. Da regolamento \u00e8 previsto la partecipazione di 3 piloti, divisi per categoria (S1, S2 e Open), ogni pilota effettuer\u00e0 due gare e fra le 6 gare disputate complessivamente verr\u00e0 eliminato dal conteggio dei punti il risultato peggiore.\nGara 1 Rider1 + Rider2\nGara 2 Rider2 + Rider3\nGara 3 Rider1 + Rider3\nIl 2010 vede il ritorno al Trofeo di una squadra importante come la Francia.\nL'Italia, dopo la delusione del 2009, torna a schierare la formazione migliore:\nLa vittoria finale va alla Francia che conquista il suo terzo titolo Supermoto delle Nazioni.\nLa formazione francese comprende:\nTerzo posto per la nazionale tedesca Junior, campioni in carica, composta da Jan Deitenbach, Nico Joannidis e Markus Class."}
{"id": "2749674", "revid": "628767", "url": "https://it.wikipedia.org/wiki?curid=2749674", "title": "Distretto di Taplejung", "text": " \nIl distretto di Taplejung (in nepalese \u0924\u093e\u092a\u094d\u0932\u0947\u091c\u0941\u0919 \u091c\u093f\u0932\u094d\u0932\u093e|\u0924\u093e\u092a\u094d\u0932\u0947\u091c\u0941\u0919 \u091c\u093f\u0932\u094d\u0932\u093e \u00e8 uno dei 77 distretti del Nepal, in seguito alla riforma costituzionale del 2015 fa parte della provincia No. 1. \nIl capoluogo \u00e8 Taplejung.\nGeograficamente il distretto appartiene alla zona montagnosa himalayana del Parbat. Tutta la parte settentrionale del distretto \u00e8 occupata dal Parco del Kangchenjunga con il Kangchenjunga (8.586\u00a0m). nella zona a nord-est al confine con lo Stato indiano del Sikkim.\nIl principale gruppo etnico presente nel distretto sono i Limbu.\nDivision.\nIl distretto \u00e8 diviso in nove municipalit\u00e0, una urbana e otto rurali: "}
{"id": "2749675", "revid": "767487", "url": "https://it.wikipedia.org/wiki?curid=2749675", "title": "A-Team (film)", "text": "A-Team (\"The A-Team\") \u00e8 un film del 2010 diretto da Joe Carnahan, basato sull'omonima serie televisiva creata negli anni ottanta da Stephen J. Cannell.\nIl film ruota attorno alle vicende di un commando chiamato A-Team, composto da ex combattenti in Medio Oriente (nella serie televisiva in Vietnam), un tempo appartenenti alle forze speciali dell'esercito statunitense, che a causa di un errore giudiziario vivono braccati e perennemente in fuga dalle autorit\u00e0. Essenzialmente la pellicola funge da Prequel della serie televisiva.\nIl film \u00e8 prodotto dalla 20th Century Fox, che ha fissato l'uscita nelle sale cinematografiche mondiali in data 11 giugno 2010. In Italia \u00e8 stato distribuito con una settimana di ritardo, ovvero il 18 giugno.\nTrama.\nMessico. Il colonnello dell'esercito statunitense John \"Hannibal\" Smith viene catturato da soldati messicani corrotti al soldo del generale avversario Javier Tuco, ma si libera e a sua volta cerca di portare in salvo il commilitone Templeton \"Sberla\" Peck. Sulla sua strada incontra il corpulento ex-soldato afroamericano \"P.E.\" Baracus, col quale salva cos\u00ec l'amico. In un ospedale, i tre ingaggiano lo svitato elicotterista James H.M. Murdock, grazie alla cui guida spericolata e un combattimento aereo riescono a neutralizzare Tuco. Da allora i quattro collaborano nel compimento di missioni speciali dell'esercito, con il nome in codice di \"Alpha-Team\".\nIraq, otto anni dopo. L'agente della CIA Lynch ingaggia Hannibal e il suo gruppo per recuperare alcune matrici per stampare dollari falsificati. La missione viene sconsigliata dal capitano della DCIS Carissa Sosa, ex-amante di Sberla, ma il gruppo procede comunque al recupero. Al termine della missione, il tir recuperato dall'A-Team contenente le matrici improvvisamente esplode, cos\u00ec come il mezzo su cui viaggia il Generale Morrison, uccidendolo. Dietro tutto questo vi \u00e8 probabilmente il gruppo \"Black Forest\", \"rivali\" dell'A-Team (ispirati all'associazione reale Black Water), guidato da Brock Pike. Con Morrison deceduto, Hannibal e suoi compagni non hanno pi\u00f9 la prova per dimostrare che la loro missione fosse autorizzata, venendo cos\u00ec arrestati come responsabili, congedati con disonore e condannati a dieci anni di detenzione.\nSei mesi dopo Lynch incontra Hannibal in carcere, e in cambio di attuare un piano per recuperare le matrici, offre di ripulire la fedina penale a lui e ai suoi colleghi. Hannibal allora evade, facendo scappare di prigione anche Sberla, P.E. e Murdock dalle rispettive prigioni. Sosa intanto viene incaricata di catturarli. Nell'evasione di Murdock l'A-team tenta una fuga rocambolesca prendendo un C-130 da trasporto con cui poi arrivano in Germania dopo essere stati abbattuti da due MQ-9 Reaper UAV e un volo senza controllo su un carro armato M1 Abrams e con cui, con la mitragliatrice browning calibro 50 del carro armato, Sberla abbatte uno dei droni ed \u00e8 famosa la frase di Murdock:\"Fammi fare un giro Sberla, ti prego!\"; alla fine l'A-Team riesce a cadere nel lago di Mannheim in Germania, riducendo la velocit\u00e0 e spostando il carro M1 in aria grazie al rinculo delle cannonate, e poi continua con l'operazione di catturare lo sconosciuto arabo.\nL'A-Team rapisce l'arabo, colui che interagiva con Pike per le matrici, e scopre che l'uomo \u00e8 in realt\u00e0 Morrison: il Generale era d'accordo con Lynch e Pike per recuperare le matrici, ma all'ultimo aveva deciso di tradire l'agente CIA, e di inscenare la sua morte; Lynch, sospettando qualcosa, aveva messo in mezzo Hannibal per non lasciare l'operazione nelle mani di Pike. Come risultato Lynch decide di far uccidere sia Morrison che l'intero A-Team, ma il gruppo sopravvive e contatta Sosa per consegnare Morrison (in realt\u00e0 defunto) a Los Angeles in 3 giorni, sapendo che Lynch intercetta il telefono di Sosa; e infatti Lynch assolda Pike (che stava per giustiziare) per terminare il lavoro. Ma Sberla ha passato un telefono pulito a Sosa con cui spiegare il vero piano.\n3 giorni dopo, al porto di Los Angeles l'A-Team mette in scena uno dei suoi piani rocamboleschi per fregare Lynch, che viene arrestato da Sosa, e Pike, che viene ucciso da P.E. per proteggere Sberla. Tuttavia, la CIA prende Lynch in consegna (tramite un agente chiamato anche lui Lynch) e il capo di Sosa fa arrestare la squadra per essere evasi dal carcere. Nell'ultimo bacio a Sberla per\u00f2, Sosa gli passa la chiave per liberarsi attraverso la bocca, permettendogli cos\u00ec di evadere.\nProduzione.\nL'idea di adattare la serie televisiva per il grande schermo \u00e8 nata negli anni novanta, quando il creatore della serie Stephen J. Cannell sperava di impostare la storia utilizzando la prima Guerra del Golfo. Il progetto del film pass\u00f2 attraverso diversi sceneggiatori e il vaglio svariate storie, ma solo nel 2008 il progetto inizi\u00f2 a concretizzarsi.\nInizialmente la regia era stata affidata al regista John Singleton, ma nell'ottobre del 2008 il regista abbandon\u00f2 il progetto. Quando Singleton era ancora coinvolto nel progetto, Ice Cube venne contattato per interpretare B.A. (Bad Attitude) Baracus, che nella serie originale era interpretato da Mr. T. Successivamente si fecero i nomi dei rapper Common e The Game.\nNei primi mesi del 2009 il film ha avuto il via libera, potendo cos\u00ec avviare la pre-produzione e la ricerca del cast. Nel giugno dello stesso anno Liam Neeson e Bradley Cooper erano in trattative per i ruoli del Colonnello John \"Hannibal\" Smith e del Tenente Templeton \"Sberla\" Peck. A fine agosto 2009 si sparse la voce che il lottatore di arti marziali Quinton Jackson avrebbe potuto interpretare il ruolo del Sergente Bosco \"P.E./Pessimo Elemento\" Baracus, ma la notizia fu prontamente smentita dai rappresentanti di Jackson. Solo pochi giorni dopo vi fu l'annuncio ufficiale che Jackson aveva accettato la parte. Per un certo periodo si fece il nome di Bruce Willis per il ruolo di Hannibal Smith, mentre Woody Harrelson venne preso in considerazione per il ruolo di Murdock.\nIl 15 settembre 2009 Sharlto Copley e Jessica Biel erano alle trattative finali per unirsi a Neeson, Cooper e Jackson. Successivamente la 20th Century Fox annunci\u00f2 che Copley avrebbe ricoperto il ruolo del Capitano H.M. Murdock, mentre la Biel avrebbe avuto il ruolo dell'ex amante di Sberla nonch\u00e9 ufficiale dell'esercito incaricata di braccare l'A-Team. Prima di assegnare la parte alla Biel, furono sottoposte a provini anche Amber Heard e Olga Kurylenko.\nA met\u00e0 settembre iniziano ufficialmente le riprese, a Vancouver, Canada, e viene comunicato che l'attore Patrick Wilson si \u00e8 unito al cast nel ruolo di ufficiale della CIA. A fine ottobre 2009 viene diffusa la prima foto ufficiale del cast.\nLa colonna sonora del film \u00e8 affidata ad Alan Silvestri.\nCameo.\nDel cast originale delle serie solo due attori compaiono sotto forma di cameo, ovvero Dwight Schultz, l'ex Capitano Murdock, e Dirk Benedict, l'originale Tenente Sberla. George Peppard, che interpretava il Colonnello \"Hannibal\" Smith nella serie TV, \u00e8 deceduto nel 1994, mentre Mr. T \u00e8 stato contattato per partecipare, ma ha rifiutato. Nelle interviste seguite alla \"premi\u00e8re\" americana sia Mr. T (P.E. Baracus) che Dirk Benedict (Sberla) si dicono molto delusi dal film.\nPiccolo cameo finale anche per l'attore Jon Hamm che interpreta il vero agente Lynch.\nPromozione.\nIl primo trailer promozionale \u00e8 stato allegato all'uscita nei cinema statunitensi di \"Daybreakers - L'ultimo vampiro\" nel gennaio 2010.\nDistribuzione.\nIl film \u00e8 prodotto dalla 20th Century Fox, che ha fissato l'uscita per l'11 giugno 2010, in diversi Paesi come Stati Uniti, Nuova Zelanda. In Italia \u00e8 stato distribuito il 18 giugno 2010. La premi\u00e8re londinese si \u00e8 avuta invece il 27 luglio 2010 in Leicester Square, zona della capitale britannica ricca di cinema e teatri."}
{"id": "2749677", "revid": "111319", "url": "https://it.wikipedia.org/wiki?curid=2749677", "title": "Inna Osypenko-Radomska", "text": ""}
{"id": "2749684", "revid": "1776051", "url": "https://it.wikipedia.org/wiki?curid=2749684", "title": "Addicted (P.O.D.)", "text": "Addicted \u00e8 il primo singolo estratto dall'album \"When Angels &amp; Serpents Dance\" del gruppo musicale alternative metal dei P.O.D. (\"Payable On Death\").\nIl singolo fu pubblicato ufficialmente su iTunes il 19 febbraio 2008 e cominci\u00f2 ad essere trasmesso dalle radio il 10 marzo.\nLa canzone si \u00e8 piazzata al numero 30 nella Billboard's Hot Mainstream Rock Tracks.\nIl video fu pubblicato su iTunes il 1\u00ba luglio 2008.\nLa canzone \u00e8 contenuta nel videogame \"WWE SmackDown vs. Raw 2009\"."}
{"id": "2749686", "revid": "767487", "url": "https://it.wikipedia.org/wiki?curid=2749686", "title": "Laureles", "text": "Laureles \u00e8 un centro abitato del Paraguay, nel dipartimento di \u00d1eembuc\u00fa, di cui forma uno dei 16 distretti.\nPopolazione.\nAl censimento del 2002 la localit\u00e0 contava una popolazione urbana di 674 abitanti (3.241 nel distretto).\nCaratteristiche.\nLaureles fu fondata nel 1790 dal colonnello Joaqu\u00edn Al\u00f3s y Bru a pochi chilometri di distanza dal fiume Paran\u00e1; nel centro abitato si trovano ancora edifici risalenti a tale epoca, compresa la chiesa, di stile francescano, costruita lo stesso anno della fondazione.\nAnnualmente si svolge nel centro abitato la \"Fiesta de la Tradici\u00f3n y el folklore\" (Festa della tradizione e del folclore), nella quale allevatori provenienti da tutto il paese danno diverse dimostrazioni di abilit\u00e0 e di destrezza.\nEconomia.\nL'attivit\u00e0 principale del luogo \u00e8 l'allevamento; l'agricoltura ha un ruolo marginale all'interno dell'economia del distretto.\nInfrastrutture e trasporti.\nLaureles \u00e8 raggiungibile solamente attraverso strade sterrate provenendo da Pilar o da San Ignacio, nel dipartimento di Misiones."}
{"id": "2749688", "revid": "111319", "url": "https://it.wikipedia.org/wiki?curid=2749688", "title": "Inna Osipenko", "text": ""}
{"id": "2749689", "revid": "124123", "url": "https://it.wikipedia.org/wiki?curid=2749689", "title": "Inna Osypenko", "text": "Nella precedente edizione di Atene 2004, aveva vinto la medaglia di bronzo nel K4 500\u00a0m."}
{"id": "2749701", "revid": "767487", "url": "https://it.wikipedia.org/wiki?curid=2749701", "title": "Mogwai Young Team", "text": "Mogwai Young Team, solitamente conosciuto come Young Team, \u00e8 l'album d'esordio della band scozzese Mogwai. Registrato durante l'estate del 1997 presso gli MCM Studios, \u00e8 album quasi interamente strumentale. L'unica canzone cantata \u00e8 \"R U Still in 2 It\", con la voce di Aidan Moffat. &lt;br&gt;\n\u00c8 l'unico album della band senza Barry Burns, che entrer\u00e0 a farvi parte ufficialmente in un secondo tempo, e con Brendan O'Hare che invece lascer\u00e0.\nEdizione giapponese.\nNel 1999 \u00e8 stata pubblicata una versione giapponese contenente l'EP \"4 Satin\" come bonus..\nEdizione deluxe.\nNel 2008 l'etichetta Chemikal Underground ha pubblicato una versione deluxe con un secondo CD. In questo CD sono contenute alcune canzoni live, canzoni pubblicate in uscite secondarie e l'inedito \"Young Face Gone Wrong\". Ne \u00e8 stata pubblicata anche una versione in 4 vinili in sole 2000 copie.."}
{"id": "2749709", "revid": "767487", "url": "https://it.wikipedia.org/wiki?curid=2749709", "title": "Trio live im Fr\u00fchjahr 82", "text": "Trio live im Fr\u00fchjahr 82 \u00e8 il secondo album del gruppo musicale new wave/disco tedesco Trio, registrato dal vivo e pubblicato dall'etichetta discografica Mercury nel 1982.\nL'album \u00e8 stato accompagnato dal successo del singolo \"Da Da Da I Don't Love You You Don't Love Me Aha Aha Aha\", successo europeo di quell'anno."}
{"id": "2749712", "revid": "71433", "url": "https://it.wikipedia.org/wiki?curid=2749712", "title": "TiK ToK", "text": ""}
{"id": "2749720", "revid": "300067", "url": "https://it.wikipedia.org/wiki?curid=2749720", "title": "Brent Petway", "text": ""}
{"id": "2749721", "revid": "74801", "url": "https://it.wikipedia.org/wiki?curid=2749721", "title": "Carlo Baldini", "text": "Biografia.\nCarlo Baldini ha concluso all'inizio degli anni '30 il corso di avviamento di tipo agrario appena istituito.\nNel 1940 \u00e8 stato arruolato nell'esercito e chiamato a partecipare alla Seconda guerra mondiale. Col reggimento nel quale era inquadrato ha combattuto al Brennero e nell'Isola di Rodi col grado di sergente; dopo l'8 settembre 1943 \u00e8 rientrato a casa. Da anziano ha sempre ricoperto un posto di rilievo nell'Associazione Italiana Combattenti Interalleati partecipando a tutte le manifestazioni.\nDopo il matrimonio nel 1946 con Marianna Bettini ha avuto due figli Italo Baldini e il filosofo Massimo Baldini.\n\u00c8 stato corrispondente dal suo paese per il \"Giornale del Mattino\" e \"La Nazione\". Dal 1944 al 1985 ha lavorato nel comune di Greve in Chianti in qualit\u00e0 di ufficiale d'anagrafe.\nCarlo Baldini ha dedicato gran parte della sua vita a studiare come storico locale il suo paese natale Greve in Chianti e alcuni personaggi che vi sono nati: Domenico Giuliotti, Amerigo Vespucci nato al castello di Montefioralle, Giovanni da Verrazzano, gli Alamanni del Castello di Sezzate, monsignor Giovanni Ciampoli e Galileo Gagli figlio di un magistrato del Granducato di Toscana e possessore di cinque poderi a Lamole.\nIl 21 novembre 1964 ha partecipato all'inaugurazione del Ponte di Verrazzano di New York.\nLe sue ricerche sono confluite in numerose pubblicazioni specifiche nella collana \"Memorie religiose e civili del comune di Greve in Chianti\" che Carlo Baldini ha diretto per Polistampa e che comprende circa 35 volumi.\nTra i titoli di interesse storico pi\u00f9 significativi si ricordano: \"Greve in Chianti etrusco e romano\", \"Statuti della lega di Val di Greve\", \"Le tre leghe del Chianti\" e \"La seconda guerra mondiale da Greve in Chianti a Firenze\". Quest'ultima ricerca si estende per ben tre volumi di quasi pagine ed \u00e8 preceduta da una prefazione dello storico Renzo De Felice.\nAltri numeri della collana sono dedicati ai luoghi e alle opere architettoniche del comune, tra cui: \"I mille anni della chiesa di Santa Croce a Greve\", \"Pievi, parrocchie e castelli di Greve in Chianti\" e \"Vie, piazze e strade del comune di Greve in Chianti\" che segnala i personaggi, fatti storici e circostanze a cui i toponimi stradali fanno riferimento.\nDurante tutta la vita ha collezionato fotografie e cartoline sulla guerra e sulle tradizioni di Greve in Chianti costituendo cos\u00ec un importante archivio privato.\nIl primo maggio 2013 \u00e8 stata inaugurata a Greve in Chianti la nuova biblioteca comunale Carlo e Massimo Baldini."}
{"id": "2749724", "revid": "767487", "url": "https://it.wikipedia.org/wiki?curid=2749724", "title": "Hartmut Schade", "text": "Carriera.\nGiocatore.\nEntrato nelle giovanili della a 14 anni, dopo aver vinto il campionato delle sezioni giovanili nel 1972, fu promosso in prima squadra, in cui esord\u00ec il 31 marzo 1973 in occasione di un incontro con l'Union Berlino. A partire dalla stagione successiva Schade occup\u00f2 il posto da titolare mantenendolo fino al 1984, anno del suo ritiro dal calcio giocato. In undici anni di militanza Schade conquist\u00f2 quattro titoli nazionali e tre edizioni della Coppa della Germania Est, totalizzando 198 presenze in campionato e 35 nelle coppe europee.\nConvocato in nazionale fino al 1980 (totalizzando trentuno presenze e cinque gol), vi esord\u00ec il 12 ottobre 1975 in occasione di un incontro delle qualificazioni al contro la . Partecip\u00f2 inoltre alle gare della Nazionale olimpica che prese parte ai Giochi olimpici nel 1976, vincendo la medaglia d'oro dopo aver sconfitto la in finale. Debutt\u00f2 l'ultimo quarto d'ora della gara contro la Spagna quando entr\u00f2 al posto di Weber. Fu un suo gol, dopo sette minuti, a dare il via alla vittoria in finale contro la Polonia.\nAllenatore.\nSubito dopo il rititro dal calcio giocato Schade fu assunto nello staff della Dinamo Dresda, divenendo, a partire dal 1990, vice allenatore di Reinhard H\u00e4fner. Sollevato dall'incarico nel 1991 assieme ad H\u00e4fner dopo aver vinto un campionato e aver guadagnato la promozione in Bundesliga, Schade assunse la guida della prima squadra della Dinamo Dresda dal 1996 fino al 1998. In seguito, dal 1999 al 2001, allen\u00f2 la squadra delle riserve del Monaco 1860."}
{"id": "2749727", "revid": "111319", "url": "https://it.wikipedia.org/wiki?curid=2749727", "title": "Aneta Pastuszka", "text": ""}
{"id": "2749728", "revid": "110157", "url": "https://it.wikipedia.org/wiki?curid=2749728", "title": "Bye Bye (Trio)", "text": "Bye Bye \u00e8 il secondo album di inediti del gruppo musicale new wave/disco tedesco Trio, pubblicato dall'etichetta discografica Mercury nel 1983."}
{"id": "2749739", "revid": "110157", "url": "https://it.wikipedia.org/wiki?curid=2749739", "title": "Omurtag (Bulgaria)", "text": "Omurtag (in bulgaro \u041e\u043c\u0443\u0440\u0442\u0430\u0433) \u00e8 un comune bulgaro situato nella regione di T\u0103rgovi\u0161te di 32.877 abitanti (dati 2009). La sede comunale \u00e8 nella localit\u00e0 omonima.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2749744", "revid": "599013", "url": "https://it.wikipedia.org/wiki?curid=2749744", "title": "Chris Hunter", "text": ""}
{"id": "2749746", "revid": "110157", "url": "https://it.wikipedia.org/wiki?curid=2749746", "title": "Whats the Password", "text": "Whats the Password \u00e8 il terzo e ultimo album di inediti del gruppo musicale new wave/disco tedesco Trio, pubblicato il 1\u00ba ottobre 1985 dall'etichetta discografica Mercury."}
{"id": "2749750", "revid": "110157", "url": "https://it.wikipedia.org/wiki?curid=2749750", "title": "Opaka", "text": "Opaka (in bulgaro \u041e\u043f\u0430\u043a\u0430) \u00e8 un comune bulgaro situato nella regione di T\u0103rgovi\u0161te di 8.137 abitanti (dati 2009). La sede comunale \u00e8 nella localit\u00e0 omonima.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2749753", "revid": "767487", "url": "https://it.wikipedia.org/wiki?curid=2749753", "title": "Carlos Powell", "text": ""}
{"id": "2749755", "revid": "287204", "url": "https://it.wikipedia.org/wiki?curid=2749755", "title": "Beata Mikolajczyk", "text": ""}
{"id": "2749756", "revid": "1573940", "url": "https://it.wikipedia.org/wiki?curid=2749756", "title": "Beata Miko\u0142ajczyk", "text": ""}
{"id": "2749760", "revid": "767487", "url": "https://it.wikipedia.org/wiki?curid=2749760", "title": "Rod Benson", "text": ""}
{"id": "2749761", "revid": "110157", "url": "https://it.wikipedia.org/wiki?curid=2749761", "title": "Popovo", "text": "Popovo (in bulgaro \u041f\u043e\u043f\u043e\u0432\u043e) \u00e8 un comune bulgaro situato nella regione di T\u0103rgovi\u0161te di 36.623 abitanti (dati 2009). La sede comunale \u00e8 nella localit\u00e0 omonima.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2749764", "revid": "1318658", "url": "https://it.wikipedia.org/wiki?curid=2749764", "title": "\u010cto? Gde? Kogda?", "text": "\u010cto? Gde? Kogda? (, \"Cosa? Dove? Quando?\") \u00e8 un programma televisivo prima sovietico e poi russo, in onda dal 4 settembre 1975 su Pervyj kanal, condotto fino al 2000 da Vladimir Voro\u0161ilov e dal 2001 da Boris Krjuk.\nSvolgimento.\nSi tratta di un gioco nel quale una squadra di sei persone esperte cerca, in un lasso di tempo, di rispondere ad indovinelli logici inviati dai telespettatori. In caso di risposta errata chi aveva proposto la domanda vince una somma in denaro e viene assegnato un punto agli spettatori. Si aggiudica la partita chi, tra la squadra di esperti e gli spettatori, raggiunge per primo i sei punti."}
{"id": "2749765", "revid": "767487", "url": "https://it.wikipedia.org/wiki?curid=2749765", "title": "Jamar Smith (cestista 1980)", "text": ""}
{"id": "2749766", "revid": "29188950", "url": "https://it.wikipedia.org/wiki?curid=2749766", "title": "Paesi socialisti", "text": ""}
{"id": "2749767", "revid": "110157", "url": "https://it.wikipedia.org/wiki?curid=2749767", "title": "Laissez-nous respirer", "text": "Laissez-nous respirer \u00e8 il secondo album della giovane cantante Ilona Mitrecey, pubblicato dall'etichetta discografica Sony BMG il 4 dicembre 2006.\nL'album \u00e8 stato promosso dai singoli \"Laissez-nous respirer\" e \"Chiquitas\" ma non ha ottenuto il successo del precedente disco, arrivando appena al settantesimo posto della classifica degli album francese.\nIl disco, che conteneva anche le versioni a acustiche dei precedenti singoli \"No\u00ebl, que du bonheur\" e del vendutissimo \"Un monde parfait\", \u00e8 al momento l'ultimo pubblicato dalla cantante a causa degli scarsi risultati."}
{"id": "2749771", "revid": "767487", "url": "https://it.wikipedia.org/wiki?curid=2749771", "title": "Scott Merritt", "text": ""}
{"id": "2749780", "revid": "1305772", "url": "https://it.wikipedia.org/wiki?curid=2749780", "title": "Parlamento russo", "text": "Parlamento russo"}
{"id": "2749783", "revid": "599013", "url": "https://it.wikipedia.org/wiki?curid=2749783", "title": "Junie Sanders", "text": ""}
{"id": "2749784", "revid": "339392", "url": "https://it.wikipedia.org/wiki?curid=2749784", "title": "Asparago Bianco di Badoere", "text": ""}
{"id": "2749786", "revid": "125857181", "url": "https://it.wikipedia.org/wiki?curid=2749786", "title": "Silvio Formichetti", "text": "Biografia.\nSilvio Formichetti nasce a Pratola Peligna (Aq) nel 1969, dove vive e lavora.\u00c8 tra i massimi esponenti della pittura Informale Italiana. Pittore autodidatta ritrae nei suoi primi lavori nudi femminili e paesaggi dell'entroterra abruzzese. Dalla met\u00e0 degli Anni '90 si interessa alla pittura informale, da Pollock a tutta l'Action Painting americana e a Gianni Dova, Afro Basaldella, Emilio Vedova e Hans Hartung.\nNel 1999 passa all'astrattismo segnico e gestuale fino a vederlo protagonista nel 2011, alla 54\u00aa Biennale di Venezia nel padiglione Italia a cura di Vittorio Sgarbi.\nMolto intensa la sua attivit\u00e0 espositiva in Italia e all\u2019estero.\nEsposizioni in Italia.\nTra le sue esposizioni in Italia si segnalano: \u201cXXVI rassegna internazionale d'Arte Contemporanea\u201d di Sulmona (1999); personale al Palazzetto dei Nobili dell'Aquila, catalogo a cura di Carlo Fabrizio Carli e XXX edizione della \u201cRassegna internazionale d'arte di Sulmona\u201d (2003); Museo nazionale d'Abruzzo de L'Aquila a cura di Leo Strozzieri e Pierpaolo Bellucci e Museo Diocesano \u201cFrancesco Gonzaga\u201d di Mantova, a cura di Maurizio Gioia e Carlo Micheli (2007); Museo Michetti di Francavilla al Mare, con testi critici di Silvia Pegoraro e XIII Biennale Staur\u00f2s d'arte sacra, Museo di San Gabriele, Isola del Gran Sasso (2008); \u201cCromofobie\u201d, Ex Aurum di Pescara a cura di Silvia Pegoraro (2009); nel 2010 al Museo Colonna di Pescara, le sue opere vengono accostate a quelle di Mario Schifano nella mostra \u201cSilvio Formichetti \u2013 Mario Schifano. Buio. Il confine del colore\u201d a cura di Luca Beatrice.\n\u00c8 del 2006 il progetto espositivo con il critico d'arte Luca Tommasi: le sue opere vengono esposte al Museo Nazionale degli Strumenti Musicali di Roma e nel 2007 presso il Refettorio quattrocentesco del Museo Nazionale del Palazzo di Venezia a Roma.\nNell'estate 2010 realizza presso il Museo Civico di Sulmona la mostra \u201cIcone dell'invisibile\u201d a cura di Silvia Pegoraro.\nSempre nel 2010 realizza la personale dal titolo \u201cLabirinti dell'anima\u201d presso lo spazio del Palazzo Guicciardini della Provincia di Milano nel capoluogo lombardo con testi critici a cura di Giovanni Faccenda .\nIl 2011 lo vede impegnato, nella personale al Chiostro del Bramante di Roma \u201cDialogo con l'infinito\u201d a cura di Giovanni Faccenda, successivamente ad Albenga nel prestigioso contesto del Palazzo oddo con una personale curata da Paolo Levi dal titolo Alfabeti dell'anima.\nNel 2012, alla Galleria Opus di Grottammare (Ap) The Big Rip, a cura di Giarmmando Di Marti, successivamente a Cassino (Fr) nel contesto del Teatro Manzoni presenta la personale dal titolo \u201cSuccisa Virescit\u201d, a cura di Simona Pace e Roberto Franco. La mostra racconta le atrocit\u00e0 della seconda guerra mondiale vissute nella cittadina laziale con i bombardamenti e la ricostruzione.\nInaugura infine a Sofia (Bulgaria) nel mese di Giugno, presso la Galleria Nazionale d'Arte Moderna, la personale dal titolo \u201cBulgare Visioni ed a Varna (Bulgaria) presso la Graffity Art Gallery la personale \u201cArchitetture Cromatiche\u201d a cura dell'Istituto Italiano di Cultura.\nNel 2013 la personale \"Emozioni Informali\" alla galleria Canovaccio di terni. Successivamente a Padova, presso la Galleria Civica Cavour, la personale \"Energheia\" curata da Niccolo' Bonechi. Conclude il 2013 con la personale a Bruxelles presso il Parlamento Europeo dal titolo: \"I sentieri dell'anima\".\nNel 2014 Pescara ospita Silvio Formichetti con una mostra personale dal titolo \"Inferno. Allegorie della coscienza\" presso l'Aurum - Fabbrica delle Idee. A settembre \"Opere\" di Silvio Formichetti raccoglie le opere storiche dell'artista in mostra presso la Taverna Ducale di Popoli (Pescara) e partecipa al 41\u00ba Premio Sulmona a Sulmona (L'Aquila).\nNel 2015 entra nella pubblicazione \"PRESTIGIUM ITALIA II\" il prestigioso catalogo che segue la collezione Internazionale di Luciano Benetton \"IMAGO MUNDI - Luciano Benetton Collection\".\nEspone con una personale a Berlino presso la InArt Werkkunst Gallery e fa parte degli artisti contemporanei alla collettiva 44th parallels di Albenga (Sv).\nIl 2016 parte con \u201cEvoluzione del silenzio\u201d mostra personale a Umbertide (PG) nella splendida Rocca. La mostra \u00e8 a cura di Anna Amendolagine. Partecipa al 43\u00ba Premio Sulmona a Sulmona (L\u2019Aquila).\nNel 2017 in occasione del bimillenario della morte di \"Ovidio\", presenta in una mostra personale, un corpus di n 15 opere di grandi dimensioni nel suggestivo complesso del Museo Civico della SS.Annunziata di Sulmona dal titolo: \"Omnia Mutantur\".\nSempre nel 2017 partecipa alla 44\u00aa edizione del Premio Sulmona\nNel 2018 realizza il drappo del Palio per Giostra della Quintana di Ascoli Piceno e, nella circostanza presenta la personale a Palazzo dei Capitani dal titolo\"Il Silenzio che Urla\" a cura di Vittorio Sgarbi e Stefano Papetti con intervento di Giuseppe Bacci.\nSuccessivamente espone presso la galleria BulArt a Pergine Valsugana (Tn) un corpus di 18 carte.\nLa mostra dal titolo \"Vulcanico\" \u00e8 curata da Anna Amendolagine.\nApproda a Nova Milanese con la Personale dal titolo:\" Dialogo Informale\" curata da Antonio Lombardi presso Villa Brivio. \nSilvio Formichetti partecipa fuori concorso al 45\u00ba Premio Sulmona.\nNel 2019 presenta 15 opere presso la Galleria d\u2019Arte M2 a Napoli a cura di Massimo Carpentieri.\nPartecipa alla mostra \u201cI Mille di Sgarbi\u201da Cervia (Ra) presso i Magazzini del Sale.\nNel 2020 l\u2019attivit\u00e0 Espositiva prosegue nonostante le difficolt\u00e0 inerenti il COVID-19.\nPartecipa al 25 Premio Cimitile presso il Complesso Basilicale Paleocristiana di Cimitile affiancato dai colossi della pittura Italiana in occasione del cinquecentesimo dalla morte di Raffaello a cura di Giuseppe Bacci.\nLa personale presso la Galleria Civica di San Don\u00e0 di Piave dal titolo SILVIO FORMICHETTI \u201cIN\u201d\na cura di Alain Chivil\u00f2.\nA gennaio 2022 Formichetti approda in Danimarca con la Personale dal titolo: \u201cDanish Diary\u201d presso il Museo D\u2019Arte Moderna Vestjyllands Kunstpavillon Arne Haugen S\u00f8rensen Museum.\nOpere nei musei.\nAthens Grecee\nSofia - Bulgaria\nEsposizioni.\nSilvio Formichetti \u201cDanish Diary\u201d\nArne Haugen S\u00f8rensen Museum(Danimarca)\nSilvio Formichetti \u201cIN\u201d\nGalleria Civica San Don\u00e0 di Piave \na cura di Alain Chivil\u00f2 2020\n\u202225 Premio Cimitile\nComplesso Basilicale Paleocristiana \ndi Cimitile-a cura di Giuseppe Bacci 2020\n\u2022 \u201cI Mille di Sgarbi\u201d -Lo stato dell\u2019arte in Italia Cervia (Ra) Magazzini del Sale a cura di Vittorio Sgarbi. 2019\n\u2022 Enigma e Soluzione - Napoli Galleria M2 a cura di Massimo Carpentieri.\u25aaDialogo Informale - Nova Milanese (Mb) Villa Brivio a cura di Antonio Lombardi 2018\n- \"Vulcanico\" - Pergine Valsugana (Tn) - Galleria BulArt a cura di Anna Amendolagine. 2018\n- 45\u00ba Premio Sulmona - Rassegna Internazionale d'Arte Sulmona 2018\n\u25aa il Silenzio che Urla-Ascoli Piceno Palazzo dei Capitani a cura di Vittorio Sgarb, 2018\n\u25aa 44\u00ba Premio Sulmona - Rassegna Internazionale d'Arte Sulmona 2017\n\u25aa Omnia Mutantur - Sulmona - Museo Civico SS. Annunziata 2017\nBibliografia.\n\u2022 SILVIO FORMICHETTI \u201cDanish Diary\u201d\nArne Haugen S\u00f8rensen Museum (Danimarca)\n\u2022 SILVIO FORMICHETTI \u201cIN\u201d\nSan Don\u00e0 di Piave \nGalleria Civica a cura di A.Chivil\u00f2 \n2020\n\u2022 25 Premio Cimitile \nComplesso Basilicale Paleocristiana di Cimitile a cura di G. Bacci 2020\n\u2022 I Mille di Sgarbi - Cervia (Ra) a cura di Vittorio Sgarbi.2019\n\u2606 Il Silenzio che Urla\nAscoli Piceno - Palazzo dei Capitani a cura di V.Sgarbi 2018\n45\u00ba Premio Sulmona Catalogo della rassegna 2018\n44\u00ba Premio Sulmona - Catalogo della rassegna.\nOmnia Mutantur - Sulmona (Aq) 2017"}
{"id": "2749787", "revid": "1873017", "url": "https://it.wikipedia.org/wiki?curid=2749787", "title": "Yoshinao Nanbu", "text": "Biografia.\nKobe.\nYoshinao Nanbu nasce a K\u014dbe in Giappone nel febbraio 1943. Gli appartenenti alla sua famiglia erano affermati praticanti di arti marziali: il nonno era un lottatore di Sumo molto famoso; suo padre teneva corsi di judo al dojo della polizia della citt\u00e0.\nSotto l'insegnamento paterno Yoshinao cominci\u00f2 a praticare il judo a soli cinque anni.\nQuando entr\u00f2 nella scuola comunale, impar\u00f2 il kendo sotto la guida dello zio.\nNegli anni cinquanta, sia il karate che l'Aikido erano vietati (infatti il generale MacArthur, comandante delle forze di occupazione degli Stati Uniti in Giappone, aveva proibito la pratica di queste due discipline), cos\u00ec Nanbu dovette cominciare a praticare queste arti sotto la direzione del maestro Someka, che era direttore di un club \"amichevole\".\nIl giovane Nanbu si dedic\u00f2 anche alla parte teorica dello studio delle arti marziali e cominci\u00f2 a leggere con avidit\u00e0 i libri del padre sui: tonfa, nunchaku, tambo e sai per poi passare allo studio pratico delle armi nei dojo del vicinato.\nOsaka.\nA diciotto anni il maestro Nanbu entr\u00f2 nella facolt\u00e0 di Scienze Economiche di Osaka, dove ebbe come maestro Tani Ch\u014djir\u014d, 8\u00ba dan, che praticava lo Shit\u014d-ry\u016b. Fu ben presto promosso capitano della squadra di karate della sua universit\u00e0, titolo questo di grande valore data l'importanza che le arti marziali avevano a quel tempo nelle universit\u00e0 giapponesi. Nel 1963 divenne campione universitario del Giappone vincendo un torneo con 1250 concorrenti. Per questa vittoria Nanbu ricevette ufficialmente la medaglia al valore dalle mani del direttore dell'universit\u00e0 di Waseda, \"Ohama\", promotore dell'organizzazione dell'Associazione degli studenti universitari.\nEuropa.\nNel 1964 ricevette l'invito da Henry Pl\u00e9e (1923-2014), 10\u00ba dan, allora promotore del karate in Francia, a partecipare come invitato alla coppa di Francia; la vinse combattendo individualmente.\nPartecip\u00f2 anche alla coppa internazionale di Cannes a cui erano invitati sette paesi: Gran Bretagna, Germania, Italia, Norvegia, Stati Uniti, Svizzera e la stessa Francia, e vinse anche qui in combattimento individuale. Da questo momento il maestro Nanbu cominci\u00f2 a considerare la sua arte come una professione, e cos\u00ec di conseguenza modific\u00f2 i suoi programmi.\nNel 1968 and\u00f2 a trovare tutti i maestri giapponesi, invitandoli l'uno dopo l'altro, per imparare tutti i tipi di tecniche; ufficialmente per\u00f2 si trovava ancora sotto le direttive del maestro Tani e cio\u00e8 del Sh\u016bk\u014dkai. Lo stesso anno, proprio su richiesta del maestro Tani (che diceva di lui che avesse il genio del karate), Nanbu si diede da fare per mettere in piedi l'organizzazione mondiale di Sh\u016bk\u014dkai.\nLa sua riunione ebbe successo grazie alle numerose dimostrazioni da lui date in parecchi paesi come Regno Unito, Francia, Norvegia, Germania, Italia, Belgio e Jugoslavia.\nApr\u00ec in seguito dei \"clubs Nanbu\" a Parigi e in provincia, e divenne allenatore della squadra francese. Da quel momento gli atleti francesi cominciarono a vincere i campionati di tutta Europa.\nIn seguito ai suoi duri sforzi per promuovere lo Sh\u016bk\u014dkai, il maestro Nanbu venne nominato presidente della federazione scozzese di karate, consigliere e direttore tecnico della federazione belga di karate, presidente della federazione norvegese di karate, consigliere e direttore tecnico della squadra di Karate Jugoslava.\nNel 1969 il maestro Nanbu giunse per la prima volta in Canada, per salutare dei suoi discepoli; e lo stesso anno il maestro Tani gli propose di occuparsi dell'organizzazione del terzo campionato del mondo di karate che avrebbe avuto luogo a Parigi nel mese di ottobre.\nAbbandono dello Sh\u016bk\u014dkai.\nIl giorno dopo il campionato, il maestro Nanbu ruppe definitivamente con lo stile Sh\u016bk\u014dkai, poich\u00e9 si era accorto che, essendo uno stile essenzialmente competitivo, i suoi seguaci finivano per praticare solamente le tecniche pi\u00f9 redditizie per la competizione, e, cio\u00e8 lo tsuki (colpo di pugno diretto) e il mae-geri (calcio frontale), lasciando da parte le altre tecniche come lo yoko-geri (calcio laterale) e il mawashi-geri (calcio con traiettoria circolare) pi\u00f9 difficili da applicare durante la gara.\nQuesto modo di combattere era divenuto cos\u00ec rigido e schematico che un esperto di Sh\u016bk\u014dkai un giorno disse:\"Questo metodo in s\u00e9 eccellente purtroppo non ha saputo fare altro che fabbricare handicappati\".\nCosciente dei limiti del Sh\u016bk\u014dkai, il maestro Nanbu ripart\u00ec per il Giappone, e dopo lunghi mesi di riflessione e di meditazione trov\u00f2 la soluzione dei suoi problemi, fondando la sua tecnica personale, che chiam\u00f2 Sankukai.\nDopo anni di perfezionamento e pratica del Sankukai il maestro Nanbu non si riteneva ancora soddisfatto dello stile da lui creato e abbandon\u00f2 il sankukai per fondare uno stile nuovo e non pi\u00f9 codificato: il nanbudo (la via di Nanbu)."}
{"id": "2749789", "revid": "1573940", "url": "https://it.wikipedia.org/wiki?curid=2749789", "title": "Marie Delattre", "text": ""}
{"id": "2749791", "revid": "1305772", "url": "https://it.wikipedia.org/wiki?curid=2749791", "title": "Lohner", "text": "Lohner pu\u00f2 riferirsi a:"}
{"id": "2749792", "revid": "22356", "url": "https://it.wikipedia.org/wiki?curid=2749792", "title": "Driolestidi", "text": ""}
{"id": "2749793", "revid": "599013", "url": "https://it.wikipedia.org/wiki?curid=2749793", "title": "Nate Johnson (cestista 1977)", "text": ""}
{"id": "2749794", "revid": "24443", "url": "https://it.wikipedia.org/wiki?curid=2749794", "title": "Catena Wildhorn-Wildstrubel", "text": ""}
{"id": "2749795", "revid": "69794", "url": "https://it.wikipedia.org/wiki?curid=2749795", "title": "Fratelli Ruffini", "text": "I fratelli Ruffini furono tre patrioti genovesi."}
{"id": "2749798", "revid": "599013", "url": "https://it.wikipedia.org/wiki?curid=2749798", "title": "Nate Johnson", "text": ""}
{"id": "2749799", "revid": "149485", "url": "https://it.wikipedia.org/wiki?curid=2749799", "title": "Anne Laure Viard", "text": ""}
{"id": "2749800", "revid": "1428919", "url": "https://it.wikipedia.org/wiki?curid=2749800", "title": "Anne-Laure Viard", "text": ""}
{"id": "2749801", "revid": "399", "url": "https://it.wikipedia.org/wiki?curid=2749801", "title": "Transavia Denmark", "text": ""}
{"id": "2749803", "revid": "104458", "url": "https://it.wikipedia.org/wiki?curid=2749803", "title": "Popolo indoeuropeo", "text": ""}
{"id": "2749805", "revid": "62004", "url": "https://it.wikipedia.org/wiki?curid=2749805", "title": "Coppa del mondo di ciclocross", "text": "La Coppa del mondo di ciclocross \u00e8 una competizione di ciclocross maschile e femminile creata nel 1993 dall'Unione Ciclistica Internazionale (UCI) che raggruppa una decina di prove disputate tra i mesi di settembre e gennaio. Dalla stagione 2020-2021 \u00e8 aperta alle sei categorie gi\u00e0 ammesse ai campionati del mondo di specialit\u00e0: Uomini Elite, Under-23 e Juniores, Donne Elite, Under-23 e Juniores.\nIl numero e il tipo di prove inserite in calendario varia di anno in anno e in base alla categoria. Ogni prova attribuisce punti ai primi trenta corridori, permettendo cos\u00ec di stabilire a fine stagione, per somma di punti, le classifiche generali individuali nelle cinque categorie.\nAlbo d'oro.\nUomini Elite.\n\"Aggiornato all'edizione 2021-2022.\"\nDonne Elite.\n\"Aggiornato all'edizione 2021-2022.\"\nUomini Under-23.\n\"Aggiornato all'edizione 2021-2022\".\nDonne Under-23.\n\"Aggiornato all'edizione 2021-2022.\"\nUomini Juniores.\n\"Aggiornato all'edizione 2021-2022\".\nDonne Juniores.\n\"Aggiornato all'edizione 2021-2022.\""}
{"id": "2749807", "revid": "111913709", "url": "https://it.wikipedia.org/wiki?curid=2749807", "title": "Rukai", "text": "Il popolo Rukai (caratteri cinesi: \u9b6f\u51f1\u65cf) \u00e8 una delle etnie di aborigeni taiwanesi. Essi vivono nelle montagne a sud dell'isola di Taiwan, e all'anno 2000 la loro popolazione ammontava a 12.084 individui. I Rukai sono il quinto gruppo tribale pi\u00f9 ampio di Taiwan, costituendo circa il 3% della popolazione aborigena. A causa dei luoghi impervi in cui vivono, i Rukai vengono chiamati anche Tsarisen, che vuol dire \"popolo che vive sulle montagne\".La loro lingua, il Rukai, fa parte della famiglia delle lingue austronesiane."}
{"id": "2749811", "revid": "74173", "url": "https://it.wikipedia.org/wiki?curid=2749811", "title": "Aleksandr Viktorovi\u010d Dedju\u0161ko", "text": " \u00c8 noto per drammi di guerra e la versione russa del \"Dancing with the Stars\"."}
{"id": "2749815", "revid": "1305772", "url": "https://it.wikipedia.org/wiki?curid=2749815", "title": "Voci nella notte", "text": ""}
{"id": "2749817", "revid": "228587", "url": "https://it.wikipedia.org/wiki?curid=2749817", "title": "Der Kommissar (singolo)", "text": "Der Kommissar \u00e8 il primo singolo del cantante austriaco Falco, prodotto da Martin Neumayer e Torsten B\u00f6rger e pubblicato nel 1981 dall'etichetta discografica Gig; il singolo fu successivamente incluso nell'album \"Einzelhaft\". \u00c8 stato uno dei pi\u00f9 grandi successi del cantante ed ha scalato le classifiche di diversi paesi europei (numero 1 in Austria, Germania, Spagna e Italia in primis), raggiungendo il numero 1 in Giappone ed il numero 7 in Australia e venendo pubblicato anche negli Stati Uniti. \"Der Kommissar\" \u00e8 considerato il primo vero successo rap cantato da un bianco.\nOrigini.\nFalco aveva recitato nell'undicesimo episodio della serie televisiva \"Kottan ermittelt\" intitolato \"Die Entf\u00fchrung\" nel ruolo di pianista della band del commissario Kottan: questo gli diede l'idea che dovesse esistere una canzone dedicata a Kottan. La musica derivava da un brano ancora senza testo originariamente scritto dal suo produttore Robert Ponger per il cantautore austriaco Reinhold Bilgeri, che per\u00f2 lo aveva scartato in quanto il brano non gli era piaciuto. Ponger offr\u00ec allora il brano a Falco che, dopo i festeggiamenti per il compleanno di Lukas Resetarits, l'interprete del maggiore Kottan, vi aggiunse il testo. Parallelamente venne prodotto anche il singolo originariamente voluto da Falco, \"Helden von heute\" ispirata a \"Heroes\" di David Bowie.\nMusica e testi.\nIl brano \u00e8 musicalmente ispirato alla black music ed al funk. Tuttavia Falco aveva delle riserve sul brano, in quanto non lo riteneva sufficientemente originale ed inoltre gli sembrava che presentasse troppe similitudini con \"Super Freak\" di Rick James del 1981. Le strofe sono rappate mentre il ritornello \u00e8 cantato. \"Der Kommissar\" di fatto fece di Falco il primo rapper bianco, tanto che lui stesso si definiva il \"padrino del rap bianco\".\nPer il testo Falco utilizz\u00f2 il suo consueto linguaggio artistico derivante da alto tedesco e dialetto viennese (cui in seguito fu aggiunto l'inglese). Per altro la carica di commissario che d\u00e0 il titolo al brano non esiste nemmeno nella polizia austriaca: per Falco era un titolo genericamente rappresentativo di ogni forma di autorit\u00e0 statale, senza per altro che il brano contenesse alcuna forma di messaggio politico.\nPubblicazione.\nIl singolo usc\u00ec il 12 dicembre 1981.\nAll'inizio del 1982 entr\u00f2 nella Top Ten in diversi Paesi europei e raggiunse la prima posizione in Austria, Germania, Spagna e Italia, in cui domin\u00f2 le classifiche estive e autunnali risultando il singolo pi\u00f9 venduto dell'anno. Negli Stati Uniti il brano fu particolarmente apprezzato in discoteca e raggiunse il 19\u00ba posto nelle classifiche dance. Durante la sua permanenza a New York City Falco mise in cantiere un progetto in collaborazione con gli Afrika Bambaataa che per\u00f2 non and\u00f2 mai a buon fine per ragioni ancora ignote.\nIn Germania ed in Austria il singolo \u00e8 uscito con tre versioni di copertine: in tutte e tre Falco indossa una giacca di pelle, ma cambia il colore dello sfondo. La copertina britannica \u00e8 simile a quella austriaca. In tutti gli altri Paesi il disco \u00e8 uscito con una copertina riadattata dell'album \"Einzelhaft\" oppure con una stella rossa e l'inscrizione \"Der Kommissar\".\nCover.\nDella canzone sono state incise da altri artisti diverse cover. La prima \u00e8 stata la versione degli After the Fire, gruppo britannico, pubblicata come singolo e arrivata alla posizione numero quarantasette in Regno Unito.\nAltre cover sono state realizzate da Laura Branigan, The Certainlies, Erste Allgemeine Verunsicherung e gli Option 30.\nNel 2012 ritorna alla ribalta grazie a X-Factor e al cantante ICS che la reinterpreta aggiungendo parti rap in italiano."}
{"id": "2749819", "revid": "767487", "url": "https://it.wikipedia.org/wiki?curid=2749819", "title": "Lingua rukai", "text": "La lingua rukai \u00e8 la lingua madre del popolo Rukai, un'etnia di aborigeni taiwanesi. Essa fa parte delle lingue formosane, della pi\u00f9 grande famiglia delle lingue austronesiane. Circa 10.000 sono i suoi parlanti, di cui solo alcuni monolingua. La lingua rukai ha diversi dialetti, tra i quali si differiscono il mantauro, il tona ed il maga."}
{"id": "2749833", "revid": "1494169", "url": "https://it.wikipedia.org/wiki?curid=2749833", "title": "Spasskij", "text": ""}
{"id": "2749834", "revid": "121106150", "url": "https://it.wikipedia.org/wiki?curid=2749834", "title": "Ken Kirzinger", "text": "\u00c8 famoso principalmente per aver recitato nel film \"Freddy vs Jason\", in cui interpretava il celebre serial killer Jason Voorhees, scavalcando il pi\u00f9 famoso Kane Hodder, anch'egli interessato alla parte. In passato ha fatto da stuntman tra l'altro anche nel film \"Venerd\u00ec 13 parte VIII - Incubo a Manhattan\". "}
{"id": "2749836", "revid": "787565", "url": "https://it.wikipedia.org/wiki?curid=2749836", "title": "Olimpia Pallavolo", "text": "L'Olimpia Pallavolo \u00e8 una societ\u00e0 pallavolista maschile italiana con sede a Bergamo: milita nel campionato di Serie A2."}
{"id": "2749838", "revid": "332094", "url": "https://it.wikipedia.org/wiki?curid=2749838", "title": "SNCASE SE-532", "text": ""}
{"id": "2749841", "revid": "332094", "url": "https://it.wikipedia.org/wiki?curid=2749841", "title": "SNCASE SE-535", "text": ""}
{"id": "2749844", "revid": "205250", "url": "https://it.wikipedia.org/wiki?curid=2749844", "title": "Luigi Cremonini", "text": "Biografia.\nLuigi Cremonini nasce nel 1939 a Savignano sul Panaro da una famiglia di agricoltori.\nA 19 anni apre una porcilaia.\nNel 1963 apre con il fratello Giuseppe una piccola macelleria, pietra miliare del Gruppo Cremonini.\nNel 1966 fonda \"Inalca\" che si specializza nel settore \"macellazione\".\nA partire dagli anni settanta il gruppo Cremonini ingloba varie aziende diventando un vero colosso nel settore.\nNegli anni ottanta viene fondato \"Burghy\" (ristorazione), poi ceduto a McDonald's nel 1996 in cambio della fornitura da parte di Inalca della carne bovina per la catena americana. \nNel 1991 viene rilevato lo storico marchio \"Montana\" (carne in scatola).\nNel 2001 fonda un'altra catena di ristorazione, \"Roadhouse Grill\", tuttora attiva. \nNel settore della ristorazione ferroviaria tramite \"Agape\" e \"Chef Express\" opera in 8 paesi, in particolare per i servizi sulle linee ad Alta Velocit\u00e0. Contemporaneamente tramite la controllata Inalca (pariteticamente con la brasiliana JBS fino a quando Cremonini non ricompra di nuovo la met\u00e0 del capitale in precedenza vendutogli) espande la sua attivit\u00e0 anche in Russia, ove nel 2010 inaugura, a Mosca, uno stabilimento \"destinato alla distribuzione dei prodotti made in Italy e alla produzione di hamburger per McDonald's in Russia\".\nAgli inizi del 2000, secondo fonti di stampa, sarebbe stato oggetto di un tentativo di sequestro sventato.\n\u00c8 stato consigliere di amministrazione della Banca Popolare dell'Emilia Romagna fino al 2013.\nNel 1985 \u00e8 stato nominato cavaliere del lavoro. Il 23 maggio del 1994 l'Universit\u00e0 di Bologna gli ha conferito la laurea honoris causa in Medicina Veterinaria.\nIn ambito culturale ha finanziato integralmente gli scavi archeologici e l'allestimento museale dello \"Spazio Cremonini al Trevi\", completati nel 2009, riguardanti l'area 'Vicus Caprarius', nei pressi di Fontana di Trevi a Roma.\nAgli inizi del 2010 molti compiti operativi nella capogruppo di famiglia sono passati al figlio Vincenzo."}
{"id": "2749845", "revid": "767487", "url": "https://it.wikipedia.org/wiki?curid=2749845", "title": "Nate Johnson (cestista 1979)", "text": ""}
{"id": "2749847", "revid": "287204", "url": "https://it.wikipedia.org/wiki?curid=2749847", "title": "Lohner (montagna)", "text": "Il Lohner (3.048 - detto anche \"Gross Lohner\") \u00e8 una montagna delle Alpi Bernesi. Si trova nel Canton Berna. Fa parte delle Alpi Bernesi Occidentali.\nLa montagna \u00e8 composta di varie vette. Da est verso ovest esse sono:\nLa montagna \u00e8 collocata ad est di Adelboden e a sud-ovest di Kandersteg."}
{"id": "2749866", "revid": "767487", "url": "https://it.wikipedia.org/wiki?curid=2749866", "title": "Pelpirana", "text": "Il Pelpirana \u00e8 un piccolo torrente dell'Emilia-Romagna, affluente di sinistra del Taro, che nasce dalla zona del monte Pelpi e attraversa l'abitato di Bedonia (PR). Poco a valle di Bedonia confluisce nel Taro.\nCorso del torrente.\nIl rio Pelpirana nasce dall'unione di un ventaglio di rii che scendono dallo spartiacque con la Val Ceno in prossimit\u00e0 della localit\u00e0 di Montevacc\u00e0 e dell'omonimo passo, nel comune di Bedonia.\nIl torrente scende verso valle in una conca boscata strettamente incassato nella roccia ricevendo l'afflusso di alcuni rii minori sino a giungere in localit\u00e0 Rio Merlino dove in sinistra idraulica riceve l'omonimo rio proveniente direttamente dalle falde del M. Pelpi. Il Pelpirana all'ingresso in Bedonia prosegue il suo corso tombinato per qualche centinaio di metri a seguito di lavori svolti nella seconda met\u00e0 del XX secolo, ricevendo in quel tratto in destra il rio Castagnola. Uscito di nuovo allo scoperto in corrispondenza del campo sportivo, il torrente riceve in sinistra il rio Cavignaga, proveniente anch'esso dal M.Pelpi dalla zona delle Fontana delle Barche, terminando quindi la sua corsa in Taro poco a monte di Compiano.\nIl bacino del rio Pelpirana va da un'altitudine massima di 1480 m (Monte Pelpi) ai 460 m della confluenza del rio in Taro.\nRegime idrologico.\nIl Pelpirana ha il regime idrologico tipico dei torrenti appenninici con magre pronunciate in estate e piene autunnali e primaverili. La piovosit\u00e0 media sul suo bacino \u00e8 piuttosto elevata e oscilla fra i 1400 \u2013 1600\u00a0mm di acqua annui, da ci\u00f2 deriva che, nonostante la modesta estensione del bacino imbrifero, il Pelpirana possa essere interessato da piene importanti. Alla confluenza del rio in Taro la portata massima attesa con tempo di ritorno di 20 anni \u00e8 di 140 m3/s. Fra le varie piene del Pelpirana si ricorda quella del 10 novembre 1973 che allag\u00f2 parzialmente il centro di Bedonia e quella del 9 novembre 1982."}
{"id": "2749868", "revid": "110157", "url": "https://it.wikipedia.org/wiki?curid=2749868", "title": "Perch\u00e9 i pesci non affoghino", "text": "Perch\u00e9 i pesci non affoghino \u00e8 un romanzo del 2005 di Amy Tan, il suo quinto romanzo.\nLa storia racconta le prove e le tribolazioni di dodici turisti statunitensi che si imbarcano in una spedizione in Cina ed in Birmania, e si perdono nella giungla di quest'ultima.\nIspirazioni.\nAmy Tan racconta, nelle sue \"Note al lettore\", di aver preso l'ispirazione per il suo lavoro da una raccolta chiamata \"Scrittura automatica... messaggi dal mondo non visto\", un termine che pu\u00f2 riferirsi alle storie che la gente sente di percepire dai morti, e che automaticamente scrive. \nLa scrittrice ha affermato che una storia specifica, quella di una donna della sua citt\u00e0 natale, San Francisco, cattur\u00f2 la sua attenzione, ispirandola ad effettuare alcune ricerche approfondite ed a scrivere il libro che ora conosciamo come \"Perch\u00e9 i pesci non affoghino\".Tuttavia, in un'intervista successiva, la Tan smentisce questa spiegazione ed afferma di aver totalmente inventato la storia di Bibi Chen, la protagonista morta del libro, che nel romanzo avrebbe passato ai posteri la sua storia proprio attraverso la scrittura automatica.\nTrama.\nIl libro si apre con un articolo del quotidiano \"San Francisco Chronicle\", che afferma la misteriosa scomparsa di undici turisti, tra cui quattro uomini, cinque donne e due bambini, nella giungla della Birmania, dopo essere salpati in crociera la mattina di Natale.\nDa allora, la storia \u00e8 raccontata attraverso la prima persona narrativa onnisciente di Bibi Chen, la leader della spedizione, che inaspettatamente muore prima che il viaggio abbia inizio e continua ad osservare i suoi amici dall'alto durante il loro viaggio contro il destino.\nIl romanzo esplora le relazioni, le insicurezze e la forza nascosta dei turisti, contrapposte alla difficile situazione politica della Birmania."}
{"id": "2749869", "revid": "24443", "url": "https://it.wikipedia.org/wiki?curid=2749869", "title": "Grosstrubel", "text": ""}
{"id": "2749870", "revid": "121369631", "url": "https://it.wikipedia.org/wiki?curid=2749870", "title": "Andrew Zimmern", "text": "\u00c8 il conduttore del programma culinario \"Orrori da gustare\" (titolo originale \"Bizarre foods\"), in onda in Italia sul canale satellitare \"Discovery Travel &amp; Living\" , DMAX e Fine Living nel quale vengono riportati i suoi viaggi intorno al mondo e le sue avventure tra le specialit\u00e0 culinarie tipiche, ma comunque singolari, dei luoghi che visita. In una puntata ha ammesso di non riuscire a mangiare le noci, i fiocchi d'avena e la carne in scatola."}
{"id": "2749871", "revid": "1414688", "url": "https://it.wikipedia.org/wiki?curid=2749871", "title": "Coppa del mondo di ciclismo su pista", "text": "La coppa del mondo di ciclismo su pista (ufficialmente, in inglese, \"UCI Track Cycling World Cup\") \u00e8 una competizione annuale di ciclismo su pista, creata nel 1993 dall'Unione Ciclistica Internazionale, che raggruppa pi\u00f9 gare disputate in eventi separati tra i mesi di ottobre e gennaio. Definisce una classifica generale finale per nazioni, e assegna maglie di leader ai ciclisti primi in graduatoria in ciascuna delle specialit\u00e0 della pista.\nStoria.\nLa coppa del mondo fu creata dall'Unione Ciclistica Internazionale per aumentare la popolarit\u00e0 del ciclismo su pista e in seguito alla riduzione delle discipline di tale sport presenti ai Giochi olimpici estivi. Storicamente \u00e8 formata da un numero ridotto (da tre a sei) di cosiddetti \"eventi\", disputati in citt\u00e0 differenti a distanza di alcune settimane.\nNel 1995 il calendario di Coppa era composto da sei eventi, che furono ridotti a quattro nel 1998. Nel 1999 gli eventi tornarono ad essere cinque per poi essere ridotti nuovamente a quattro nel 2003, tornare cinque nel 2008-2009, di nuovo quattro nel 2009-2010 e infine solo tre dal 2012-2013. Inizialmente gli eventi erano distribuiti durante l'estate dell'emisfero settentrionale; nel 2004 tuttavia il calendario delle corse venne modificato e riorganizzato in modo da ripartire gli eventi a cavallo di due anni solari: attualmente si svolge tra ottobre e gennaio.\nRegolamento.\nIn ogni evento vengono disputate al pi\u00f9 quindici gare nelle diverse specialit\u00e0 del ciclismo su pista. Pi\u00f9 precisamente in ciascun evento si tengono gare sia maschili che femminili nelle cinque specialit\u00e0 olimpiche \u2013 velocit\u00e0, inseguimento a squadre, velocit\u00e0 a squadre, keirin, omnium \u2013 pi\u00f9, a discrezione degli organizzatori, ulteriori gare nelle altre cinque specialit\u00e0 inserite nel programma dei campionati del mondo (inseguimento individuale, chilometro/500 metri, corsa a punti, scratch, americana maschile).\nIn ciascun evento ogni federazione nazionale pu\u00f2 iscrivere al massimo 17 ciclisti, 10 uomini e 7 donne (con ulteriori vincoli sul numero di atleti partecipanti a ciascuna gara). In ogni singola competizione vengono assegnati 150 punti al vincitore, 135 al secondo, 120 al terzo, 113 al quarto fino a 15 punti per il ventiquattresimo classificato (fino al 2012 si assegnavano 12 punti al vincitore, 10 al secondo, 8 al terzo fino a 1 punto per il decimo classificato). Al termine di ciascun evento viene stilata una classifica per nazioni ottenuta sommando i punti conseguiti nelle gare di quell'evento dagli atleti di ciascuna nazione. Alla nazione che al termine di tutti gli eventi avr\u00e0 totalizzato in assoluto pi\u00f9 punti viene assegnata la Coppa del mondo di ciclismo su pista.\nIn ciascuna delle cinque specialit\u00e0 olimpiche (keirin, velocit\u00e0, velocit\u00e0 a squadre, inseguimento a squadre e omnium) l'UCI stila due classifiche di specialit\u00e0, una maschile e una femminile, e attribuisce una maglia di leader al ciclista che ha totalizzato pi\u00f9 punti; fino al 2013-2014 e di nuovo dal 2016-2017 si assegnano le maglie anche nelle altre specialit\u00e0 (inseguimento individuale, chilometro/500 metri, corsa a punti, scratch, americana).\nVoci correlate.\nChampions league di ciclismo su pista"}
{"id": "2749878", "revid": "83531", "url": "https://it.wikipedia.org/wiki?curid=2749878", "title": "Zizzaniaman", "text": "Zizzaniaman \u00e8 un album del 2002 di Leone Di Lernia."}
{"id": "2749880", "revid": "1543377", "url": "https://it.wikipedia.org/wiki?curid=2749880", "title": "Tutti per Bruno", "text": "Tutti per Bruno \u00e8 una serie televisiva italiana.\nTrama.\nLa serie racconta le vite di tre poliziotti \"sui generis\": l'ispettore capo Bruno Miranda, l'ispettore Giuliano Scarpa e il vice ispettore Luca Corsari. I tre protagonisti, in forze al Commissariato di P.S. di Ostia, si trovano in situazioni assurde e rocambolesche dalle quali riescono sempre a districarsi grazie soprattutto al forte sentimento di amicizia che li unisce.Al fianco dei tre poliziotti, completano la squadra gli agenti Rita Troilo, Gian Maria Salvetti e Salvatore Siniscalchi detto \"Serpico\".Le avventure poliziesche si intrecciano con le vicende della famiglia di Bruno: la moglie Rosy, donna apprensiva e un po' ingenua, la madre Enza, cinica e dalla battuta facile, la bella figlia Sara, diciassettenne che ragiona gi\u00e0 da persona adulta ed \u00e8 da sempre innamorata di Luca, e Silvia, sorella di Rosy ed ex-moglie di Luca, nonch\u00e9 vice commissario.\nKatia \u00e8 invece la proprietaria della trattoria sottostante l'abitazione di Bruno e vecchia amica di Rosy.\nProduzione e distribuzione.\nLa serie televisiva \"Tutti per Bruno\" \u00e8 ispirata alla fiction spagnola \"Los hombres de Paco\" ed \u00e8 prodotta da Mediavivere.\nAnche se la storia vede ambientate le avventure di Bruno e i suoi ad Ostia, molte sono le scene girate a Roma, in particolare la casa dove sono state fatte le riprese dell'abitazione di Bruno si trova nel quartiere Tufello a Roma, precisamente in Via Capraia. Alcune riprese sono state eseguite tra i monumenti di Ostia Antica, ad esempio alcune scene degli episodi \"Cuor di leone\" (le finte foto nuziali tra Rita e Gianmaria) e \"Situazione critica\" (la programmazione di matrimonio tra Silvia e Marco) sono ambientate sul sagrato della basilica di Sant'Aurea, mentre alcune scene dell'episodio \"Il caso perfetto\" sono girate nel teatro romano degli scavi di Ostia.\nInizialmente la serie TV doveva chiamarsi \"Bruno e i suoi\", e solo successivamente fu battezzata \"Tutti per Bruno\". And\u00f2 in onda in prima visione su Canale 5 dall'8 gennaio al 12 febbraio 2010 per un totale di sei prime serate. Per ciascuna serata sono stati mandati in onda due episodi. Successivamente, venne replicata su Mediaset Plus, Rete 4, Mediaset Extra e Mediaset Italia.\nA differenza di altre serie poliziesche italiane, \"Tutti per Bruno\" non \u00e8 sponsorizzata dalla Polizia di Stato.\nUniversal Studios ha distribu\u00ecto \"Tutti per Bruno\" nel mercato home video. La serie \u00e8 stata pubblicata in un'unica edizione integrale, composta da tre dischi contenenti quattro episodi ciascuno."}
{"id": "2749881", "revid": "216401", "url": "https://it.wikipedia.org/wiki?curid=2749881", "title": "UCI Track Cycling World Cup Classics", "text": ""}
{"id": "2749885", "revid": "1632387", "url": "https://it.wikipedia.org/wiki?curid=2749885", "title": "My! My! Time Flies!", "text": "My! My! Time Flies! \u00e8 un singolo della cantante e musicista irlandese Enya, pubblicato nel 2009 come terzo estratto dall'album \"And Winter Came...\"\nLa canzone \u00e8 stata scritta in onore del musicista Jimmy Faulkner, amico di Enya scomparso pochi mesi prima dell'uscita dell'album, ed \u00e8 stata definita come \"un brano orecchiabile che rasenta il pop\" (\"Corriere della Sera\").\nStoria.\n\u00c8 stato dedicato al defunto chitarrista irlandese Jimmy Faulkner, e l'ultima canzone registrata per l'album. La canzone si basa su una conversazione che un giorno ha mantenuto Enya, Nicky Ryan, il suo Manager, e Roma, sua moglie, parlando del passaggio del tempo e stili musicali preferiti di Jimmy, con riferimenti ai Beatles e Tchaikovsky. La canzone \u00e8 un lieve cambiamento dallo stile musicale di Enya, in quanto presenta assoli di chitarra da Pat \nCanzone.\nLa canzone si riferisce a figure eccezionali nella storia della musica, come Elvis Presley, e anche a grandi pietre miliari e eventi storici. Una buona prova di questa \u00e8 la parte che cita la caduta della mela su Isaac Newton, e altri eventi e sviluppi"}
{"id": "2749887", "revid": "287204", "url": "https://it.wikipedia.org/wiki?curid=2749887", "title": "Andres Yllana", "text": ""}
{"id": "2749888", "revid": "599013", "url": "https://it.wikipedia.org/wiki?curid=2749888", "title": "Stevan Stojkov", "text": "Carriera.\nPlaymaker cresciuto nelle giovanili della Virtus Bologna, ha disputato 6 partite in Serie A con la prima squadra. Nel dicembre 2008 si trasferisce al Gira Ozzano in Serie A Dilettanti, dove termina la stagione con quasi 3 punti di media a incontro. Nella stagione successiva rimane al Gira, e giocando da titolare chiude in prima posizione la classifica degli assistman del campionato con 4,5 assist a partita. Nel luglio 2010 passa al Basket Brescia Leonessa sempre in A Dilettanti, con cui conquista la promozione in Legadue.\nNella stagione 2013-14 viene ingaggiato dalla PMS Torino con un contratto annuale.\nNel 2015 gioca per la Salus Bologna e per la Virtus Padova."}
{"id": "2749890", "revid": "31789", "url": "https://it.wikipedia.org/wiki?curid=2749890", "title": "Sappanico", "text": "Sapp\u00e0nico (\"Sap\u00e0nigo\" o \"Sap\u00e0nighe\" in dialetto anconetano), \u00e8 una localit\u00e0 italiana, frazione del comune di Ancona, situata da 200 a 300 metri sopra il livello del mare.\nDescrizione.\nSappanico fa parte del cosiddetto \"sistema delle frazioni\" di Ancona, una cintura periurbana al capoluogo che include, tra le altre, Gallignano, Montesicuro, Montacuto, Paterno, il Poggio.\nLa frazione, a 10\u00a0km dal centro di Ancona, \u00e8 divisa sostanzialmente in due parti: il borgo, a valle, ed il castello arroccato sulla collina. \u00c8 uno dei castelli di Ancona, del sistema di difesa, costruito a guardia dei confini della repubblica di Ancona."}
{"id": "2749893", "revid": "29191346", "url": "https://it.wikipedia.org/wiki?curid=2749893", "title": "Il Prigioniero del Caucaso", "text": ""}
{"id": "2749902", "revid": "729019", "url": "https://it.wikipedia.org/wiki?curid=2749902", "title": "Via Hadriana", "text": "La via Hadriana fu una strada di epoca romana costruita sotto l'imperatore Adriano durante il suo viaggio in Egitto (attorno al 130), dopo la morte del suo amante Antinoo.\nStoria.\nQuesta strada serviva, insieme ad altre vie militari del limes Aegypti, le importanti cave di granito bianco Mons Claudianus (da dove uscivano colonne alte fino a 20 metri impiegate a Roma anche nel foro di Traiano e nel Pantheon) e di porfido, in particolare quello rosso del \"Mons Porphyrities\" (Wadi Umm Sidri), da dove furono prodotte colonne alte fino a 6-8 metri (ad es. quelle utilizzate nella basilica di San Crisogono o nel battistero di San Giovanni in Fonte). Questa via iniziava sul Nilo presso Antinopoli (l'odierna \"Sheikh Ibada\") e poi proseguendo verso nord-est, piegava a sud lungo la costa del Mar Rosso presso Abu Sha'ar, dopo aver attraversato lo Wadi Tarfah, lo Wadi Ragalah, lo Wadi Hawashiya e lo Gebel Abu Had, per infine condurre al porto di Berenice dopo circa 800\u00a0km di percorso. La via continu\u00f2 ad essere utilizzata anche durante il tardo Impero romano (V e VI secolo)."}
{"id": "2749904", "revid": "628767", "url": "https://it.wikipedia.org/wiki?curid=2749904", "title": "Distretto di Khotang", "text": " \nIl distretto di Khotang (in nepalese \u0916\u094b\u091f\u093e\u0919 \u091c\u093f\u0932\u094d\u0932\u093e ) \u00e8 uno dei 77 distretti del Nepal, in seguito alla riforma costituzionale del 2015 fa parte della provincia No. 1.\nIl capoluogo \u00e8 la citt\u00e0 di Diktel.\nGeograficamente il distretto appartiene alla zona collinare delle Mahabharat Lekh.\nIl principale gruppo etnico presente nel distretto sono i Rai.\nMunicipalit\u00e0.\nIl distretto \u00e8 diviso in dieci municipalit\u00e0, due sono urbane e otto sono rurali."}
{"id": "2749906", "revid": "50571231", "url": "https://it.wikipedia.org/wiki?curid=2749906", "title": "Palazzo Morgagni", "text": ""}
{"id": "2749912", "revid": "767487", "url": "https://it.wikipedia.org/wiki?curid=2749912", "title": "Le Clan", "text": "Le Clan (conosciuto anche come \"Le clan des hommes\" o \"Three Dancing Slaves\") \u00e8 un film del 2004 diretto da Ga\u00ebl Morel.\nTrama.\nChristophe, Marc, e Olivier sono tre giovani fratelli francesi di origine algerina che vivono il dolore per la prematura scomparsa della madre. Ognuno di loro sfoga la propria disperazione a modo proprio: rispettivamente, nel lavoro, nella ribellione e nella timidezza. I tre ragazzi sono molto uniti da un intenso legame di fraternit\u00e0. Il padre \u00e8 anche lui in grossa difficolt\u00e0 per la perdita della moglie e non ha la forza di tenere testa a Marc.\nMarc \u00e8 un ribelle e scarica le proprie tensioni nella Capoeira, in esercizi fisici in palestra e nella droga, che si procura abitualmente da un gruppo di spacciatori senza scrupoli. Da quando il fratello maggiore Christophe \u00e8 in carcere passa la vita per le strade con il suo clan di amici e il suo cane da combattimento, con cui ha un rapporto molto stretto.\nOlivier \u00e8 il pi\u00f9 piccolo dei tre. \u00c8 un ragazzo omosessuale, timido e introverso ed \u00e8 innamorato di Hassan, con cui condivide una storia segreta. Si sente solo e si ritrova sempre aggrappato a Marc e al suo clan di amici un po' sbandati. Tutte le sere si rinchiude in s\u00e9 stesso sfogando le sue angosce in un dialogo mutilato avanti alle ceneri della madre. Marc \u00e8 preoccupato da questo dialogo decide allora di disperdere le ceneri della madre.\nUn giorno, Marc manda Hassan ad acquistargli della droga, ma non ha denaro a sufficienza per pagare gli spacciatori. I malviventi allora si ribellano e, dopo aver pestato Hassan, lo prelevano col cane dalla propria casa e si rifanno picchiandolo con violenza. Lo costringono, infine, a gettare il proprio cane da una rupe nell'alveo del fiume.\nDa quel momento il ragazzo giura vendetta per la violenza psicofisica subita, ma frena il proprio desiderio di giustizia privata in attesa dell'imminente scarcerazione di Christophe che vorrebbe al suo fianco. Tuttavia verr\u00e0 fortemente deluso dal fratello che, dopo essere uscito di prigione, non vorr\u00e0 immischiarsi nella vicenda.\nAppena tornato a casa Christophe percepisce il disagio familiare e rimprovera il padre di non essere riuscito a farsi rispettare a sufficienza dai suoi fratelli. Prova allora a prendere per mano la famiglia per risollevarla dall'abisso in cui \u00e8 caduta. Si trova un impiego in azienda che produce prosciutti e inizia a lavorare con dedizione. Il nuovo ruolo di capofamiglia lo pone in conflitto con Marc in cui inizia a trapelare uno stato di follia.\nIn Marc prevale sempre pi\u00f9 il desiderio di vendetta. Egli pedina uno dei suoi spacciatori con l'intento di ucciderlo, ma non passa mai dai pensieri ai fatti. Sinch\u00e9, una sera, dopo aver rubato l'automobile al fratello, prova ad entrare in azione ma abortisce il suo tentativo di investimento decidendo di schiantarsi con l'auto contro un albero. L'incidente gli provocher\u00e0 seri problemi fisici che lo obbligheranno ad una dura riabilitazione.\nDopo un anno, in autunno, i ragazzi si trasferiscono. Christophe \u00e8 felicemente fidanzato e con la sua ragazza superer\u00e0 le difficolt\u00e0 economiche. Marc, grazie ai fratelli, riesce a raccogliere le forze per seguire la riabilitazione. Olivier, raggiunto da una bellissima lettera d'amore e di addio da Hassan, vivr\u00e0 una felice storia d'amore con un altro ragazzo, Hicham."}
{"id": "2749913", "revid": "697352", "url": "https://it.wikipedia.org/wiki?curid=2749913", "title": "Tolstoj (disambigua)", "text": "Tolst\u00f2j () \u00e8 un antico cognome i cui rappresentanti, appartenenti all'omonima famiglia, hanno contribuito alla storia e alla cultura della Russia"}
{"id": "2749914", "revid": "287204", "url": "https://it.wikipedia.org/wiki?curid=2749914", "title": "Kodjovi Obilale", "text": ""}
{"id": "2749920", "revid": "729019", "url": "https://it.wikipedia.org/wiki?curid=2749920", "title": "Je\u00dfnitz", "text": "Je\u00dfnitz pu\u00f2 riferirsi a diverse localit\u00e0:"}
{"id": "2749928", "revid": "121672142", "url": "https://it.wikipedia.org/wiki?curid=2749928", "title": "Luka (singolo)", "text": "Luka \u00e8 il secondo singolo estratto dall'album \"Solitude Standing\" di Suzanne Vega, pubblicato nel 1987.\nTesto.\nIl testo racconta la drammatica storia dei maltrattamenti fisici subiti in famiglia da un bambino chiamato Luka. Il brano, che nell\u2019estate del 1987 raggiunse la terza posizione della classifica dei singoli pi\u00f9 venduti negli Stati Uniti, permise alla giovane cantante di diventare nota al grande pubblico."}
{"id": "2749929", "revid": "1305772", "url": "https://it.wikipedia.org/wiki?curid=2749929", "title": "Virtual Boy Wario Land", "text": " fu pubblicato da Nintendo per la sua sfortunata console Virtual Boy nel 1995. Ha come protagonista Wario in un'avventura platform abbastanza simile alla maggior parte dei suoi ruoli da protagonista. La storia inizia quando Wario si sveglia da un sonnellino nella giungla e vede un gruppo di mostri mascherati. Li insegue fino ad una caverna dietro una cascata e scopre un tesoro enorme. Quando Wario cerca di rubarlo, scatta una trappola, e lui finisce in un enorme labirinto sotterraneo. Il giocatore deve aiutare Wario a scappare dal labirinto, mentre ruba il pi\u00f9 possibile dal tesoro. \"Virtual Boy Wario Land\" \u00e8 generalmente considerato uno dei migliori giochi, se non il migliore, per il Virtual Boy.\nAll'inizio il gioco doveva chiamarsi \"Wario Cruise\", nome che comparve nella scatola della console e sulla rivista Nintendo Power. Il nome venne cambiato poco prima dell'uscita del gioco.\nModalit\u00e0 di gioco.\n\"Virtual Boy Wario Land\" per Virtual Boy \u00e8 molto simile agli altri platform di Wario. Come in \"\", Wario pu\u00f2 collezionare diversi oggetti, ognuno dei quali lo fornisce di un cappello che gli d\u00e0 poteri particolari. Il Dragon Hat (Cappello del Drago) permette a Wario di usare un lanciafiamme contro i nemici, ma ha bisogno di un certo periodo di tempo per ricaricarsi. Il Bull Helmet (Cappello del Toro) rende la sua carica di attacco pi\u00f9 veloce e lo rende molto pi\u00f9 potente nello schiacciare a terra, utile per sconfiggere nemici e rompere blocchi. L'Eagle Hat (Cappello dell'Aquila) gli permette di volare a mezz'aria. Combinando il cappello dell'aquila con quello del drago, Wario ottiene il King Dragon Hat (Cappello del Re Drago) con i poteri dei tre cappelli. In ogni livello, Wario deve collezionare tesori e trovare una chiave per sbloccare l'ascensore per il livello successivo. Inoltre, come negli altri giochi, il giocatore pu\u00f2 trovare diversi tesori nascosti nei livelli per aumentare il suo punteggio. Ci sono anche alcuni mini-giochi tra i livelli, nei quali Wario pu\u00f2 scommettere con il malloppo che ha acquisito fino a quel punto.\nIl gioco cercava di incorporare la tecnologia del Virtual Boy. Per esempio, molti livelli hanno pi\u00f9 aree posizionate nel loro sfondo. Con l'aiuto di blocchi speciali in certi luoghi, i giocatori possono mandare Wario in questi posti, il che sembra strano visto la possibilit\u00e0 del Virtual Boy di mostrare oggetti e aree in tre dimensioni. Questi trucchi visivi diedero grande profondit\u00e0 e dettaglio al gioco e sono ripetuti pi\u00f9 volte in situazioni come lo scontro con i boss, dove un attacco pu\u00f2 arrivare dalla parte dello schermo, fermandosi a poca distanza dagli occhi del giocatore. La canzone a 19 toni di Kazumi Totaka \u00e8 nascosta alla fine del gioco.\nAccoglienza.\nScrewAttack e Gametrailers hanno considerato \"Virtual Boy Wario Land \" come l'unico buon gioco del Virtual Boy."}
{"id": "2749931", "revid": "104458", "url": "https://it.wikipedia.org/wiki?curid=2749931", "title": "Colle del Sanetsch", "text": "Il Colle del Sanetsch (in francese \"Col du Sanetsch\" oppure \"Col de Senin\", in tedesco \"Sanetschpass\") \u00e8 un valico alpino collocato nelle Alpi Bernesi nel Canton Vallese. Collega Sion nel Canton Vallese alla diga del Sanetsch, da dove \u00e8 possibile raggiungere Gsteig nel Canton Berna, tramite una funivia o a piedi.\nDal punto di vista orografico separe le Alpi di Vaud (ad occidente) dalle Alpi Bernesi in senso stretto (ad oriente).\nDal versante del Vallese il colle \u00e8 raggiungibile da una strada; dal versante del Bernese con la citata funivia da Gsteig."}
{"id": "2749934", "revid": "39224", "url": "https://it.wikipedia.org/wiki?curid=2749934", "title": "Cristianit\u00e0 ortodossa", "text": ""}
{"id": "2749937", "revid": "1305772", "url": "https://it.wikipedia.org/wiki?curid=2749937", "title": "TELE+ Classic Billiard", "text": "TELE+ Classic Billiard - Il primo gioco di biliardo all'italiana \u00e8 un videogioco per PC sviluppato e pubblicato nel 2000 da Micro\u00efds (in collaborazione con Canal Plus e vari enti sportivi come Kozoom) che simula partite di biliardo all'italiana, mettendo a disposizione quattro specialit\u00e0: carambola libera, a una sponda, a tre sponde e 5 birilli. La versione italiana ha la sponsorizzazione di TELE+, mentre in originale \u00e8 noto come \"Canal+ Classic Billard\".\nModalit\u00e0 di gioco.\nIl gioco \u00e8 accompagnato da diversi sottofondi e da una voce di commento atta a consigliare un tiro corretto, ed \u00e8 dotato di diverse modalit\u00e0 di gioco:"}
{"id": "2749945", "revid": "24443", "url": "https://it.wikipedia.org/wiki?curid=2749945", "title": "Col du Sanetsch", "text": ""}
{"id": "2749948", "revid": "287204", "url": "https://it.wikipedia.org/wiki?curid=2749948", "title": "Alberdi", "text": "Alberdi \u00e8 una citt\u00e0 del Paraguay, nel dipartimento di \u00d1eembuc\u00fa, situata sulla riva sinistra del fiume Paraguay di fronte alla citt\u00e0 argentina di Formosa.\nPopolazione.\nAl censimento del 2002 la localit\u00e0 contava una popolazione urbana di 5.999 abitanti (7.283 nel distretto). \nCaratteristiche.\nFondata con il nome di \"Villa Franca Nueva\", prese il suo attuale nome in occasione del centenario della nascita dello scrittore argentino Juan Bautista Alberdi, che aveva preso posizione in favore del Paraguay (e quindi si era opposto alla politica del suo paese) durante la Guerra della triplice alleanza.La citt\u00e0 \u00e8 soggetta alle numerose inondazioni provacate dalle periodiche piene del fiume Paraguay.\nEconomia.\nLa posizione geografica della citt\u00e0 ha sviluppato particolarmente il settore del commercio: gli abitanti della citt\u00e0 di Formosa approfittano del cambio favorevole e dei prezzi pi\u00f9 bassi per attraversare in imbarcazione il fiume e fare compere ad Alberdi.\nInfrastrutture e trasporti.\nL'isolamento dal resto del Paraguay \u00e8 il problema principale della citt\u00e0, che attualmente \u00e8 raggiungibile da Pilar solo attraverso una strada sterrata."}
{"id": "2749950", "revid": "24443", "url": "https://it.wikipedia.org/wiki?curid=2749950", "title": "Sanetsch Pass", "text": ""}
{"id": "2749953", "revid": "24443", "url": "https://it.wikipedia.org/wiki?curid=2749953", "title": "Sanetsch", "text": ""}
{"id": "2749955", "revid": "767487", "url": "https://it.wikipedia.org/wiki?curid=2749955", "title": "Balasagun", "text": "Balasagun (turco: \"Balagasun\", \"Balassagun\", \"Balasaghun\", \"Karabalsagun\"; cinese: \u516b\u524c\u6c99\u886e|, b\u0101l\u00e0sh\u0101g\u01d4n, persiano: \u0628\u0644\u0627\u0633\u0627\u063a\u0648\u0646) era un'antica citt\u00e0 sogdiana dell'odierno Kirghizistan, situata nella valle del fiume \u010cu tra Bi\u0161kek ed il lago Ysyk-K\u00f6l.\nBalasagun venne fondata dai Sogdiani, un popolo di origine iraniana, e la lingua sogdiana rimase utilizzata in citt\u00e0 fino all'XI secolo.\nFu la capitale del khanato di Kara Khitay dal X secolo alla conquista mongola del 1218. I Mongoli la chiamarono Gobalik (\"bella citt\u00e0\"). Non va confusa con la citt\u00e0 di Karabalghasun in Mongolia, capitale del Khaganato di Uyghur.\nFondata dal khanato di Karakhanidi nel IX secolo, Balasagun sostitu\u00ec quasi subito Suyab come principale centro politico ed economico della valle del \u010cu; la sua prosperit\u00e0 entr\u00f2 in declino dopo la conquista da parte dei Mongoli. Si pensa che il poeta Yusuf Has Hajib, noto per aver scritto il Kutadgu Bilig, sia nato a Balasagun nell'XI secolo. La citt\u00e0 ospitava anche una discreta comunit\u00e0 cristiana (Nestorianesimo); un cimitero era ancora in uso nel 1300. A partire dal XIV secolo Balasagun divenne un villaggio pieno di rovine, 12\u00a0km a sud-est di Tokmok.\nLa zona \"Burana\", situata sul confine di Tokmok ed a 6\u00a0km dall'odierno villaggio di Balasagun, era il confine occidentale della vecchia citt\u00e0. Comprende la Torre di Burana ed un campo di pietre con incisioni rupestri, chiamato \"bal-bals\". La torre di Burana \u00e8 un minareto costruito nell'XI secolo sulle rovine dall'antica Balasagun. \u00c8 alto 24 metri, anche se quando fu costruito raggiungeva i 46 metri. Numerosi terremoti nel corso dei secoli hanno provocato molti danni, e l'edificio attuale \u00e8 il frutto di un restauro degli anni settanta."}
{"id": "2749956", "revid": "125684297", "url": "https://it.wikipedia.org/wiki?curid=2749956", "title": "La storia di Babbo Natale - Santa Claus", "text": "La storia di Babbo Natale - Santa Claus (\"Santa Claus: The Movie\") \u00e8 un film del 1985 diretto da Jeannot Szwarc.\nTrama.\nMolte centinaia di anni fa, un anziano falegname di nome Claus viveva con la moglie in un piccolo villaggio e amava lavorare il legno per costruire giocattoli da donare ogni Natale ai bambini del suo villaggio e di quelli circostanti. La notte di Natale per raggiungere i bambini degli altri villaggi attraversa la foresta, accompagnato dalla moglie Anya, con la sua piccola slitta trainata dalle sue due renne Donner e Blitzen. Durante la traversata del bosco si imbatte in una tremenda tormenta di neve e nel mezzo della bufera perde i sensi cos\u00ec come la sua povera moglie e le sue renne ormai stanche ed affaticate. Al loro risveglio i due vengono accolti da un gruppo di strani ometti con sgargianti vestiti colorati che subito si rivelano essere elfi. Con sommo stupore i due coniugi scoprono di essere al Polo Nord. Come predetto da un'antica profezia l'anziano signore riceve in dono l'onore e l'onere di diventare Santa Claus, ovvero Babbo Natale. Da allora ogni anno lui con l'aiuto dei suoi fedeli aiutanti porta doni ai bambini di tutto il mondo. Il trascorrere del tempo ci porta ai nostri giorni. Dopo aver perso il posto di assistente di Babbo Natale, Patch, un elfo dalle mirabili qualit\u00e0, crede che egli non abbia pi\u00f9 fiducia in lui. Per la grande delusione, Patch se ne va di nascosto dal Polo Nord. Il suo vagare lo porta a New York, dove conosce un malvagio industriale di nome B.Z. che produce giocattoli di scarsa qualit\u00e0 e vuole usare le sue doti e la sua magia per arricchirsi. Babbo Natale, dopo aver scoperto la fuga del suo vecchio amico, con l'aiuto di Joe e di Cornelia, due giovani ragazzi che aveva conosciuto il Natale precedente, riesce a salvare Patch e a riportarlo a casa.\nTornati tutti al villaggio degli elfi, tutti sono concordi che i bambini rimangano la dato che ormai non hanno pi\u00f9 nessuno nella loro citt\u00e0, Joe era gi\u00e0 un orfano e Cornelia non ha pi\u00f9 lo zio (volato via dopo aver mangiato i dolci magici). Gli elfi quindi pensano di organizzare anche una scuola nella citt\u00e0 natale (cosa che non rende felicissimi i due bambini). Tutto finisce per il meglio e tutti insieme si festeggia il lieto fine.\nLe riprese si sono svolte nei Pinewood Studios di Londra"}
{"id": "2749960", "revid": "24443", "url": "https://it.wikipedia.org/wiki?curid=2749960", "title": "Passo Sanetsch", "text": ""}
{"id": "2749962", "revid": "628767", "url": "https://it.wikipedia.org/wiki?curid=2749962", "title": "Distretto di Okhaldhunga", "text": " \nIl distretto di Okhaldhunga \u00e8 uno dei 77 distretti del Nepal, in seguito alla riforma costituzionale del 2015 fa parte della provincia No. 1. \nIl capoluogo \u00e8 situato a Okhaldhunga che a sua volta fa parte della municipalit\u00e0 urbana di Siddhicharan.\nGeograficamente il distretto appartiene alla zona collinare delle Mahabharat Lekh.\nIl principale gruppo etnico presente nel distretto sono i Chhetri.\nMunicipalit\u00e0.\nIl distretto \u00e8 suddiviso in otto municipalit\u00e0, una urbana e sette rurali:"}
{"id": "2749968", "revid": "1876105", "url": "https://it.wikipedia.org/wiki?curid=2749968", "title": "Pino Lancetti", "text": "Biografia.\nPino Lancetti inizia la sua carriera artistica come pittore e decoratore di ceramiche. Terminati gli studi all'Accademia d'Arte \"Bernardino di Betto\" di Perugia, nel 1954 si trasferisce a Roma, dove apre il suo primo atelier in via Margutta. In questi anni inizia la collaborazione con le grandi firme della moda italiana emergente: Carosa, Emilio Schuberth, Alberto Fabiani, Simonetta e Antonelli. Le prime a credere nel talento del pittore-stilista furono per\u00f2 Irene Brin, giornalista e scrittrice, e Palma Bucarelli, critica e storica dell'arte, all'epoca direttrice della Galleria Nazionale d'Arte Moderna e Contemporanea di Roma.\n\u00c8 del 1961, il debutto di Pino Lancetti nell'haut-coutre con la prima sfilata a Palazzo Pitti, anche se il successo arriva solo nel 1963 con una collezione di modelli d'ispirazione militare che anticipava i tempi. Lancetti fu, infatti, fra i primi stilisti a comprendere che stava mutando notevolmente sia la moda, sia il ruolo sociale della donna.\nLo stile.\nIl successo internazionale sopraggiunge alla fine degli anni sessanta, quando lancia vestiti realizzati con tessuti stampati che si ispiravano alle opere dei grandi maestri dell'arte contemporanea: Chagall, Kandinskij, Klimt, Matisse, Modigliani, Picasso, ecc. Questo gli valse nel mondo della moda internazionale l'appellativo di \"sarto pittore\". Indimenticabile, fra tutte, la collezione dedicata a Picasso e presentata nel 1986, anno in cui a Roma l'Accademia di Francia celebr\u00f2 i 25 anni di attivit\u00e0 dello stilista.\nIl suo interesse espressivo si concentr\u00f2 spesso anche sullo stile folk o sul Rinascimento italiano, enfatizzando le linee morbide ed i colori che da essi traeva.\nLancetti era il \"collegamento\" concreto tra la moda e l'arte, in tempi in cui queste reciproche influenze non erano cos\u00ec frequenti come oggi.\nIl marchio Lancetti.\nLo stilista umbro, grazie alla fondazione del marchio e dell'azienda \"Lancetti\" non si occupava solo di abiti e tessuti, ma anche di borse, scarpe, profumi, ed accessori compresi l'alta bigiotteria. L'impero commerciale da lui creato non era nato per caso, ma era la sintesi di una ricerca assidua e di una sensibilit\u00e0 pittorica e poetica non comune. Dagli anni settanta a tutti gli anni novanta, le sue boutique spaziavano da Tokyo a New York, i suoi atelier da Milano a Roma.\nLe clienti.\nFra le sue clienti pi\u00f9 famose si ricordano: Ginger Rogers, Audrey Hepburn, Annie Girardot, la principessa Salimah Aga Khan, la principessa Soraya Esfandiary Bakhtiari, Paola Ruffo di Calabria, regina del Belgio dal 1993 al 2013, e Silvana Mangano, per la quale nutriva una vera adorazione: \"Le donne di oggi non sanno pi\u00f9 essere eleganti - osserv\u00f2 in una delle sue ultime interviste - non c'\u00e8 pi\u00f9 attenzione, non c'\u00e8 ricerca. Vedo solo sciatteria, massificazione, soprattutto tra le giovani. \u00c8 l'era dei jeans e delle t-shirt. L'ultima donna elegante \u00e8 stata Silvana Mangano: raffinata, bellissima, con quell'incarnato quasi trasparente, diafana negli ultimi anni della sua vita\".\nIl ritiro.\nNel 1999 decide di ritirarsi dal mondo della moda e cede la sua azienda ad un gruppo imprenditoriale torinese, per dedicarsi alla sua passione originale: la pittura.\nNel 2000, presso il Chiostro del Bramante a Roma, sfila la sua ultima collezione. Nello stesso anno riceve dal Presidente della Repubblica, Carlo Azeglio Ciampi, la decorazione di Grand'Ufficiale dell'Ordine al merito della Repubblica Italiana e gli viene conferito il premio alla carriera, consegnatogli dal Sindaco di Roma, Francesco Rutelli, durante le sfilate estive di Piazza di Spagna.\nLa morte.\nPino Lancetti \u00e8 morto a Roma l'8 marzo 2007, all'et\u00e0 di 75 anni. La celebrazione funebre si \u00e8 svolta il 10 marzo nella Basilica di Santa Maria del Popolo a Roma. Oggi riposa nel cimitero comunale della sua citt\u00e0 natale: Bastia Umbra, che nel 2017 gli ha intitolato un largo presente nel centro storico della citt\u00e0."}
{"id": "2749969", "revid": "1573940", "url": "https://it.wikipedia.org/wiki?curid=2749969", "title": "U\u010daly", "text": "U\u010daly \u00e8 una citt\u00e0 della Russia europea centro-orientale (Repubblica Autonoma della Baschiria). Sorge sulle falde del massiccio dell'Uraltau, negli Urali meridionali, 450\u00a0km a sudest della capitale Ufa.\nLa citt\u00e0 venne fondata il 1\u00ba gennaio 1963 dall'unione degli insediamenti di \"Malye U\u010daly\" e \"Novye U\u010daly\"; nella zona sono sfruttati fin dal 1939 importanti giacimenti di minerali di rame e zinco."}
{"id": "2749970", "revid": "287204", "url": "https://it.wikipedia.org/wiki?curid=2749970", "title": "Ucaly", "text": ""}
{"id": "2749971", "revid": "80339", "url": "https://it.wikipedia.org/wiki?curid=2749971", "title": "Uchaly", "text": ""}
{"id": "2749972", "revid": "228587", "url": "https://it.wikipedia.org/wiki?curid=2749972", "title": "Big Blue Ball", "text": "Big Blue Ball \u00e8 un album realizzato da diversi artisti che \u00e8 \"cresciuto durante tre settimane di registrazione\" nei Real World Studios di Peter Gabriel nelle estati del 1991, 1992, e 1995.\nDescrizione.\nIn produzione per pi\u00f9 di diciotto anni, \"Big Blue Ball\" \u00e8 un progetto che raccoglie differenti artisti da tutto il mondo. Secondo Peter Gabriel, la registrazione iniziale \u00e8 stata ultimata in tre anni all'inizio degli anni 90, ma \"i nastri erano stati lasciati nel disordine \u00e8 c'\u00e8 voluto tutto questo tempo per tirarli fuori\". Per compiere ci\u00f2 \u00e8 stato infine convocato il produttore Stephen Hague.\nNell'album vi sono ospiti come Sin\u00e9ad O'Connor, Karl Wallinger (dei World Party), Natacha Atlas, e Papa Wemba. Gabriel \u00e8 la voce principale in molte tracce dell'album. Compaiono anche diversi musicisti occidentali, africani e asiatici.\n\"Big Blue Ball\" \u00e8 uscito il 24 giugno 2008 in America. \"Dopo tutti questi anni, \u00e8 un buon vino pronto per essere bevuto\", \u00e8 stato il commento di Peter Gabriel.\nL'album \u00e8 stato pubblicato negli Stati Uniti senza l'aiuto di una compagnia discografica, bens\u00ec grazie a un'iniziativa di venture di capitale. L'azienda Ingenious, con sede a Londra, ha raccolto pi\u00f9 di 4 milioni di dollari per promuovere l'uscita dell'album in America. I capitalisti della venture, ovvero Peter Gabriel e i suoi soci della Real World Ltd, crearono una joint venture company (la High Level Recording Ltd.) per sovrintendere all'uscita dell'album. La nuova distribuzione ha cos\u00ec potuto coprire i territori del Nord America, dove Peter Gabriel non era coperto da contratto. La distribuzione nel resto del mondo sar\u00e0 invece affidata alla Proper Music Distribution.\nIl primo singolo estratto dall'album \u00e8 stato \"Whole Thing\", incluso nell'album della colonna sonora del programma televisivo \"Long Way Down\". Una versione di \"Burn You Up, Burn You Down\" \u00e8 stata inclusa nella raccolta di Peter Gabriel \"Hit\" del 2003 con una versione radio pubblicata come singolo.\nL'album si presenta in due diverse edizioni CD, identiche nel contenuto ma con copertina diversa.\nUn'edizione limitata a 1000 copie dell'album \u00e8 stata prodotta anche su vinile dalla Ryko Distribution.\nLa versione digitale dell'album contiene alcuni bonus, differenti a seconda degli stati in cui \u00e8 scaricata: nella versione UK vi \u00e8 un remix di \"Whole Thing\" di Adrian Sherwood &amp; Jazzwad, mentre in quella americana compare un remix di \"Habibe\" di Stefan Goodchild Remix e un libretto digitale. Entrambe le edizioni includono il video: \"Story of the Big Blue Ball, Pt. 1\".\nTracce.\nBonus"}
{"id": "2749973", "revid": "24443", "url": "https://it.wikipedia.org/wiki?curid=2749973", "title": "Col de Senin", "text": ""}
{"id": "2749975", "revid": "220126", "url": "https://it.wikipedia.org/wiki?curid=2749975", "title": "Balkh", "text": "Balkh (in dari e pashtu; ; in persiano antico: \ud800\udfb2\ud800\udfbe\ud800\udfa7, \"B\u0101xtri\"; ; in battriano \u0392\u03ac\u03c7\u03bb\u03bf, \"Bakhlo\"; in italiano \"Bactra\" o \"Battra\") \u00e8 una citt\u00e0 dell'Afghanistan, nell'omonima provincia di Balkh, circa a nord-ovest della capitale Mazar-i Sharif, a sud del fiume Amu Darya, ad un'altitudine di 365 metri s.l.m..\nNei suoi pressi si trovano le rovine di Bactra, antica e fiorente citt\u00e0, centro di diffusione dello Zoroastrismo, del Buddhismo, e dell'Islam, capitale della Battriana e una delle maggiori citt\u00e0 del Grande Khorasan e della Grande Persia.\nEtimologia.\nIl nome della citt\u00e0 e della sua provincia appaiono nelle iscrizioni in lingua persiana antica (B.h.i 16; Dar Pers e.16; Nr. a.23) come B\u0101xtri, ovvero Bakhtri. \u00c8 scritto nell'Avesta B\u0101x\u03b4i. Da quest'ultimo derivano il medio persiano B\u0101xli, il sanscrito Bahl\u012bka, Balhika, il greco B\u00e1ktra, l'armeno Bahl e, per trasposizione, il persiano moderno Balx, ovvero Balkh.\nStoria.\nBalkh \u00e8 una delle pi\u00f9 antiche citt\u00e0 del mondo, ed \u00e8 considerata la prima in cui si trasferirono le trib\u00f9 indoiraniche provenienti dal nord dell'Amu Darya, attorno al 2000 a.C.- 1500 a.C. Gli arabi la chiamavano \"Umm al-Bil\u0101d\" o \"Madre delle citt\u00e0\" (cio\u00e8 \"metropoli\"), a causa della sua antichit\u00e0 e della sua grandezza. La citt\u00e0 era un tradizionale centro dello Zoroastrismo, Buddhismo e Islam. Il nome \"Zariaspa\", nome alternativo della citt\u00e0 o di una sua parte, potrebbe derivare dell'importante tempio del fuoco zoroastriano Azar-i-Asp. Balkh \u00e8 considerato il primo luogo in cui Zarathustra applic\u00f2 la propria religione, nonch\u00e9 il luogo dove mor\u00ec.\nDato che gli indoarii costruirono il loro primo regno a Balkh (Battria, Daxia, Bukhdi) alcuni studiosi credono che fu da questa zona che varie ondate di indoarii si diffusero in Iran e Sistan, dove si trasformarono in Persiani, Pashtun e Baluchi. Coloro che rimasero in Battria divennero gli attuali Tagiki, stanziati nell'odierna Balkh e nei suoi dintorni. Il periodo compreso tra il 2500 a.C. ed il 1900 a.C. fu il pi\u00f9 importante nella storia di Balkh, e fu in questo relativamente breve lasso di tempo che fu fondato un regno la cui popolazione inizi\u00f2 a spargersi, e che il regno guadagn\u00f2 importanza negli imperi medo e persiano nel 700 a.C., circa 1000 anni dopo. I cambiamenti climatici portarono alla desertificazione gi\u00e0 in tempi lontani, quando la regione era molto fertile.\nLa lunga storia cittadina e la sua antica importanza sono testimoniate dalla popolazione locale, che ne parla come della \"Madre delle citt\u00e0\" e luogo di morte di Zarathustra. La sua fondazione viene leggendariamente associata a Keyumars, primo mitico re del mondo secondo una leggenda persiana; ed \u00e8 certo che, in tempi molto lontani, era una rivale di Ecbatana, Ninive e Babilonia. Esiste un'antica leggenda secondo la quale in questo posto sarebbe sepolto l'antico santuario di Anahita, talmente ricco da richiamare l'attenzione dei cercatori di tesori.\nPer molto tempo la citt\u00e0 fu la sede centrale dello Zoroastrismo, il cui fondatore, Zarathustra, mor\u00ec all'interno delle sue mura secondo il poeta persiano Ferdowsi. Le fonti armene affermano che il partiano Arsac si insedi\u00f2 qui.\nBuddhismo.\nSecondo le \"Memorie\" di Xu\u00e1nz\u00e0ng esistevano circa un centinaio di monasteri buddhisti in citt\u00e0 o nelle sue vicinanze quando la visit\u00f2, nel VII secolo. Vi erano 3000 monaci ed un grande numero di stupa ed altri monumenti religiosi. Lo stupa pi\u00f9 impressionante era il Navbahar (in sanscrito \"nuovo monastero\") che possedeva una statua molto costosa del Buddha. Il tempio era guidato da Kashmiri chiamati Pramukh (che, a causa della forma arabizzata del nome, \"Barmak\", divennero noti come Barmecidi). Poco prima della conquista araba il monastero divenne un tempio del fuoco Zoroastriano. Una notizia curiosa su questo edificio \u00e8 stata trovata negli scritti del geografo arabo Ibn Hawqal, un viaggiatore arabo del X secolo, il quale descrisse Balkh come costruita con argilla, con mura e sei porte, e grande circa met\u00e0 parasanga. Cita anche un castello ed una moschea.\nAl tempo della conquista islamica della Persia nel VII secolo, comunque, Balkh si era dimostrata un avamposto dalla resistenza ed un luogo sicuro per l'imperatore persiano Yazdgard III, il quale si rifugi\u00f2 qui fuggendo dall'esercito di Umar. In seguito, nel IX secolo, durante il regno di Ya'qub ibn al-Layth al-Saffar, l'Islam divenne particolarmente radicato nella popolazione locale.\nNel 1190 vi mor\u00ec il poeta persiano Anwari.\nIdrisi, nel XII secolo, parla del fatto di possedere vari edifici educativi, e di svolgere commerci.Vi erano importanti rotte commerciale che passavano in citt\u00e0, arrivando fino all'India ed alla Cina.\nNel 1220 Gengis Khan saccheggi\u00f2 Balkh, ne macell\u00f2 gli abitanti radendo al suolo le difese cittadine. Lo stesso trattamento venne loro riservato nel XIV secolo da Tamerlano. Nonostante questo, Marco Polo la descriveva ancora come \"una nobile e grande citt\u00e0\".\nNel XVI secolo gli Usbechi entrarono a Balkh. Il sovrano Mogol Shah Jahan li combatt\u00e9 senza successo per molti anni, attorno al 1640. Balkh divenne la sede del governo di Aurangzeb nella sua giovent\u00f9. Nel 1736 fu conquistata da Nadir Shah. Sotto la monarchia Durani cadde in mano agli afgani; venne conquistata dallo Sci\u00e0 Murad di Kunduz nel 1820, e per qualche tempo fu soggetta all'Emirato di Bukhara. Nel 1850 Dost Mohammed, dei Barakzai, conquist\u00f2 Balkh, che da quel momento rimase sotto il controllo afgano. Nel 1866 Balkh perse il suo status amministrativo di citt\u00e0 vicina di Mazar-i Sharif.\nBalkh nel 1911.\nNel 1911 Balkh era un insediamento composto da circa 500 case di coloni afgani, da una colonia di ebrei e da un piccolo bazar situati in mezzo ad ettari di detriti e macerie. Entrando dalla porta occidentale (\"Akcha\"), si passava sotto a tre archi in cui si potevano riconoscere i resti dall'antica Moschea del Venerd\u00ec (\"J\u0101mi\u02bf Masjid\"). Le mura esterne, quasi tutte in rovina, avevano un perimetro stimato di 10 o 11\u00a0km. A sud-est vi erano i resti di mura che dimostravano la presenza dei Mongoli.\nFortezza e cittadella a nord-est erano costruiti su un'altura, cintati da mura e da un fossato. Di esse \u00e8 rimasto molto poco, tra cui alcuni pilastri. La Moschea Verde (\"Masjid Sabz\") prende il nome dalla grande cupola che la sovrasta, e si dice che sia stata la tomba del \"khwaja\" Abu-Nasr Parsa. Di essa resta solo l'entrata della vecchia \"madrasa\".\nLa citt\u00e0 era difesa da una guarnigione di poche centinaia di irregolari (\"kasidar\"), dato che le truppe regolari dell'Afghan Turkestan erano state dislocate a Takhtapul, vicino a Mazar-i Sharif. I giardini nord-orientali contenevano un caravanserraglio che rappresentava un lato della corte, affiancato da un gruppo di \"Platanus orientalis\".\nBalkh oggi.\nUn progetto di ammodernamento fu iniziato nel 1934, con l'obiettivo di creare otto strade, case e bazar. La moderna Balkh \u00e8 un centro industriale per la produzione di cotone, noto in Occidente col nome di \"agnello persiano\" (Karakul), mandorle e meloni.\nNelle sue rovine si trovano molti luoghi di interesse archeologico:\nSito archeologico.\nNel 2003 sono iniziati gli scavi per identificare gli strati risalenti al periodo degli Achemenidi e dei Greci. Resti delle capitali ellenistiche sono stati trovati, identificati come resti della citt\u00e0 seleucide e greco-battriana di Battra.\nLe prime costruzioni buddhiste si sono dimostrate pi\u00f9 resistenti di quelle del periodo islamico. Il Top-Rustam ha 46 metri di diametro alla base e 27 in cima, \u00e8 circolare ed ha un'altezza di 15 metri. Le quattro volte circolari sono scavate all'interno, ed i quattro passaggi sono stati bucati dall'esterno. La base dell'edificio \u00e8 costruita con mattoni essiccati di circa e spessi . Il Takht-e Rustam ha una forma a cuneo. \u00c8 stato apparentemente costruito in fango \"pis\u00e9\" (fango mescolato con paglia e malta). \u00c8 possibile in queste rovine riconoscere il \"Nava Vihara\" descritto dal viaggiatore cinese Xu\u00e1nz\u00e0ng. Esistono nelle vicinanze i resti di altri stupa.\nI mucchi di rovine sulla strada per Mazar-i Sharif rappresentano probabilmente il luogo di una citt\u00e0 vecchia quanto quella dove oggi sorge Balkh. Un famoso personaggio della provincia di Balkh fu il sultano Muhmmad Khan della trib\u00f9 Mamozai, la persona pi\u00f9 ricca del tempo. Si dice che possedesse centinaia di migliaia di acri di terra. Gli abitanti locali lo consideravano il Khan di Balkh.\nRuolo culturale.\nBalkh era la principale citt\u00e0 da cui partirono gli Arii verso altre parti della Persia e verso l'Hindustan. Rimase una citt\u00e0 chiave per la civilt\u00e0 ariana nei secoli seguenti.\nBalkh ebbe un ruolo di primo piano dello sviluppo della lingua e letteratura persiana. Le prime opere della letteratura persiana furono scritte da poeti e scrittori originari di Balkh (es.: Rabia Balkhi).\nNel 1207 Balkh ha dato i natali a Celaleddin Rumi, noto come Mevlana (m. Konya, 1273), fondatore dell'ordine dei Dervisci."}
{"id": "2749980", "revid": "1529788", "url": "https://it.wikipedia.org/wiki?curid=2749980", "title": "Phun", "text": "Phun \u00e8 un software, creato da Emil Ernerfeldt, allora studente all'universit\u00e0 di Ume\u00e5 in Svezia, e poi acquistato da Algorix, che utilizza le leggi della fisica classica per simulare eventi, creabili dall'utente.\nCon Phun si possono creare quadrati, cerchi e disegni a mano libera; collegarli con perni, molle, chiodi e catene e, infine, fare clic sul pulsante play per avviare la simulazione.\nRallentamenti.\nI sistemi meno potenti possono rallentare se si disegnano molti oggetti o si creano dei liquidi; in questi casi bisogna cancellare degli oggetti o l'intera scena.\nLingue.\nPhun \u00e8 disponibile in molte lingue ma, nell'ultima versione, non \u00e8 disponibile l'italiano."}
{"id": "2749981", "revid": "287204", "url": "https://it.wikipedia.org/wiki?curid=2749981", "title": "Jerome Jeannet", "text": ""}
{"id": "2749984", "revid": "121017403", "url": "https://it.wikipedia.org/wiki?curid=2749984", "title": "Pietro Apiano", "text": "Era il padre del cartografo Filippo Apiano.\nBiografia.\nNacque a Leisnig, in Sassonia, da una famiglia di umili origini, figlio di un calzolaio. Entr\u00f2 all'Universit\u00e0 di Lipsia nel 1516 e latinizz\u00f2 il cognome Bienewitz (= delle api) in Apiano (\"Biene\" \u00e8 il corrispettivo tedesco per l'italiano ape). All'Universit\u00e0 di Vienna fu allievo del matematico, astronomo e astrologo Georg Tannstetter, noto come Collimitius (1481-1530), fino al 1523. Dal 1520 pubblic\u00f2 opere che rinnovarono la cartografia grazie a efficaci metodi di rilevamento. Nel \"Cosmographicus liber\" (Landshut, 1524) Apiano us\u00f2 la balestriglia per misurare le distanze lunari, sulle quali Amerigo Vespucci (1451-1516) e Johann Werner (1468-1528) avevano contato per determinare la longitudine di un luogo. In un'aggiunta all'opera Apiano introdusse alcuni strumenti per misurare il tempo durante la notte, fra cui il compasso lunare e il notturnale. Nel 1527 fu nominato professore all'Universit\u00e0 di Ingolstadt. Acquist\u00f2 in breve grande fama di astronomo e astrologo.\nDopo attente osservazioni della cometa del 1531, Apiano stamp\u00f2 la \"Practica\" (Landshut, 1532), dove rifer\u00ec l'importante scoperta che la coda di una cometa \u00e8 diretta sempre in direzione opposta al Sole. Compose vari scritti sugli strumenti per il calcolo e l'osservazione astronomica. Perfezion\u00f2 il torqueto, utile per misurare le coordinate eclittiche, equatoriali e altazimutali di un astro. Nell'\"Instrumentum primi mobilis\" (Norimberga, 1534), sul calcolo trigonometrico, present\u00f2 invece un dispositivo per trovare i seni degli angoli. Nel 1536 pubblic\u00f2 una celebre mappa delle 48 costellazioni tolemaiche. Il capolavoro di Apiano \u00e8 per\u00f2 l'\"Astronomicum Caesareum\" (Ingolstadt, 1540), dedicato all'imperatore Carlo V (1500-1558). L'opera presenta una ricca serie di \"equatoria\", o volvelle: strumenti costituiti da dischi di carta sovrapposti, mutuamente rotanti, per calcolare e prevedere, con l'ausilio di fili, le posizioni dei pianeti. Nel 1541 l'\"Astronomicum\" valse a Apiano la nomina a matematico imperiale; da allora egli s'incontr\u00f2 spesso con Carlo V per dargli consigli astrologici."}
{"id": "2749986", "revid": "53984", "url": "https://it.wikipedia.org/wiki?curid=2749986", "title": "Debra Damo", "text": ""}
{"id": "2749988", "revid": "31269", "url": "https://it.wikipedia.org/wiki?curid=2749988", "title": "Voci nella notte (serie televisiva)", "text": "Voci nella notte (\"Midnight Caller\") \u00e8 una serie televisiva statunitense andata in onda dal 1988 al 1991 sulla NBC.\nLa serie, composta da tre stagioni, ha affrontato diverse tematiche come l'AIDS, la pena di morte e la pedofilia. \n\u00c8 stata trasmessa anche in Italia a partire dal 16 gennaio 1991, inizialmente su Canale 5 (trainata dalla serie cult \"I segreti di Twin Peaks\"), e in seguito su Italia 1 in seconda serata. \nNel corso della sua storia, la serie ha vinto 2 Emmy Awards.\nTrama.\nJack Killian, interpretato da Gary Cole, \u00e8 un ex detective della polizia di San Francisco, che ha lasciato la divisa dopo aver ucciso accidentalmente un suo amico e compagno di squadra, durante una sparatoria. Crollato nel baratro della depressione e dell'alcolismo, un giorno Killian viene contattato dalla bella e ricca Devon King, proprietaria della stazione radiofonica KJCM-FM, che gli offre un posto come conduttore. Killian accetta diventando una voce familiare per i nottambuli della citt\u00e0, che lo chiamano in cerca di soluzioni ai loro problemi. Killian utilizza la sua esperienza come poliziotto per risolvere la varie ed intricate situazioni.\nControversie.\nNel terzo episodio della prima stagione, intitolato \"After It Happened\" andato in onda il 13 dicembre 1988, veniva raccontata la storia di un uomo bisessuale che volontariamente contagiava donne eterosessuali con il virus HIV. Originariamente l'episodio terminava con l'uccisione dell'uomo per mano di una delle donne infettate, improvvisatasi giustiziere, e con una squadra in tute antiradiazioni impegnata nel portare via il corpo. La versione andata in onda mostrava l'uomo che veniva arrestato prima che la donna gli sparasse.\nL'episodio suscit\u00f2 diverse e forti polemiche, in un momento sociale in cui lo spettatore non aveva ancora ben percepito la forte problematicit\u00e0 dell'AIDS. Diverse associazioni, che si battevano per far conoscere il problema, attaccarono fortemente la serie e il network che lo trasmetteva, accusando di rappresentare un problema in maniera errata e superficiale, e dando al telespettatore un'immagine distorta dei portatori del virus. Le proteste furono lanciate dal GLAAD e da altre associazioni che chiesero la cancellazione della serie."}
{"id": "2749989", "revid": "71433", "url": "https://it.wikipedia.org/wiki?curid=2749989", "title": "Midnight Caller", "text": ""}
{"id": "2749996", "revid": "29193527", "url": "https://it.wikipedia.org/wiki?curid=2749996", "title": "Lingua antico slava", "text": ""}
{"id": "2750000", "revid": "124634591", "url": "https://it.wikipedia.org/wiki?curid=2750000", "title": "Cittadinanza digitale", "text": "Per cittadinanza digitale si intende la capacit\u00e0 di un individuo di partecipare alla societ\u00e0 online. Come ogni attore di una societ\u00e0, il cittadino digitale diviene portatore di diritti e doveri, fra questi quelli relativi all'uso dei servizi dell'amministrazione digitale.\nCarta della cittadinanza digitale.\nOggi il tema della cittadinanza digitale diventa di primaria importanza perch\u00e9 il livello dei servizi pubblici - in termini di qualit\u00e0, fruibilit\u00e0, accessibilit\u00e0 e tempestivit\u00e0 - dipende dalla condizione \u201ctecnologica\u201d di chi ne usufruisce: la disparit\u00e0 di trattamento dei cittadini \u00e8 direttamente proporzionale alla loro capacit\u00e0 di accedere alla rete. Da qui deriva la stretta correlazione con le problematiche legate al divario digitale e alla necessit\u00e0, per i cittadini, di acquisire le competenze digitali necessarie per esercitare i propri diritti.\nPer cercare di risolvere le sopraccitate problematiche, il 7 agosto 2015 \u00e8 stata pubblicata la \"carta della cittadinanza digitale\": una legge delega nella quale si elencano alcuni principi fondamentali che aiuteranno il processo di ammodernamento della Pubblica Amministrazione e che garantiranno nuovi diritti ai cittadini. Questi principi riguardano:"}
{"id": "2750003", "revid": "110157", "url": "https://it.wikipedia.org/wiki?curid=2750003", "title": "Einzelhaft", "text": "Einzelhaft \u00e8 l'album di debutto del cantante hip hop austriaco Falco, pubblicato nel 1982 dall'etichetta discografica Gig.\nL'album, che conteneva i singoli \"Ganz Wien\", \"On the Run\" e \"Der Kommissar\", quest'ultimo particolarmente di gran successo commerciale.\nIl disco, che nella sua pubblicazione originale ha raggiunto la prima posizione della classifica austriaca, \u00e8 stato ripubblicato nel 2007 in occasione del 25 anni dalla prima uscita, con un'edizione speciale in doppio cd.\nInizialmente pubblicato come LP, \u00e8 stato pubblicato su CD nel 1989 dall'etichetta BMG.\nTracce.\nVersione 25\u00ba anniversario"}
{"id": "2750004", "revid": "110157", "url": "https://it.wikipedia.org/wiki?curid=2750004", "title": "Sibaj", "text": "Sibaj \u00e8 una citt\u00e0 della Russia europea centro-orientale (Repubblica Autonoma della Baschiria).\nPosizione geografica.\nSibaj sorge sul pedemonte orientale degli Urali meridionali (massiccio del monte \"Irendyk\"), 457\u00a0km a sudest della capitale Ufa.\nStoria.\nLa cittadina attuale si svilupp\u00f2 a partire dal villaggio agricolo di \"Starosibaevo\", nel territorio del quale furono scoperti, fra il 1913 e il 1939 alcuni importanti giacimenti di rame e altri metalli; dichiarato \"insediamento operaio\" (\"rabo\u010dij pos\u00eblok\") nel 1938, ricevette invece \"status\" di citt\u00e0 nel 1955.\nEconomia.\nLa cittadina ha un'economia prevalentemente industriale (metallurgia), conseguenza della vicinanza dei giacimenti metalliferi; sono presenti anche industrie alimentari.\nInfrastrutture e trasporti.\nAereo.\nLa citt\u00e0 dispone di un aeroporto con i voli di linea da/per Ufa operati dalla compagnia aerea russa Arkaim e dalla russa UTair."}
{"id": "2750006", "revid": "80339", "url": "https://it.wikipedia.org/wiki?curid=2750006", "title": "Sibay", "text": ""}
{"id": "2750007", "revid": "696787", "url": "https://it.wikipedia.org/wiki?curid=2750007", "title": "Un uomo un'avventura", "text": "Un uomo un'avventura \u00e8 stata una collana di volumi a fumetti di genere avventuroso pubblicata dal 1976 al 1980 dalle Edizioni CEPIM. La collana, distribuita in edicola, pubblicava romanzi a fumetti appositamente realizzati e autoconclusivi, presentando a ogni uscita una storia e un autore differente, scelto tra i maggiori fumettisti italiani e internazionali dell'epoca.\nStoria editoriale.\nLa serie fu molto innovativa per l'epoca, dato che pubblicava romanzi a fumetti auto conclusivi; gli albi erano cartonati e di grande formato, con una foliazione di 48 tavole a colori stampate su carta patinata ad alta grammatura, . Sulla copertina di ogni numero era presente solo il nome del disegnatore e non anche quello dell'autore dei testi; l'eventuale\u00a0\u2013 molte delle storie erano infatti scritte e disegnate dallo stesso autore\u00a0\u2013 sceneggiatore era comunque correttamente accreditato nel frontespizio. Agli autori era lasciata grande libert\u00e0 creativa, in contesti narrativi molto realistici, differentemente da quanto accadeva nella tradizionale produzione seriale della CEPIM (futura Sergio Bonelli Editore), rivolta ai ragazzi pi\u00f9 che agli adulti.&lt;br&gt;Il primo numero fu preceduto da un numero di prova nel settembre 1976 realizzato con una veste grafica leggermente diversa e conteneva \"L'uomo del Nilo\" di Sergio Toppi, la storia che poi sarebbe stata ripresentata nel primo volume.&lt;br&gt;Le storie presentate erano tutte prime pubblicazioni assolute, eccezion fatta per l'album di Robert Gigi, parziale rimaneggiamento di un suo vecchio lavoro lanciato nei Paesi Bassi all'inizio degli anni settanta, e per i primi tre volumi di Hugo Pratt, effettivamente commissionati da Bonelli, ma pubblicati in anteprima in Francia da vari editori. Nelle singole schede degli albi vengono precisate tutte le informazioni.\nNel 1978 Magnus propose alla casa editrice un albo intitolato \"L'uomo di Lugo\" che avrebbe dovuto svolgersi nella Romagna della met\u00e0 Ottocento, incentrato sulla figura del brigante Stefano Pelloni; la storia fu sceneggiata, ma non fu mai disegnata a causa dei lunghi tempi di lavorazione previsti.&lt;br&gt;La sceneggiatura, acquisita dalle Edizioni NPE, \u00e8 stata affidata nel 2018 al fumettista Sergio Tisselli, collaboratore e grande amico di Magnus. Reintitolata \"L'uomo dalla schioppa d'argento\", \u00e8 attualmente in lavorazione per i disegni dello stesso Tisselli.\nLa collana non \u00e8 mai stata ristampata integralmente, anche se molti volumi hanno avuto diverse riedizioni nel corso del tempo, di formato e contenuti spesso differenti dagli albi originali (elencate nelle singole schede).&lt;br&gt;La ristampa pi\u00f9 completa si \u00e8 avuta nel 1995, quando l'editrice Hobby &amp; Work ripropose a colori 24 dei 30 volumi nella collana \"I grandi del fumetto\" (che riprendeva grafica e interni dell'originale \"Un uomo un'avventura\"; unica differenza la rilegatura, in brossura e non in cartonato), escludendo i quattro albi di Pratt, e i due di Enric Si\u00f2 e di Gigi.\n\"L'uomo del Nilo\" (Sergio Toppi).\nTrama: Il giovane reporter inglese Bob Wingate arriva a Khartum, cinta d'assedio: vuole intervistare il generale Gordon, che tiene con difficolt\u00e0 una citt\u00e0 isolata e ormai prossima alla presa da parte dell'esercito mahdista.&lt;br&gt;Sinceramente stupito dal coraggio dimostrato da Bob nel raggiungere Khartum, Gordon gli chiede di partire in missione speciale: dovr\u00e0 passare oltre le linee nemiche per domandare aiuto al generale Garnet Wolseley, di stanza pi\u00f9 a nord. Oltre al messaggio, affida al reporter i suoi diari personali, dove emergono le idee di questi circa una guerra destinata a fallire a causa dell'incapacit\u00e0 dei dirigenti londinesi, chiedendogli di pubblicarli una volta tornato in patria.&lt;br&gt;\nDopo diversi imprevisti \u2013 fra attacchi di predoni e marce nel deserto assolato \u2013, Bob riesce ad arrivare al campo di Wolseley: tuttavia, in seguito a un banale colpo alla testa, rimane incosciente per molti giorni. Al risveglio si reca immediatamente dal generale per recapitare il suo messaggio, ma scopre che Khartum \u00e8 caduta due giorni prima nelle mani dei nemici, e che Gordon \u00e8 rimasto ucciso nell'azione.\n\"L'uomo dello Zululand\" (Gino D'Antonio).\nTrama: \n\"L'uomo della legione\" (Dino Battaglia).\nTrama: In marcia verso Sidi Bel Abbes, un corpo della legione straniera francese guidato dal capitano Desay viene attaccato da un gruppo di predoni del deserto. Il breve scontro a fuoco si risolve a favore dei militari, anche grazie all'eroico intervento del soldato Moreau, che da solo mette in rotta gli assalitori. Giunti in citt\u00e0, Desay vorrebbe complimentarsi con lui, ma l'atteggiamento del soldato \u00e8 freddo e distaccato. Moreau ricorda infatti di quando, dopo la battaglia di Verdun (negli ultimi anni della Grande Guerra), venne processato assieme ad altri suoi compagni dal tribunale militare, che voleva punire la codardia del battaglione del quale Moreau faceva parte. In realt\u00e0 se i soldati fuggirono fu solo perch\u00e9 il loro comandante aveva troppa paura di combattere: grazie alla sue amicizie influenti quest'ultimo usc\u00ec incensurato dal processo, mentre i suoi uomini vennero condannati al carcere duro. Quel comandante era proprio Desay, il quale, ferito nell'orgoglio, dice a Moreau di essere oggi una persona molto diversa. Il soldato si dimostra dubbioso, sostenendo che gli uomini non cambiano mai per davvero.&lt;br&gt;\nL'indomani Moreau si rende protagonista di un atto di violenza nei confronti di un suo compagno che lo stava insultando. Viene chiamato a rapporto da Desay, il quale gli dice che potrebbe fargli evitare la punizione se questi si dimenticasse dei fatti di Verdun. Moreau, indignato, rifiuta, e viene frustato alla schiena.&lt;br&gt;\nQualche giorno dopo una sentinella avvista un corpo di predoni, diretti verso forte Boubot. Desay mette in piedi una squadra di volontari per andare a prestare soccorso: con sua grande sorpresa, Moreau si unisce spontaneamente alla spedizione. Il viaggio dura svariati giorni, durante i quali i soldati incorrono in parecchi incidenti. Al loro arrivo al forte, scoprono che la divisione di stanza \u00e8 stata completamente massacrata, e che sono stati attirati in trappola. Asserragliati nella fortezza, i legionari cercano di resistere come possono al gran numero di algerini che marciano contro di loro, ma il breve assedio \u00e8 disastroso. Terrorizzato, Desay esce dal forte con una bandiera bianca, pronto ad arrendersi; ma Moreau, che aveva previsto quell'atto di codardia, gli spara alla testa e lo uccide, poco prima che i predoni penetrino nel complesso.\n\"L'uomo dei Caraibi\" (Hugo Pratt).\nTrama: Il burbero capitano di yacht Svend sta trasportando verso Haiti un misterioso italoamericano, Barnaba Moretto, e l'amante di questi, la giovane indigena Bon Bon. Durante la traversata, l'avvistamento di un'imbarcazione in panne costringe Svend a fermarsi per prestare soccorso. Si tratta di una trappola: gli occupanti della barca sono infatti dei guerriglieri che, con la complicit\u00e0 di Bon Bon, sequestrano lo yacht di Svend. Il loro obiettivo \u00e8 Barnaba: costui \u00e8 un criminale, in fuga dopo aver compiuto una rapina nella citt\u00e0 di Wheeling, il bottino della quale trasporta con s\u00e9; Bon Bon l'ha sedotto solo per potersi impadronire del denaro, che contribuir\u00e0 a finanziare la rivoluzione di Pelle Nera, un guerrigliero haitiano. Svend e Barnaba vengono quindi condotti nell'isola che funge da rifugio per Pelle Nera dove sono abbandonati, mentre i combattenti fanno rotta verso Haiti.&lt;br&gt;\nNonostante si piacciano poco l'un l'altro, Svend e Barnaba fanno squadra e riescono a costruire un'imbarcazione di fortuna. Recuperati al largo qualche giorno dopo da una nave, a Grand Cayman vengono a sapere che il colpo di Stato di Pelle Nera e compagni \u00e8 fallito: grazie a una soffiata anonima sono tutti caduti in combattimento. Mentre passeggiano per le strade della citt\u00e0, i due notano in mezzo alla folla Zombi, uno dei guerriglieri di Pelle Nera. Incuriositi, lo seguono fino a una casa, dove scoprono che a fare il doppio-gioco \u00e8 stata Bon Bon, in realt\u00e0 al servizio di un'organizzazione paramilitare americana. Desideroso di vendicarsi per l'affronto sub\u00ecto, Barnaba fa irruzione, dove con l'aiuto di Svend uccide Bon Bon e gli altri. Dopo una breve fuga decidono di separarsi: Svend propone scherzosamente a Barnaba di mettere le sue abilit\u00e0 come rapinatore al servizio dei guerriglieri, ma Barnaba rifiuta, rivendicando orgogliosamente l'apoliticit\u00e0 delle proprie azioni.&lt;br&gt;\nQualche mese dopo, Svend ha acquistato un nuovo yacht, e ha ripreso il vecchio lavoro. Alla radio sente la cronaca dell'ultima di una serie di rapine compiute da un misterioso uomo, al servizio del movimento di liberazione haitiano; quando improvvisamente avvista una barca in panne. Per niente desideroso di cacciarsi nuovamente nei guai, vira e si allontana.\n\"L'uomo del deserto\" (Ferdinando Tacconi).\nTrama: Il giovane soldato inglese Bertram Prott, di stanza a Porto Said, viene cacciato dal suo istruttore di volo a causa della sua indisciplina, e riassegnato a un altro battaglione. Nel suo ultimo giorno prima della partenza decide di concedersi qualche svago in citt\u00e0, ma l'incontro con un'affascinante donna si rivela fatale: \u00e8 la baronessa russa Tania Zarova, che sequestra il soldato\u00a0\u2013 dopo che questi, per vantarsi, le ha detto di essere un conducente di aeroplano \u2013, e lo obbliga a pilotare per lei un apparecchio rubato. La baronessa non rivela subito a Bertram la destinazione, ma poco importa visto che la loro fuga termina prematuramente: nei cieli del deserto incrociano infatti l'aereo del comandante tedesco Zimmer, detto l'\"Alfiere Nero\"; lui e Tania sono personalmente amici, ma dal momento che la livrea dell'aereo di Bertram reca l'insegna inglese, Zimmer non li riconosce e li abbatte.&lt;br&gt;\nLa caduta \u00e8 per i due indolore, e una volta a terra Tania fornisce qualche spiegazione a Bertram: gli rivela infatti che lavora al soldo dei turchi, i quali non hanno nessuna intenzione di permettere la riunificazione delle trib\u00f9 arabe promossa da Lawrence. Dopo un paio di giorni di cammino, riescono ad arrivare a destinazione, presso l'accampamento dello sceicco Nazir: il compito di Tania \u00e8 di corromperlo con una grande somma di denaro, affinch\u00e9 i suoi uomini combattano contro gli inglesi e le altre trib\u00f9 arabe. Lo sceicco \u00e8 tuttavia una persona viscida, e tenta di abusare sessualmente della donna: al che Bertram e Tania lo mettono K.O. e scappano nel deserto con la sua Rolls-Royce blindata. Anche in questo caso la fuga si conclude prima del previsto, dal momento che sulla loro strada vengono intercettati da un plotone di soldati turchi, che distruggono l'automobile e li catturano. Le cose sembrano mettersi per il peggio, se non fosse che Thomas E. Lawrence in persona, di passaggio nella zona con i suoi uomini, sgomina i turchi e libera i due, riconoscendo in Bertram un connazionale.&lt;br&gt;\nIl comandante spiega loro che sono diretti a Guweira, ultima roccaforte ottomana prima di Aqaba, porto di fondamentale importanza strategica per la rivolta. Aqaba \u00e8 pressoch\u00e9 indifesa, ma Guweira \u00e8 protetta in maniera impeccabile da un sistema di trincee, e Lawrence non sa proprio come potrebbero conquistarla: i pochi uomini a sua disposizione verrebbero falcidiati immediatamente dalle mitragliatrici turche, dal momento che l'unico loro mezzo di locomozione sono dei cammelli, certo non velocissimi; inoltre, nei cieli della citt\u00e0 scorrazza anche l'aeroplano dell'Alfiere Nero, che in quanto tedesco \u00e8 alleato dei turchi. Gli viene in aiuto Bertram: costui \u00e8 infatti un abile meccanico, e rimette insieme i pezzi dell'autoblindo distrutto, costruendo un mezzo non robustissimo ma molto veloce, su cui monta una mitragliatrice. Egli stesso si mette alla guida e, con Tania (che lavorava per i turchi esclusivamente per denaro, e non esita quindi ora a passare dalla parte degli inglesi) a maneggiare l'arma, spiana la strada per gli uomini di Lawrence, distruggendo le trincee e riuscendo perfino ad abbattere l'aereo di Zimmer. Lawrence riesce a conquistare Guweira, ma nel momento della massima vittoria si accorge che Bertram e Tania sono spariti: nonostante le numerose incomprensioni, fra i due \u00e8 infatti scoccata la scintilla, e sono pertanto scappati insieme, lontano dalla guerra.\n\"L'uomo del Klondike\" (Alarico Gattia).\nTrama: Joe Connery \u00e8 un tranquillo impiegato di San Francisco, che in seguito ad un'infezione polmonare si trasferisce per qualche tempo in Alaska per beneficiare del buon clima della regione. Una volta guarito decide per\u00f2 di stabilirsi in quelle terre solitarie e inospitali, di cui si \u00e8 innamorato, per dedicarsi alla ricerca dell'oro, all'epoca una delle attivit\u00e0 pi\u00f9 popolari della zona.&lt;br&gt;\nJoe si trasferisce pertanto a Fort Yukon, dove conosce altri cercatori, tra i quali il vecchio Sam. Costui cerca un robusto compagno di spedizione: egli conosce infatti l'ubicazione di un ricchissimo filone d'oro, troppo lontano tuttavia per poterlo raggiungere da solo, alla sua et\u00e0. I due si mettono d'accordo e assoldano dunque un'esperta guida indiana, Tanaka, con il quale partono alla volta del Klondike, per un viaggio lungo e faticoso. Giunti sul luogo, tuttavia, si accorgono ben presto che la quantit\u00e0 di biondo metallo li ripagher\u00e0 di tutte le sofferenze patite.&lt;br&gt;\nSam decide a questo punto di tornare a Fort Yukon per fare provviste e registrare la concessione, ma alla locanda del paese si vanta di aver scoperto un giacimento ricchissimo, attirando su di s\u00e9 le invidie degli altri cercatori. Nel frattempo, Joe e Tanaka, rimasti nei pressi dello scavo, devono affrontare il rigido inverno del Klondike: l'assenza di cibo e di selvaggina li precipita in condizioni terribili e Tanaka, vinto dagli stenti, muore. Passati due mesi Sam \u00e8 finalmente di ritorno al campo base, ma poco prima di ricongiungersi con Joe viene abbattuto da tre cercatori che in segreto gli stavano alle calcagna. Joe reagisce prontamente: a seguito di una furiosa sparatoria, li uccide a loro volta.&lt;br&gt;\nAnni dopo, l'Alaska \u00e8 stata trasformata dalle compagnie minerarie, e Joe Connery \u00e8 un ricchissimo proprietario di giacimenti auriferi. E tuttavia, si sente irrimediabilmente triste e amareggiato per aver contribuito in modo determinante a deturpare quel luogo che tanto amava.\n\"L'uomo del Messico\" (Sergio Toppi).\nTrama: Holly McCallister \u00e8 un giovane cinereporter americano, al seguito del plotone di Villa per documentarne le leggendarie imprese. Un giorno di maggio il gruppo si imbatte, dopo l'assalto a un treno, in un agente segreto statunitense, Jimmy Nolan. Costui porta con s\u00e9 una missiva del governo americano, nella quale si afferma che gli Stati Uniti sono disposti a fornire appoggio logistico per la causa dei rivoluzionari. Villa, uomo grossolano e non particolarmente accorto, non si fida, e decide di portare Nolan con s\u00e9 fino a Cuernavaca, il quartier generale di Zapata, affinch\u00e9 quest'ultimo giudichi se accogliere o meno la proposta degli americani. Durante il breve viaggio Holly e Jimmy hanno modo di conoscersi, e questi rivela al cinereporter che non crede affatto nella rivoluzione messicana; tuttavia, \u00e8 costretto a obbedire agli ordini dei suoi superiori.&lt;br&gt;\nZapata, persona intelligente e riservata, stringe in fretta amicizia con Holly, dopo che il giovane risponde a tono a una provocazione di Villa, con il quale Emiliano non va molto d'accordo. Dopo qualche giorno Zapata decide di accettare le offerte di Nolan: vuole tuttavia mostrare all'americano la causa per la quale il suo Paese gli sta fornendo appoggio, e quindi lo porta ad assistere alla sanguinosa espropriazione di un\"'hacienda\".&lt;br&gt;Quella sera i tre, su proposta di Zapata, decidono di fare una breve passeggiata, e il messicano li porta presso le spettacolari rovine di Teotihuacan, site l\u00ec vicino. Ammaliato dalla bellezza del luogo al chiaro di luna, Holly si perde fra le meraviglie dell'antica citt\u00e0; ma quando fa per ricongiungersi con i suoi due compagni, scopre Emiliano in procinto di uccidere Nolan: quest'ultimo infatti aveva tentato di assassinare a sua volta, nell'oscurit\u00e0 del luogo, il capo rivoluzionario, dietro indicazione segreta dei suoi superiori. Zapata liquida l'americano, e si congeda freddamente da Holly, il quale non la prende bene, e poco tempo dopo torna in patria.&lt;br&gt;\nVerr\u00e0 a scoprire cinque anni pi\u00f9 tardi, su una spiaggia di New York, della morte di Zapata da un giornale.\n\"L'uomo di Pechino\" (Renato Polese).\nTrama: L'ingegnere americano Regan, accompagnato da un distinto capitano militare suo connazionale, sta per raggiungere Pechino: lavorer\u00e0 a una ferrovia locale, per conto di una ditta statunitense. Regan non nutre grande rispetto per i cinesi, e anzi ritiene che questi dovrebbero ringraziare\u00a0\u2013 e non disprezzare\u00a0\u2013 le numerose imprese straniere impiantate in Cina, visto che stanno traghettando un Paese arretrato verso la modernit\u00e0; non di questo parere del capitano, di idee pi\u00f9 moderate. Il convoglio che li sta portando in citt\u00e0 viene fermato dalle prime scintille dell'imminente rivolta portata avanti dai \"Boxer\". Scesi dal treno, Regan e il capitano devono battersi con i rivoltosi per permettere al mezzo di ripartire, rimanendo tuttavia appiedati e in territorio ostile.&lt;br&gt;\nIl capitano viene ferito da alcuni miliziani, ma i due trovano rifugio presso la dimora del ricco principe Ling. Costui apprezza la cultura occidentale, e tuttavia \u00e8 fermamente convinto della bont\u00e0 delle azioni dei \"Boxer\": a tal proposito si scontra verbalmente con Regan, il quale ritiene invece che la violenza non possa essere giustificata in alcun modo. Quando Ling rivela loro che i fatti della giornata non sono che l'inizio, e che i \"Boxer\" hanno intenzione di prendere d'assalto le ambasciate internazionali a Pechino, Regan decide di non perdere tempo, e tenta una rocambolesca fuga dalla tenuta con il capitano, dopo aver tramortito il principe.&lt;br&gt;\nNel corso del loro viaggio i due cercano di quietare gli episodi di fanatismo in cui si imbattono, salvando anche una fanciulla protestante che stava per essere linciata dalla folla. Giunti a Pechino, Regan ha modo di avvertire le ambasciate, che tentano una disperata difesa contro i \"Boxer\": questi ultimi sono infatti in segreto appoggiati dall'imperatrice Cixi, la quale non fornisce loro apertamente appoggio, ma ha comunque aperto gli arsenali militari, rendendo possibile l'assedio alle legazioni.&lt;br&gt;\nI giorni successivi vedono Regan e i soldati americani giunti in soccorso delle ambasciate organizzare una resistenza, e occuparsi dei civili, spesso coinvolti loro malgrado negli attacchi dei \"Boxer\". Nel corso di una notte tranquilla, Regan e un suo compagno cercano di penetrare nelle linee nemiche per mettere fuori gioco un cannone pesante che sta distruggendo gran parte delle abitazioni circostanti. Nel corso della sortita, tuttavia, Regan scopre che Ling \u00e8 passato dalle parole ai fatti, e sta aiutando in prima persona i rivoltosi. L'uomo fa saltare in aria il cannone, e dopo aver messo Ling K.O. lo getta nel fiume.&lt;br&gt;\nNelle settimane seguenti gli episodi di violenza aumentano sempre di pi\u00f9. Il \"climax\" della vicenda si ha quando Regan e il capitano, ormai ristabilitosi, incontrano per caso la giovane protestante che avevano salvato qualche tempo prima, la quale li conduce in casa sua: nella cantina si sentono ormai da giorni rumori sempre pi\u00f9 forti, e la ragazza \u00e8 preoccupata. Regan scopre che i \"Boxer\" stanno tentando di costruire una galleria per far saltare in aria l'isolato dal basso, e abbatte l'ormai fragile parete della cantina rivelando i ribelli che si nascondevano dietro. Fra di essi c'\u00e8, di nuovo, Ling: lui e Regan si scontrano, questa volta definitivamente, e si uccidono a vicenda, proprio mentre il capitano giunge con i rinforzi necessari per fermare i \"Boxer\".\n\"L'uomo del Texas\" (Aurelio Galleppini).\nTrama: Un gruppo di banditi assalta la banca della piccola cittadina di Little Creek. La rapina \u00e8 un successo, ma durante la fuga questi vengono coinvolti in una breve sparatoria con le autorit\u00e0 locali, a seguito della quale sono costretti a dividersi. Si rincontrano poche ore dopo in un luogo sicuro per spartirsi il frutto della razzia: il denaro sottratto \u00e8 tuttavia molto inferiore a quanto speravano, e pertanto uno di loro uccide i compagni per evitare di suddividere ulteriormente il gi\u00e0 magro bottino, scaricando i cadaveri in un fiume.&lt;br&gt;\nIn realt\u00e0 uno dei due, Roy, un fuorilegge intelligente e tutto sommato di buon cuore, non \u00e8 stato ucciso dai proiettili di Frank, e il suo corpo esanime trasportato dalla corrente viene recuperato da un distaccamento dell'esercito accampato nella zona. Con sua grande sorpresa, una volta risvegliatosi Roy scopre che il comandante del plotone \u00e8 il suo vecchio amico Jerry. Dall'alto della sua posizione, questi \u00e8 venuto a sapere che Roy \u00e8 uno dei responsabili della rapina di Little Creek; e tuttavia, in nome della loro amicizia, non lo fa imprigionare e, anzi, gli concede di riposarsi, al sicuro nell'accampamento.&lt;br&gt;\nLa convalescenza dura poco, e in breve Roy torna in forze. Giusto in tempo perch\u00e9 Jerry gli proponga di unirsi alla squadra, che sta dando la caccia alla trib\u00f9 \"cheyenne\" di Falco Nero, uno dei pi\u00f9 pericolosi capi della regione. Roy, che nutre sincera curiosit\u00e0 per la cultura indiana, accetta, desideroso di vedere in azione uno degli ultimi pellerossa ancora in libert\u00e0.&lt;br&gt;\nGrande \u00e8 per\u00f2 la rabbia di Jerry quando scopre che i \"cheyenne\", affamati e stremati dal lungo inverno appena conclusosi, hanno intenzione di recarsi in un forte vicino per consegnarsi alle autorit\u00e0 ed evitare cos\u00ec future persecuzioni: dopo tanto sangue sparso, essi non meritano\u00a0\u2013 sostiene Jerry\u00a0\u2013 il perdono. Decide cos\u00ec, contro ogni umana piet\u00e0, di intercettarli e di sterminarli, come da programma. Roy cerca di opporsi al folle piano, ma viene messo K.O. dai fedelissimi soldati di Jerry, i quali seguono il loro comandante nell'impresa. Quando Roy si risveglia, pochi minuti dopo, raggiunge a piedi il luogo dello scontro, e assiste atterrito alla carneficina ancora in atto: sperando di poter fermare il massacro, cerca nella confusione Jerry e lo uccide con un colpo al cuore. Ma i soldati, dopo essersi accorti dell'assassinio, linciano Roy, e concludono l'opera.\n\"L'uomo delle piramidi\" (Enric Si\u00f2).\nTrama: Bobby Crane, giovane egittologo fresco di laurea, \u00e8 al Cairo per godersi una breve vacanza post-studi. Nel corso dei suoi vagabondaggi per la citt\u00e0 si imbatte in Nancy, una bellissima fanciulla maltrattata dal suo amante geloso, un tipo losco di nome Adams: mentre sta assistendo all'ennesimo episodio di violenza fra i due, Bobby si intromette e mette Adams K.O. Scocca fatalmente la scintilla fra lui e la ragazza, la quale abbandona all'istante il vecchio fidanzato e decide di comune accordo di partire con Bobby per una spensierata e un po' folle settimana in giro fra le meraviglie dell'Egitto antico.&lt;br&gt;\nDurante il loro ultimo giorno insieme, nel corso di una visita alla Valle dei Re i due fanno una scoperta fortuita e sensazionale: una tomba risalente al Nuovo Regno, inviolata, con il suo inestimabile corredo ancora intatto. Bobby \u00e8 sul punto di tornare al Cairo per riferire alle autorit\u00e0 del ritrovamento, quando Nancy lo tenta e lo convince a rubare la preziosissima maschera funeraria del faraone ivi seppellito: la rivenderanno nel mercato nero, e con il ricavato potranno spassarsela insieme in giro per il mondo.&lt;br&gt;\nNancy torna in citt\u00e0 per mettere a punto i preparativi per la partenza, e Bobby, la notte seguente, trafuga il prezioso cimelio: nell'oscurit\u00e0 viene sorpreso da alcuni guardiani della Valle, ma riesce a seminali in fretta, e si incontra con Nancy nel luogo stabilito. Una volta arrivato, tuttavia, ha una sorpresa: la ragazza \u00e8 infatti accompagnata da Adams, con il quale si \u00e8 riconciliata. I due tentano di sottrarre la maschera che Bobby porta con s\u00e9, ma questi stende l'uomo in un corpo a corpo, e dice addio a Nancy. Poi, ravvedutosi, si presenta alle autorit\u00e0 egiziane per denunciare la scoperta archeologica.\n\"L'uomo di Pskov\" (Guido Crepax).\nTrama: L'avanguardia dell'Armata Bianca sta liberando la strada al generale Judeni\u010d, il quale vuole raggiungere ed espugnare Mosca. Nella zona di Pskov non sono molti, in realt\u00e0, i rivoluzionari che combattono; e tuttavia il capitano del distaccamento, La\u0161kevi\u010d, per non fare \"brutta figura\" quando Judeni\u010d arriver\u00e0, fa fucilare sommariamente i contadini indifesi che abitano il posto, facendoli passare per dei Rossi. Il suo braccio destro, il tenente Aleksei Orlov, \u00e8 sempre pi\u00f9 perplesso di fronte alla violenza del suo superiore; ci\u00f2 nonostante, obbedisce puntualmente agli ordini impartiti.&lt;br&gt;\nA dir la verit\u00e0 alcuni sbandati dell'Armata Rossa sono effettivamente attivi nella zona. Li guida l'esperto Lev, il quale mostra a La\u0161kevi\u010d di che pasta sono fatti lui e i suoi uomini facendo saltare in aria alcune mitragliatrici dei Bianchi nascoste nei dintorni. La reazione del capitano \u00e8 ovviamente spietata, ma dal momento che gli assalitori si sono nascosti, la rappresaglia guidata dall'insofferente Orlov ancora una volta colpisce i pi\u00f9 deboli.&lt;br&gt;\nGli uomini di Lev hanno trovato rifugio nel casolare di due giovani donne simpatizzanti dei Rossi. Uno di loro, Osip, \u00e8 per\u00f2 in segreto un doppiogiochista, agente dell'Ochrana; e quando avvista i soldati di La\u0161kevi\u010d, li contatta e mostra loro la posizione del rifugio. Lev scopre il tradimento di Osip e lo fredda, ma \u00e8 troppo tardi: in un ultimo, disperato tentativo, lui e i suoi uomini caricano contro i Bianchi, che hanno cinto il casolare d'assedio; ne massacrano molti, ma vengono tutti abbattuti. Dopo la battaglia La\u0161kevi\u010d, perquisendo il casolare, scopre le due donne che avevano prestato ai Rossi ospitalit\u00e0 e le fa portare all'aperto, ordinando a Orlov\u00a0\u2013 del quale da tempo dubita la lealt\u00e0 \u2013 di ucciderle sul posto. Per tutta risposta Orlov, impassibile, spara al suo capitano.&lt;br&gt;\nL'album si conclude con la sommaria esecuzione di Orlov, privato del rango e fucilato alla schiena da dieci soldati.\n\"L'uomo di Chicago\" (Giancarlo Alessandrini).\nTrama: La cantante Sugar Malone, il sicario Lefty, il divo del cinema Herman, il pugile fallito Branigan e il falsario Henry sono cinque persone con l'armadio pieno di scheletri. Un misterioso individuo, che non hanno mai visto e del quale conoscono solo la voce, \u00e8 al corrente di tutti i crimini di cui si sono macchiati in passato, e fa leva su questi per ricattarli e per obbligarli ad aiutarlo nella sua crociata contro la malavita organizzata di Chicago. Costui vuole liberare la citt\u00e0 dai gangster che la inquinano, e grazie alle doti dei suoi cinque collaboratori e alle proprie capacit\u00e0 strategiche sta effettivamente riuscendo a mettere i criminali gli uni contro gli altri. I cinque ricattati lo aiutano controvoglia, e aspettano solo l'occasione buona per scappare.&lt;br&gt;\nL'ultimo obiettivo che il misterioso uomo propone loro \u00e8 Mabuse, un viscido ometto che grazie alla sua intelligenza sta scalando velocemente la gerarchia degli ambienti mafiosi. Mabuse non si macchia mai le mani in prima persona, riuscendo sempre ad eliminare i suoi obiettivi grazie ad incidenti apparentemente fortuiti; una volta che scopre di essere sorvegliato dai \"Secret Six\", applica gli stessi metodi nei confronti di Lefty ed Herman. Henry, Branigan e Sugar decidono quindi di giocare d'astuzia, e quando Mabuse si presenta nel locale dove la cantante lavora non si fanno trovare impreparati: Mabuse riesce a uccidere Branigan, non prima di essere ferito da Henry con un proiettile.&lt;br&gt;\nSugar e il falsario lo inseguono per mezza Chicago, finch\u00e9 non lo scorgono mentre sta entrando nella villa del loro misterioso capo, evidentemente per ucciderlo. Giunti nello studio, scoprono per\u00f2 che era proprio Mabuse a ricattarli. In fin di vita, costui spiega loro che nel corso della sua crociata si stava accorgendo di stare acquisendo troppo potere e di stare trasformandosi in uno di quei criminali che tanto odiava: perci\u00f2 aveva incaricato i suoi cinque sottoposti di dargli la caccia. E tuttavia, poich\u00e9 in fin dei conti amava la vita, non aveva intenzione di arrendersi tanto facilmente.\n\"L'uomo di Tsushima\" (Bonvi).\nTrama: 1904. Mentre i giornalisti di tutto il mondo si affannano nel vano tentativo di seguire gli spostamenti della flotta russa, in viaggio per liberare Port Arthur assediato dall'esercito giapponese, il reporter Jack London, del \"New York World\", se ne sta in panciolle a Nosy Be, in Madagascar. Ha intuito che quella \u00e8 l'unica base amica (l'isola \u00e8 colonia della Francia, alleata della Russia) che le navi potranno utilizzare per rifornirsi prima di raggiungere la destinazione. La previsione si avvera: nei due mesi in cui la flotta sta all'ancora, London \u00e8 il primo giornalista che riesce a fornire notizie fresche alla stampa occidentale. Le sue simpatie socialiste gli attirano per\u00f2 la riprovazione dei superiori: quando i russi ripartono, ormai non pi\u00f9 utile viene licenziato. Qualche tempo dopo la battaglia si risolve in un disastro, ma l'opinione pubblica di tutto il mondo mette comunque in risalto il grande eroismo con cui si sono battuti i soldati russi.&lt;br&gt;\nQuattro anni dopo, London \u00e8 con un amico a Ba\u00eda de Todos os Santos, in Brasile, a festeggiare il Capodanno. L'usanza vuole che a mezzanotte le streghe locali (le \"bruxas\") entrino in \"trance\" per parlare in vece dei defunti ai vivi; London si mischia fra la folla, curioso, e all'improvviso una strega si rivolge a lui parlandogli con la voce di Bogdanov, un ufficiale della marina russa suo amico, che il giornalista aveva incontrato a Nosy Be. Bogdanov gli racconta della \"vera\" battaglia, depurata dalla propaganda zarista, affinch\u00e9 London possa diffonderne i retroscena in tutto il mondo: un eccidio fatto di ordini insensati, condizioni igieniche spaventose, massacri propugnati dagli stessi comandanti ai danni dei sottoposti che cercavano di protestare; ma soprattutto un grande suicidio di massa calcolato e voluto dallo zar Nicola II per poter sviare l'attenzione dell'opinione pubblica dai fervori rivoluzionari interni alla Russia. Fra i soldati catturati vivi, Bogdanov venne rinchiuso in un campo di concentramento giapponese assieme a tanti commilitoni, mai riscattati dal governo russo nel timore che, tornando in patria, potessero smontare la costruzione propagandistica. Alla fine lui e i compagni sopravvissuti vennero liberati e lasciati a Vladivostok, a morire di freddo.&lt;br&gt;\nMentre la \"bruxa\" torna in s\u00e9, London e l'amico si allontanano; questi dice allo scrittore di dar voce alla testimonianza di Bogdanov, ma a London la storia pare cos\u00ec assurda, che nessuno ci creder\u00e0 mai: \"Potrebbe essere raccontata solo in un albo di fumetti\".\n\"L'uomo del sert\u00e3o\" (Hugo Pratt).\nTrama: La strega M\u00e3e Sabina, esperta di \"macumba\", legge alla giovane Sat\u00e3nhia il futuro del suo fidanzato, \"Cabra\" Gringo, un \"cangaceiro\" della banda del \"capit\u00e3o\" Corisco: un futuro di morte. Poco lontano di l\u00ec, in effetti, gli uomini di Corisco vengono sorpresi dai soldati regolari\u00a0\u2013 i \"macacos\", come vengono soprannominati sprezzantemente \u2013, che li uccidono tutti durante una violenta sparatoria. Subito per\u00f2 Gringo, che pure \u00e8 stato fra i primi a cadere, si rialza: \u00e8 il suo spettro, che scappa via dal luogo del massacro, inconsapevole di essere morto.&lt;br&gt;\nGringo raggiunge la casa della strega, ma la felicit\u00e0 di Sat\u00e3nhia \u00e8 interrotta dal constatare che l'uomo non parla. Non v'\u00e8 tempo comunque per riflettere, perch\u00e9 anche i soldati arrivano alla capanna. Il loro capo mostra alla tenace Sat\u00e3nhia, che non vuol credergli, la testa mozzata di Gringo, e la ragazza inizia a delirare e a non comprendere pi\u00f9 la situazione. L'apparizione del redivivo Gringo davanti ai \"macacos\", inorriditi, permette a Sabina di approfittarne e di uccidere i soldati. La strega dice a Gringo che non trover\u00e0 pace fino a quando non avr\u00e0 vendicato i suoi compagni: \u00e8 stato il \"cangaceiro\" Sabino, il fratello di Sat\u00e3nhia\u00a0\u2013 la quale, per\u00f2, non ha colpa \u2013, a tradirli. La ragazza, furiosa per la rivelazione, uccide Sabina e insegue l'amato, gi\u00e0 lontano.&lt;br&gt;\nDopo una lunga corsa Gringo ritrova Corisco, anch'egli presente solo pi\u00f9 sotto forma di spirito. Gringo continua a non capire di essere morto a sua volta, ma comprende che il suo silenzioso \"capit\u00e3o\" lo \u00e8, e decide di aiutarlo. Nel frattempo, Sat\u00e3nhia viene raggiunta da alcuni \"macacos\" che vorrebbero violentarla (i soldati hanno il permesso di spartirsi i \"beni\" \u2013 di qualunque natura\u00a0\u2013 dei \"cangaceiros\" morti): l'arrivo fortuito di suo fratello Sabino per\u00f2 la salva. Sabino le racconta la storia di Giuda Iscariota, che aveva sentito durante una predica, e si paragona a lui: tradendo i compagni, ha fatto s\u00ec che Corisco cadesse da martire, come un nuovo Ges\u00f9. Sat\u00e3nhia non capisce e, credendolo impazzito, gli spara, proprio nel momento in cui arrivano Corisco e Gringo. Resosi conto che la possibilit\u00e0 vendetta \u00e8 sfumata, Gringo si altera e la getta gi\u00f9 da un dirupo.&lt;br&gt;\nSoddisfatto, Gringo si rivolge al capit\u00e3o e lo saluta, dicendogli di raggiungere l'aldil\u00e0: al che, Corisco ritrova la parola e gli rivela che anche lui \u00e8 morto. Con una pacca sulla spalla, lo invita a seguirlo, per ritrovare Sat\u00e3nhia, M\u00e3e Sabina, Lampi\u00e3o, e tutti gli altri \"cangaceiros\" morti. \u00abUbbidisco ma protesto\u00bb, gli risponde Gringo. Poi si trasformano in farfalle, e volano via.\n\"L'uomo del sud\" (Alarico Gattia).\nTrama: Nicola Solinas, figlio di un ricco armatore napoletano che l'aveva spedito in Inghilterra per non indurlo ad arruolarsi fra i garibaldini di cui \u00e8 ammiratore, appena arrivato in villeggiatura in Basilicata viene subito rapito dagli uomini di Crocco Donatelli. Per sbaglio, visto che suo padre, noto nostalgico borbonico, \u00e8 stimatissimo dal brigante, che tratta Solinas con tutti i riguardi. Crocco deve incontrarsi con l'inviato di Francesco II Borjes, e Nicola decide di accompagnarlo, incuriosito, tenendo nascoste le sue vere simpatie politiche. I briganti sono delusi dall'esiguit\u00e0 degli uomini di Borjes, che per\u00f2 hanno dalla loro grande esperienza; l'incontro per\u00f2 finisce ancor prima di iniziare, visto che alcuni bersaglieri irrompono e fanno fuoco; Solinas scappa, e torna a casa.&lt;br&gt;Nei giorni seguenti si diffondono le notizie di attacchi di Crocco e Borjes a paesi vicini. Quando Solinas scopre che i briganti si apprestano a fomentare una rivolta a Stigliano, subito si precipita l\u00ec, visto che vi risiede la ricca famiglia Cantore, della cui rampolla Chiara Nicola \u00e8 infatuato; il giovane arriva appena in tempo, e uccide a sangue freddo due briganti che volevano assaltare palazzo Cantore. Crocco lo vede e capisce che la sua fiducia era stata mal riposta: vorrebbe ucciderlo, ma Borjes glielo impedisce, disgustato dai metodi del bandito. Il giorno seguente arriva l'esercito che inizia una repressione feroce, anche se ai danni della popolazione, visto che gli uomini di Crocco e Borjes si sono gi\u00e0 dileguati. Nicola lascia Chiara e, muovendosi per la campagna insanguinata, torna alla sua villa di Avigliano.&lt;br&gt;\nQualche tempo dopo un delegato del prefetto di Napoli si presenta a villa Solinas. L'esercito \u00e8 sulle tracce di Borjes, che si \u00e8 separato da Crocco, col quale ha litigato, e Nicola \u00e8 il solo civile che l'abbia visto e possa raccontarlo: gli chiede quindi di aiutarli a catturarlo. Solinas acconsente, e accompagnato da un bersagliere incappa nei soldati di Borjes sulle alture. Avvicinandosi a loro con un pretesto, gli fornisce informazioni di maniera che possano sfuggire ai soldati; ma una volta tornati al villaggio, il bersagliere, che pure capisce Solinas, che ha agito cos\u00ec solo per sdebitarsi, d\u00e0 l'allarme. L'esercito raggiunge con facilit\u00e0 i fuggitivi e li fucila sommariamente.\n\"L'uomo di Iwo Jima\" (Gino D'Antonio).\nTrama: Il soldato \"Joe\" (ma il suo vero nome \u00e8 ignoto: il soprannome deriva dalla scritta sul casco, preso a un compagno morto), dei \"Marines\", fa parte del drappello guidato dal sergente Stagg, un fanatico guerrafondaio, durante la battaglia di Iwo Jima. L'obiettivo iniziale \u00e8 conquistare il Suribachi, un alto monte pieno di trappole e di rifugi di giapponesi. La missione \u00e8 ardua, ma l'orgoglioso Stagg \u00e8 disposto a tutto pur di essere il primo ad arrivare sulla cima.&lt;br&gt;\nLa scalata \u00e8 fatta di continui momenti di violenza. \"Joe\" \u00e8 un ragazzo tutto sommato sensibile, ma Stagg lo costringe ad abbandonare sempre pi\u00f9 i suoi scrupoli, come quando lo inonda con un fiotto di sangue, sgozzandogli un giapponese in faccia. I loro compagni muoiono via via, in parte per la ferocia dei nemici, in parte per la sconsideratezza del sergente, che non esita a sacrificarli.&lt;br&gt;\nInfine, solo loro due arrivano sulla vetta. Sicuro che \"Joe\" non ne avr\u00e0 mai il coraggio, Stagg lo sfida ad ucciderlo, per scaricare la tensione e la rabbia che il soldato ha accumulato nei suoi confronti lungo l'ascesa. Stanco del sergente, \"Joe\" inaspettatamente gli spara; poi, subito pentito, torna sulla spiaggia, mentre gli altri soldati arrivati nel frattempo issano dietro di lui la bandiera americana.\n\"L'uomo delle paludi\" (Sergio Toppi).\nTrama: Il sergente Erastus Whiteman, di stanza a Fort Myers, \u00e8 molto stimato dai suoi superiori, che gli affidano le missioni pi\u00f9 rischiose. Tuttavia, egli nasconde un segreto, che viene a galla quando al forte arriva un ufficiale che lo conosceva prima che si arruolasse. Il suo vero nome \u00e8 Canaan Smith: uno schiavo fuggito, con la pelle sufficientemente bianca da non farlo subito sembrare un afro-americano. Sconcertato, il colonnello Fawcett lo priva dei ranghi e lo spedisce alla corte marziale. Lungo la strada, per\u00f2, i due uomini di scorta vengono uccisi, e Whiteman \u00e8 catturato da una trib\u00f9 di \"seminole\". Vorrebbero fargli la pelle, ma il loro capo li ferma appena in tempo: \u00e8 Halpatter Micco, che Whiteman aveva conosciuto anni prima, salvandogli la vita. In segno di riconoscenza, Micco lo porta con s\u00e9 al villaggio.&lt;br&gt;\nWhiteman trascorre qualche tempo presso i \"seminole\", imparando ad apprezzarne lo stile di vita, e insegnando egualmente a loro quel che conosce, principalmente sull'utilizzo delle armi. Le lezioni di Whiteman tornano utili agli indiani nel momento in cui l'esercito inizia a battere le \"Everglades\", nel tentativo di scoprire l'ubicazione del loro villaggio. Tagliati fuori dal mondo, i \"seminole\" morirebbero presto per fame; ma Whiteman fa una sortita con Micco, e riesce fortuitamente a mettere le mani su una cassa di nuovissimi fucili a ripetizione. Con questa formidabile arma fra le mani, i \"seminole\" ribaltano le sorti dello scontro, e ricacciano i soldati.&lt;br&gt;\nNon del tutto americano, non del tutto nero, non del tutto \"seminole\", Whiteman si sente costantemente fuori posto. Dopo aver salutato Micco, abbandona la divisa dell'esercito che ancora continuava a portare, e scompare nelle paludi, finalmente libero.\n\"L'uomo del Tanganyka\" (Attilio Micheluzzi).\nTrama: \n\"L'uomo delle nevi\" (Milo Manara).\nTrama: La notizia del primo presunto avvistamento dello yeti giunge a Londra, dove viene divulgata mondialmente dal \"Daily Telegraph\" in un articolo del giornalista Kenneth Tobey. Questi \u00e8 scettico, ma quando in ufficio si presenta il vecchio esploratore Waddel si insinua in lui il dubbio: costui infatti gli confessa che anche durante una sua spedizione, negli ultimi anni dell'Ottocento, sent\u00ec dai tibetani la parola \"metch-kangmi\" dopo che rifer\u00ec loro di aver visto nella tormenta una gigantesca figura. Tobey inizia a informarsi in biblioteca, e scopre che i resoconti di numerosi viaggiatori presentano somiglianze del genere.&lt;br&gt;Qualche mese dopo, viene organizzata una seconda spedizione, guidata da Charles Bruce. Tobey vi si aggrega, ufficialmente per documentarla, segretamente per scoprire qualcosa di pi\u00f9 sull'uomo delle nevi. Un evento sfortunato per\u00f2 vanifica il progetto: una grossa valanga cade sugli scalatori, sommergendo fra gli altri proprio Tobey. Dopo aver avvistato un \"metch-kangmi\", Bruce e i superstiti decidono di rinunciare, convinti che l'ascesa sia in qualche modo maledetta.&lt;br&gt;In realt\u00e0 Tobey non \u00e8 morto e, malconcio, si rifugia in una grotta. Quando una misteriosa creatura fa per avvicinarsi, prontamente le spara, e poi cade in coma, distrutto dalla fatica. Al risveglio, scopre di essere stato portato in un monastero isolato da alcuni monaci. La convalescenza \u00e8 breve, e incuriosito inizia a seguire i rituali della comunit\u00e0. La vista del funerale che i monaci preparano per un loro compagno, che sembra riportare alla testa una ferita simile a quella che Tobey avrebbe inflitto alla creatura, lo sconvolge, e l'uomo inizia a delirare e ad avere delle visioni.&lt;br&gt;Dopo qualche giorno, rimessosi, decide di lasciare la struttura. Ogni volta che fa per allontanarsi, per\u00f2, una sorta di misteriosa forza lo convince a procrastinare di giorno in giorno. Quando finalmente riesce a vincere la tentazione, avvista lungo la discesa un gruppo di predoni, sicuramente diretti a saccheggiare il monastero. In preda ai sensi di colpa, torna indietro per avvertire i suoi salvatori, venendo tuttavia sorpreso da cinque giganteschi \"metch-kangmi\" che mettono in fuga i banditi. Con suo stupore, le figure immediatamente si dissolvono, rivelando cinque monaci. Tornati al monastero, uno di loro svela a Tobey il segreto: la loro comunit\u00e0, parte di una rete sparsa in tutto il mondo, \u00e8 pi\u00f9 antica della storia, e da sempre lavora per tramandare conoscenza al resto dell'umanit\u00e0; per proteggersi dai pericoli esterni, essi hanno sviluppato delle sorte di poteri mentali (come le proiezioni degli yeti). Affascinato dal racconto, Tobey decide di restare, e di consacrare la sua vita al monastero.&lt;br&gt;\nAnni dopo, nel 1953, Tobey ha ormai superato la mezza et\u00e0. Dopo una vita di studi e di meditazione, \u00e8 pronto anche lui a dar sfoggio dei poteri, e si palesa come \"metch-kangmi\" alla spedizione di Edmund Hillary. \n\"L'uomo della Somalia\" (Hugo Pratt).\nTrama: \n\"L'uomo di Harlem\" (Guido Crepax).\nTrama: Una sera, il contrabbassista afro-americano Little Johnny Lincoln incrocia per caso in strada una giovane, bellissima caucasica, Polly, in fuga da un malintenzionato che il musicista mette K.O. La donna \u00e8 una prostituta, ed ha assistito a un omicidio perpetrato dal suo protettore, l'uomo che Johnny ha steso. Lincoln la porta con s\u00e9 nella sua abitazione, ad Harlem, per tenerla al sicuro; contro il parere di sua madre, con cui vive, e della stessa Polly, entrambe consce del fatto che una bianca in un quartiere di neri creer\u00e0 inevitabilmente delle tensioni. Johnny per\u00f2 si \u00e8 segretamente innamorato della donna, e non vuol sentire ragioni.&lt;br&gt;\nInfine, Polly si fa convincere, visto che anche lei inizia a nutrire dei sentimenti; ma quando scopre che Lincoln ha una fidanzata, decide di scappare e di denunciare il suo protettore alla polizia. Se non fosse che in strada viene intercettata dall'uomo, che la uccide in mezzo alla folla. Quella sera anche Johnny, di ritorno dal lavoro e ignaro della fuga di Polly, rischia di fare una brutta fine, inseguito da un'auto alla cui guida c'\u00e8 il pappone. Per fortuna, il malvivente riesce soltanto a distruggergli il contrabbasso. Arrivato a casa, Lincoln scopre l'amara verit\u00e0: deciso a vendicare Polly, acquista una pistola; ma proprio quando riesce a rintracciare il criminale, questi viene ucciso davanti ai suoi occhi da un altro gangster, evidentemente un suo rivale.&lt;br&gt;\nPrivato della possibilit\u00e0 di vendicarsi e, senza pi\u00f9 uno strumento, anche di lavorare, Johnny viene contattato in un momento di sconforto da un amico, che gli presta un nuovo contrabbasso. Nel finale, suona felice\u00a0\u2013 nonostante tutto.\nLa storia \u00e8 intervallata da una serie di vignette in bianco e nero in cui \u00e8 rappresentato Charlie \"Bird\" Parker nell'atto di suonare alcuni dei suoi molti pezzi celebri: una sorta di colonna sonora \"muta\" alle vicende narrate.\n\"L'uomo del New England\" (Dino Battaglia).\nTrama: Christopher Nightly, un giovane giocatore d'azzardo di Liverpool, per sfuggire ai debitori inferociti sale a bordo di un bastimento diretto in New England. L'uomo non pu\u00f2 pagarsi il viaggio, e cos\u00ec il capitano Monck, che pure lo prende in simpatia, una volta arrivati a Boston lo cede per un anno ad alcuni cacciatori di pelli, i fratelli Sam e Peter Hunter. Subito per\u00f2 cominciano i guai: la baracca dei due viene attaccata dagli indiani delle trib\u00f9 del lago St. Francis; Sam d\u00e0 istruzione a Chris affinch\u00e9 possa raggiungere poco pi\u00f9 a nord l'avamposto del maggiore Roberts per dare l'allarme, ma mentre si allontana il giovane vede i pellerossa trucidare i cacciatori. Non senza imprevisti, Chris raggiunge Roberts, il quale lo arruola seduta stante nel suo corpo di ranger.&lt;br&gt;L'obiettivo di Rogers \u00e8 radere al suolo il villaggio di St. Francis: muovendosi con difficolt\u00e0 negli ambienti circostanti, il gruppo raggiunge arriva a destinazione e, nel corso di una notte insanguinata, stermina la popolazione e d\u00e0 fuoco alle abitazioni. Isolati in una zona con poca selvaggina, i ranger decidono di dividersi per battere un territorio pi\u00f9 ampio e cercare rifornimenti, nell'attesa di poter tornare al forte. Con un bel mucchietto d'oro reperito a St. Francis in tasca, Chris decide di averne abbastanza, e lascia i due compagni che gli erano stati assegnati.&lt;br&gt;Qualche tempo dopo, il giovane \u00e8 di nuovo a Boston, dove rincontra il capitano Monck, al quale aveva promesso che si sarebbe servito di lui per il viaggio di ritorno. L'esperienza americana per\u00f2 ha profondamente cambiato Chris: con la scusa di una partita a carte, si fa ripulire apposta da Monck, e senza pi\u00f9 denaro \u00e8 \"costretto\" a rinunciare al viaggio, e a continuare a girare per il New England.\n\"L'uomo del Bengala\" (Guido Buzzelli).\nTrama: Una notte, Raven, impiegato della Compagnia delle Indie orientali, uccide in un raptus il superiore, che aveva trovato le prove di sue malversazioni. Per un caso, l'indiano Suki passa sotto la finestra dalla quale Raven butta gi\u00f9 l'uomo; entrato nell'ufficio, propone a questi di aiutarlo a scappare, dietro compenso. Mentre i due attraversano la citt\u00e0 per raggiungere la campagna, assistono a una cerimonia \"sati\", durante la quale una vedova sta per essere immolata. Come preso da una sorta di trance, Raven si innamora seduta stante della sconosciuta, e improvvisamente balza sulla pira e la porta via, inseguito dalla folla urlante. I due si rifugiano in un tempio della dea K\u0101l\u012b: Raven non \u00e8 consapevole di aver violato un luogo sacro, e dunque la donna si mette a pregare per la sua salvezza; poi si ricongiungono con Suki, ed escono dalla citt\u00e0, dove si aggregano a una carovana di mercanti.&lt;br&gt;La donna si chiama Sitah, e fra lei e Raven scocca una strana passione, che per l'uomo \u00e8 pi\u00f9 un'ossessione. Suki se ne accorge e intima il suo padrone di mandarla via, ma questi per tutta risposta lo caccia dal gruppo. Subito le cose volgono al peggio: i mercanti sono preda dell'assalto di strangolatori \"thug\", che rapiscono Sitah; Raven si salva, anche grazie a Suki, che non l'aveva mai perso di vista, e decide di attaccare il tempio dei fanatici. Nel corso di una lotta furiosa i due ne uccidono e ne mettono in rotta molti. Come Raven fa per avvicinarsi a Sitah, questa si disintegra, e la dea K\u0101l\u012b in persona si palesa a lui, dicendo di aver usato la donna per attirarlo in trappola e punire la sua empiet\u00e0. Mentre il tempio crolla, seppellendolo vivo, Suki scappa, con le tasche piene dell'oro trafugato ai \"thug\".\n\"L'uomo di Canudos\" (Jo Oliveira).\nTrama: Il giovane contadino Francisco decide di diventare un \"Canga\u00e7o\" dopo che la sua famiglia viene sterminata da un signorotto locale, il colonnello Furtado. Passato qualche mese, finalmente riesce a vendicarsi e a uccidere l'aguzzino. Soddisfatto, saluta i compagni e abbandona la vita da brigante.&lt;br&gt;\nMentre sta chiedendosi cosa fare nel suo futuro, Francisco scorge una folla di persone in processione: sono contadini che hanno deciso di mollare tutto per raggiungere la comunit\u00e0 religiosa e civile di Ant\u00f4nio Conselheiro, a Canudos. Senza niente da perdere, Francisco si unisce a loro, e durante il lungo viaggio conosce anche una giovane di cui si innamora, ricambiato. Infine, il gruppo raggiunge la cittadina.&lt;br&gt;La predica di Conselheiro accende il cuore di Francisco, che gli proclama senza indugio la sua fedelt\u00e0, e che per questo viene nominato \"capit\u00e3o\" dell'esercito di Canudos, anche grazie all'esperienza in combattimento acquisita come \"cangaceiro\". La comunit\u00e0 \u00e8 infatti da mesi minacciata dalle autorit\u00e0, che vorrebbero distruggerla, e un drappello \u00e8 anzi in procinto di raggiungerla. La prima battaglia di Francisco \u00e8 un grande successo, forse perfino troppo: la notizia della clamorosa rotta dei soldati raggiunge i piani alti, dove si prepara una spedizione punitiva.&lt;br&gt;\nFrancisco non sta con le mani in mano e organizza la difesa, trovando anche il tempo per sposarsi con la moglie, incinta, con la benedizione di Conselheiro. La felicit\u00e0 dura poco: quando arriva l'esercito, si tratta affinch\u00e9 donne e bambini possano uscire illesi, ma gli uomini restano in Canudos e combattono per molte settimane, durante le quali muore\u00a0\u2013 per cause naturali\u00a0\u2013 anche Conselheiro, il 22 settembre 1897. Francisco assume la guida, ma le forze nemiche sono soverchianti, e il villaggio \u00e8 distrutto il 5 ottobre.&lt;br&gt;\nQualche anno dopo, la moglie di Francisco racconta al figlio nel frattempo nato la storia dell'eroico pap\u00e0, e il bambino giura che un giorno anche lui combatter\u00e0 per la sua terra.\n\"L'uomo di Cuba\" (Fernando Fern\u00e1ndez).\nTrama: Sergio Masetti \u00e8 un italiano di mezza et\u00e0 che da giovane ha fatto il Risorgimento al seguito dei Mille, e che ora si \u00e8 trasferito a Cuba, dove esercita la professione di medico.&lt;br&gt;\nNel corso di un giro fra i boschi si imbatte in un mucchio di cadaveri, quel che resta di uno spaventoso massacro di cui gli narra l'unico superstite, Juan Guti\u00e9rrez; nello scontro \u00e8 perito il presidente degli insorti cubani, Jos\u00e9 Mart\u00ed, ed \u00e8 stato ferito il generalissimo M\u00e1ximo G\u00f3mez. Dopo essersi rimesso, Juan scappa dalla casa di Masetti, temendo di poter essere scoperto dalle pattuglie spagnole; non prima di aver chiesto al dottore di recapitare per conto suo un messaggio a G\u00f3mez, nascosto sulle alture.&lt;br&gt;\nPur essendo formalmente neutrale, in quanto cittadino straniero, da vecchio garibaldino qual \u00e8 Masetti simpatizza per i cubani, e decide di adempiere alla missione. Lungo la strada incontra una giovane ribelle, Maria, per un caso proprio la sorella di Juan, che acconsente ad accompagnarlo, e di cui presto si innamora, ricambiato. I due giungono infine al comando militare: G\u00f3mez \u00e8 sinceramente stupito della lealt\u00e0 di Masetti, e gli chiede di unirsi ai combattenti; ma l'italiano rifiuta, rivendicando la propria apoliticit\u00e0, e saluta Maria.&lt;br&gt;\nPassano i mesi, durante i quali Masetti continua a prestare soccorso indifferentemente a cubani e a spagnoli; e un paio di anni dopo, nel febbraio 1898, il dottore \u00e8 a L'Avana, dove \u00e8 da poche settimane sbarcata la USS Maine, una nave americana in visita di cortesia. Una misteriosa esplosione alle 21:40 del 15 febbraio a bordo della corazzata convince il presidente McKinley a cedere alle pressioni degli interventisti, e a dichiarare guerra alla Spagna. Nel giugno, con l'aggravarsi della situazione, Masetti decide di scappare e di ricongiungersi con Maria, che non ha mai dimenticato. Ma lungo la strada il conflitto lo costringe rimandare l'attesa incontro e a combattere: Masetti si unisce agli americani, e partecipa alla liberazione dell'isola.&lt;br&gt;\nFinalmente, il 17 luglio la Spagna capitola. Cuba non ottiene l'indipendenza agognata\u00a0\u2013 non ancora \u2013, finendo sotto la sfera d'influenza degli Stati Uniti; ma Masetti ritrova la sua Maria.\n\"L'uomo del Khyber\" (Attilio Micheluzzi).\nTrama: Reginald Winkie \u00e8 un giovane eurasiano di Lahore, commesso di banca di belle speranze. Almeno fino a quando una delle sue innumerevoli amanti, la nobile Janet Brickbats, non viene assassinata. I sospetti della buona societ\u00e0 inglese razzista cadono subito su di lui, che scappa e fa perdere le sue tracce; non prima di aver scoperto per conto suo che a uccidere la donna \u00e8 stato l'ufficiale inglese Lowndes, geloso della relazione che Winkie aveva con un'altra ragazza.&lt;br&gt;\nQualche giorno dopo, il 15 luglio, Lowndes \u00e8 fra i soldati che partono da Lahore per Kabul al seguito di sir Pierre-Louis Napoleon Cavagnari, incaricato dal governo di prendere contatti con l'emiro Ayub Khan per stabilire una testa di ponte inglese in Afghanistan. Il temuto viaggio attraverso il passo Khyber, infestato dai guerrieri Pathans, \u00e8 in realt\u00e0 tranquillo, e alla fine del mese la spedizione entra in citt\u00e0; ma la situazione \u00e8 molto tesa, visto che gli abitanti afghani non hanno intenzione di accettare la presenza britannica.&lt;br&gt;Nel frattempo, arriva a Kabul anche Winkie, che ha ormai perso i vestiti e i connotati che\u00a0\u2013 s'illudeva\u00a0\u2013 lo facevano sembrare un inglese, ed \u00e8 diventato a tutti gli effetti un indiano.&lt;br&gt;\nIl 3 settembre scoppia la rivolta. Winkie aiuta gli insorti, e approfitta della sommossa per vendicarsi di Lowndes, nel caos generale; per un caso, assiste anche alla morte di Cavagnari\u00a0\u2013 abbattuto da un cecchino \u2013, che frequentava personalmente a Lahore quando ancora era incensurato, e che gli consegna prima di spirare un foglietto. La rivolta popolare si conclude con il massacro dell'intera guarnigione, ma Winkie \u00e8 ormai uscito dalla citt\u00e0.&lt;br&gt;\nLa notizia della strage di Kabul si diffonde, e una spedizione punitiva viene organizzata gi\u00e0 ai primi di ottobre, guidata dal generale Frederick Roberts. Winkie decide di andargli incontro; lungo la strada, scopre che gli afghani stanno tendendo un agguato agli inglesi, e quando \u00e8 in vista della colonna riesce ad avvertirli della trappola, venendo per\u00f2 abbattuto da una pallottola. Prima di morire, consegna all'ufficiale Wilkinson\u00a0\u2013 per una beffa del destino, il marito cornificato della defunta Janet Brickbats\u00a0\u2013 il foglietto di Cavagnari: una lista delle spie russe di stanza in India.\n\"L'uomo delle Filippine\" (Ivo Milazzo).\nTrama: Il tenente Arnold, del XVI fanteria, accompagna il distinto James \"Jim\" Stappleton\u00a0\u2013 un civile\u00a0\u2013 e l'indigeno Jolo\u00a0\u2013 il servitore di questi\u00a0\u2013 a Bagsak, dove si trova il comando militare statunitense. Stappleton, uomo intelligente e sensibile alla causa dell'indipendenza filippina, vuol rincontrare il suo vecchio amico, il colonnello Harris, che dirige le operazioni nell'area. Il viaggio \u00e8 drammaticamente fermato da un attacco di \"juramentados\", ribelli fanatici pronti al martirio a tutti i costi, pur di infliggere danni agli americani. Il plotone di Arnold non subisce molte perdite, ma sul campo rimangono i tantissimi cadaveri degli assalitori, abbattuti dai soldati\u00a0\u2013 con sconcerto di Jim\u00a0\u2013 utilizzando armi caricate con pallottole dum-dum, ufficialmente messe al bando dal Congresso.&lt;br&gt;\nL'arrivo al campo riporta un po' di quiete, e Stappleton ha modo di salutare l'amico Harris. Il molto tempo passato dal loro ultimo incontro ha contribuito per\u00f2 inevitabilmente ad allontanarli: bench\u00e9 non approvi del tutto i metodi del tenente Arnold, Harris \u00e8 comunque un convinto sostenitore dell'occupazione americana, e Jim se ne rammarica. Il colloquio \u00e8 interrotto dall'arrivo di un indigeno, che reca una buona notizia: il pi\u00f9 importante \"datu\" (capo) della zona, Mustapha, ha acconsentito a un incontro di pace. Harris invita Stappleton alla cerimonia, che per\u00f2 si rivela una trappola: la polveriera del campo viene fatta saltare il aria, il colonnello \u00e8 ucciso da un filippino, e Arnold, impiegando una mitragliatrice nuova di zecca caricata con dum-dum, falcidia i ribelli e cattura il \"datu\".&lt;br&gt;\nIl giorno dopo, Stappleton si reca nell'ufficio di Arnold, che ormai ha preso il comando, e lo scopre intento a torturare il \"datu\". Sconvolto, lo affronta, ma viene messo K.O. e si risveglia ore dopo, accudito amorevolmente da Jolo. Quando Jim confessa al giovane servitore di averlo scorto la sera prima intento a dare fuoco alla polveriera, Jolo afferra una pistola e gliela punta contro, ma viene abbattuto senza fiatare da Harris, appena entrato nella stanza. Furibondo, Stappleton gli rivela che la pistola era scarica, e gli assicura che finir\u00e0 davanti alla corte marziale per i suoi crimini: Jim \u00e8 infatti in segreto un membro della commissione d'inchiesta di Samar.\nLo sceneggiatore Giancarlo Berardi immagina che Stappleton abbia scritto un libro che racconta la vicenda di Mindanao, \"A man from Philippines\": nell'epilogo dell'album, ambientato nel 1971, un giovane tenente lo legge, prima di recarsi nelle vesti di \"military prosecutor\" al processo a carico del tenente William L. Calley jr., il responsabile del massacro di My Lai durante la guerra del Vietnam.\n\"L'uomo del Grande Nord\" (Hugo Pratt).\nTrama: Jesuit (\"gesuita\") Joe\u00a0\u2013 ma il suo vero nome \u00e8 Joseph Montour Riel, nipote del celebre Louis Riel \u2013 \u00e8 un \"M\u00e9tis\", mezzo \"Mohawk\" e mezzo francese. Porta la divisa delle Giubbe rosse, ma non \u00e8 un poliziotto, e l'ha semplicemente trovata in un rifugio. Joe \u00e8 invece uno psicopatico, capace di alternare momenti di generosit\u00e0 ad altri di violenza eccessiva e gratuita: come quando, attraversando un bosco pieno di uccelli che cantano, li abbatte perch\u00e9 c'\u00e8 \"troppa felicit\u00e0\" nei loro cinguettii.&lt;br&gt;\nIl volume \u00e8 strutturato in maniera episodica, seguendo i suoi vagabondaggi per le distese innevate del Canada. Dopo essersi battuto con alcuni uomini che volevano ucciderlo ed averli scalpati, Joe salva un bambino bianco che stava per essere sacrificato da un indiano suo rapitore; quindi lo affida una coppia di \"Inuit\" affinch\u00e9 lo accudisca, rifiutando di riconsegnarlo ai genitori biologici perch\u00e9, se hanno permesso che fosse sequestrato, \"non lo meritano\".&lt;br&gt;Joe raggiunge in seguito un piccolo insediamento sulle rive di Artillery Lake e fa visita al parroco locale, padre La Salle. Il meticcio frequentava il suo catechismo quand'era giovane, e si ricorda dei suoi sermoni sulla penitenza: ritenendo che il prelato sia troppo tranquillo, lo pugnala a una mano affinch\u00e9 provi realmente il dolore di cui tanto si riempiva la bocca. Proprio mentre lascia la chiesa, tuttavia, Joe viene avvicinato da un'altra Giubba rossa, che gli affida l'incarico che sarebbe spettato a un tale sergente Fox, il quale per\u00f2 non si vede da giorni: ovvero scortare due criminali, i coniugi Thorpe, fino a Fort Resolution; Joe apparentemente accetta, ma lungo la strada li libera, affermando di non aver nulla di personale contro di loro.&lt;br&gt;\nIl \"M\u00e9tis\" raggiunge quindi una capanna isolata nel bosco, dove \u00e8 tenuta prigioniera, da due cercatori d'oro, sua sorella: Joe massacra i rapitori, e spara anche alla donna, colpevole, a suo dire, di essersi concessa ai due bianchi. Poco lontano, assiste in una radura alla tortura di un uomo da parte di alcuni indiani: \u00e8 Jim Cashel, il padre del bambino salvato tempo addietro da Joe, che da settimane vaga in cerca del piccolo. Gli indiani credono che sia stato lui a eliminare il rapitore loro compagno e vogliono vendicarsi, ma Joe li falcidia e salva il prigioniero; non rivela per\u00f2 a Cashel della sorte del figlio, abbandonandolo in mezzo alla tormenta.&lt;br&gt;\nInfine, Joe si imbatte in mezzo alla neve in un poliziotto, mezzo morto a causa del freddo. Dopo averlo portato in un rifugio, scopre che l'uomo \u00e8 proprio il sergente Fox: stava cercando di raggiungerlo, messo sulle sue tracce dalla Giubba rossa di Artillery Lake, per cercare insieme il bambino dei Cashel. I due decidono di cooperare (Joe non gli dice di essersi gi\u00e0 occupato della cosa), ma la mattina seguente Fox svela le sue carte, dicendo di essere perfettamente al corrente dei crimini del meticcio, e di sapere che non \u00e8 un vero poliziotto: la divisa di cui si appropri\u00f2 era infatti la sua. Fox vuol condurlo a Fort Resolution affinch\u00e9 riceva un regolare processo, visto che l'uomo gli ha comunque salvato la vita, e ha effettivamente anche compiuto del bene nel suo vagabondare: per dimostrargli di fidarsi, lungo la strada Fox gli leva le manette, prima di proseguire. Al che, Joe gli risponde che lui va \"in direzione opposta\". I due uomini fissano per lunghi attimi l'unico fucile a loro disposizione, prima di gettarsi su di esso per sopraffarsi vicendevolmente: in fuori campo si sente uno sparo, e il lettore pu\u00f2 solo immaginare cos'\u00e8 successo per davvero.\n\"L'uomo del Giappone\" (Robert Gigi).\nTrama: Ugaki \u00e8 un \"r\u014dnin\": il suo padrone (\"daimy\u014d\") \u00e8 stato ucciso, ma egli non si \u00e8 suicidato a sua volta (\"seppuku\"), come prescrive il codice d'onore dei \"samurai\" (\"bushid\u014d\"), perch\u00e9 prima di morire il \"daimy\u014d\" gli ha chiesto di continuare a vivere per vendicarlo.&lt;br&gt;\nDopo aver combattuto contro un vampiro, Ugaki incontra i samurai del \"daimy\u014d\" Kanenaga: questi \u00e8 stato ferito a seguito dello scontro con alcuni briganti, che gli hanno sottratto un forziere pieno di preziosi, e soprattutto l'amato figlio. Con uno stratagemma, Ugaki penetra nel covo dei banditi e rapisce una donna, potendo cos\u00ec organizzare il giorno successivo uno scambio di ostaggi. Grato per il soccorso prestatogli, Kanenaga chiede a Ugaki di mettersi al suo servizio, garantendogli in cambio aiuto per i suoi propositi di vendetta.&lt;br&gt;\nI mesi per\u00f2 passano, e Kanenaga non sembra ricordarsi della parola data. Un giorno d'inverno, Ugaki viene contattato da alcuni \"samurai\" convertiti al cristianesimo. Il loro capo, \u014cishi, chiede a Ugaki di unirsi a loro: stanno recandosi nei pressi della citt\u00e0 di Shimabara, per rinfoltire i ranghi del \"r\u014dnin\" cristiano Masuda Shir\u014d, il quale sta organizzando una rivolta contro lo \"sh\u014dgun\" Tokugawa. I rivoltosi sono perlopi\u00f9 contadini, e c'\u00e8 bisogno di uomini d'arme che sappiano addestrarli. Anche loro promettono a Ugaki aiuto per la sua vendetta, che decide di accettare, bench\u00e9 personalmente resti fedele allo shintoismo.&lt;br&gt;\nIl gruppetto sbarca a Amakusa, un'isola vicino a Shimabara scelta da Shir\u014d come suo quartier generale. Dopo alcune scaramucce con i soldati regolari, i \"samurai\" riescono a incontrarsi con il \"r\u014dnin\", e incominciano a organizzare le operazioni, visto che le truppe dello \"sh\u014dgun\" si avvicinano. Le prime battaglie campali sono un successo; tuttavia, ogni volta i sopravvissuti riescono ad asserragliarsi nelle numerose fortezze sparse per la regione e i ribelli, non disponendo di artiglieria, non riescono a penetrarvi e a regolare davvero i conti. Ugaki, che pure continua a combattere, sente che le numerose perdite subite dai ribelli sono sempre pi\u00f9 inutili, e inizia a dubitare delle capacit\u00e0 dei capi.&lt;br&gt;\nPer sbollentare la tensione, Shir\u014d manda Ugaki in missione pi\u00f9 a sud, per cercare di reclutare nuovi alleati. Tuttavia, l'imbarcazione che lo trasporta fa naufragio: morti gli altri membri della spedizione, solo Ugaki viene salvato da un contadino, che lo nota su una spiaggia. Dopo essere rimasto comatoso per molto tempo, quando si risveglia decide di tornare ad Amakusa. Il viaggio \u00e8 irto di pericoli, e quando finalmente raggiunge la meta Ugaki viene a scoprire che la rivolta \u00e8 stata domata nell'aprile del 1638, e che i capi sono tutti morti.&lt;br&gt;\nUgaki torna a vagare senza meta, nella speranza di poter un giorno vendicare il suo daimy\u014d.\n\"L'uomo di Rangoon\" (Ferdinando Tacconi).\nTrama: Il pilota Smiley convince l'amico Duke ad arruolarsi assieme a lui nel corpo delle \"Tigri Volanti\", visto che la paga \u00e8 molto generosa. Duke lavorava anch'egli come pilota\u00a0\u2013 acrobatico \u2013, ma la sua carriera si \u00e8 interrotta a causa di uno stupido incidente provocato dall'ex-fiamma, la svampita Rosie. Per una beffa della sorte, arrivati nella base di Rangoon Duke scopre tuttavia con disperazione che anche Rosie si \u00e8 arruolata, come infermiera. Comunque, i mesi passano in fretta: sia Duke sia Smiley sono piloti eccezionali, e riescono ad abbattere con successo numerosi aerei giapponesi, a dispetto del fatto che gli apparecchi americani siano meno performanti.&lt;br&gt;\nUn giorno, mentre \u00e8 in congedo a Rangoon, Duke conosce una giovane e bella cinese, simpatizzante dei giapponesi, che cerca di corromperlo per rivelargli informazioni sugli americani. L'arrivo di Smiley e Rosie le rompe le uova nel paniere, e la donna scappa, con grande dispiacere di Duke, che\u00a0\u2013 forse\u00a0\u2013 avrebbe volentieri ceduto. I tre tornano al campo, con Duke visibilmente arrabbiato, proprio mentre la base \u00e8 sotto attacco: saliti sugli apparecchi, Duke e Smiley affrontano i nemici, ma il primo ha altri pensieri per la testa, e la sua negligenza fa s\u00ec che l'aereo dell'amico venga abbattuto, e Smiley ucciso.&lt;br&gt;\nAnche quello di Duke \u00e8 colpito, ma il pilota riesce a paracadutarsi, venendo per\u00f2 catturato da un drappello di giapponesi, che lo porta nella tenuta della giovane ragazza conosciuta a Rangoon. La cinese inizia a torturarlo, ma l'intrepida Rosie, sfidando ogni buon senso per amore di Duke, riesce a penetrare da sola nel complesso e a salvare l'amato. I due si rimettono insieme, e Duke giura che d'ora in poi combatter\u00e0 in nome dell'amico caduto."}
{"id": "2750008", "revid": "80339", "url": "https://it.wikipedia.org/wiki?curid=2750008", "title": "Sibai", "text": ""}
{"id": "2750009", "revid": "6923", "url": "https://it.wikipedia.org/wiki?curid=2750009", "title": "International Rally Challenge", "text": ""}
{"id": "2750012", "revid": "287204", "url": "https://it.wikipedia.org/wiki?curid=2750012", "title": "Soldier On", "text": "Soldier On \u00e8 una canzone della band punk rock Inglese Dogs. Pubblicata il 13 novembre 2006, la canzone \u00e8 stata successivamente inserita nel secondo album della band: Tall Stories from Under the Table. Ha raggiunto la 149\u00aa posizione nella Official Singles Chart."}
{"id": "2750013", "revid": "47767", "url": "https://it.wikipedia.org/wiki?curid=2750013", "title": "Timea Nagy", "text": ""}
{"id": "2750015", "revid": "171091", "url": "https://it.wikipedia.org/wiki?curid=2750015", "title": "Valli arpitane", "text": ""}
{"id": "2750017", "revid": "1543377", "url": "https://it.wikipedia.org/wiki?curid=2750017", "title": "Guy de La Brosse", "text": "Biografia.\nGuy de La Brosse, medico di Luigi XIII, ottiene il 6 luglio 1626 l'autorizzazione dal re di creare a Parigi, un giardino di Piante medicinali destinato alla coltivazione delle piante utili alla medicina per sostituire quello di Montpellier creato da Enrico IV. Ma questo progetto procede a rilento perch\u00e9 la Facult\u00e9 de m\u00e9decine de Paris lo considera come un concorrente delle sue attivit\u00e0, tanto pi\u00f9 che La Brosse desidera anche istituirvi corsi di botanica e di chimica.\nQuesto giardino, che sar\u00e0 chiamato Jardin du roi e che diventer\u00e0 a partire dal 1793 il Museo nazionale di storia naturale di Francia, sar\u00e0 inaugurato ufficialmente solo nel 1640, cinque anni dopo la sua effettiva creazione. Per calmare la facolt\u00e0, il re autorizza un insegnamento privo di diplomi e la possibilit\u00e0 di scegliere i professori viene lasciata all'intendente del giardino.\nLa Brosse pubblica \"Dessin du Jardin Royal pour la culture des plantes m\u00e9dicinales\", nel 1628 (pubblicato nuovamente con cinquanta tavole supplementari nel 1640), \"De la Nature, vertu et utilit\u00e9 des plantes et dessin du Jardin Royal de M\u00e9decine\", nel 1631, \"Avis pour le Jardin royal des plantes\" e nel 1636 la \"Description du Jardin royal des plantes m\u00e9dicinales, contenant le catalogue des plantes qui y sont \u00e0 pr\u00e9sent cultiv\u00e9es et le plan du jardin\". Aveva in progetto l'uscita di un \"Recueil des plantes du Jardin du Roi\" (\"Raccolta delle piante del Giardino del Re\") accompagnato da quattrocento tavole in rame ad opera di Abraham Bosse, ma la morte impedisce a La Brosse di portarlo a termine.\nGli eredi di Guy de La Brosse vendono le tavole in rame ad un calderaio per il solo peso del metallo. Guy-Crescent Fagon, successore di La Brosse al posto di intendente del Giardino del re, ne ritrova a stento una cinquantina. Finalmente, S\u00e9bastien Vaillant e Antoine de Jussieu ne effettuano un tiraggio limitato a 24 esemplari!\nOmaggi.\nNel 1837 la rue Guy-de-La-Brosse \u00e8 aperta a Parigi nei pressi del Jardin des plantes e della facolt\u00e0 di scienze di cui gli edifici attigui prendono ugualmente il nome del botanico."}
{"id": "2750018", "revid": "2134764", "url": "https://it.wikipedia.org/wiki?curid=2750018", "title": "Jakub Wojciechowski", "text": "Carriera.\nClub.\nAnche se originario di \u0141\u00f3d\u017a, Polonia, viene considerato di formazione italiana essendo cresciuto nelle giovanili della Benetton Treviso. Alle finali nazionali Under 19 del 2009, ha contribuito alla conquista dello scudetto di categoria da parte della formazione della Marca.\n\u00c8 inserito, senza valutazione, nei ranking per il draft NBA 2009.\nDopo aver iniziato la stagione 2009-2010 nell'Assigeco Casalpusterlengo (Legadue) realizzando 6,1 punti di media a partita in 15 minuti di utilizzo, il 28 gennaio 2010 viene ceduto al Basket Brescia Leonessa (A Dilettanti), squadra nella quale debutta il 30 gennaio nel derby contro la Tezenis Verona, realizzando 8 punti. A seguito della gara ci furono polemiche sull'effettiva regolarit\u00e0 del trasferimento di Wojciechowski nel capoluogo lombardo, che portarono alla sospensione del verdetto sportivo, omologato poi il 9 febbraio una volta accertata l'effettiva regolarit\u00e0 dell'affare. \nCon la Centrale del Latte gioca un buon finale di stagione, realizzando 11 punti e 5,5 rimbalzi con il 69,4% da due punti.\nNell'estate successiva partecipa con la Polonia agli Europei U20 e, anche a seguito delle buone prestazioni fornite, viene inserito stabilmente nel roster della Benetton per la stagione 2010-11. Per lui la stagione riserva 30 gare a referto di cui 20 effettivamente giocate, con 58 punti realizzati e 21 rimbalzi conquistati.\nNel febbraio 2012 viene firmato dall'Enel Brindisi di coach Piero Bucchi, che per sopperire alla partenza di Mitchell Poletti ha scelto di puntare sul giovane polacco.\nIl 9 agosto 2012 si trasferisce alla PMS Torino nella prima stagione torinese mette a segno 601 punti in 41 partite con 366 rimbalzi conquistati. A fine stagione arriva la vittoria della Divisione Nazionale A che vale il titolo di Campioni d'Italia Dilettanti e la promozione in Legadue.\nLa stagione 2013-14 inizia in ritardo per il giocatore polacco a causa dell'operazione all'anca che lo obbliga a saltare tutta la pre-season della PMS Torino e la parte iniziale del campionato.\nL'8 luglio 2015 Wojciechowski firma un contratto per la stagione 2015-16 con la Pallacanestro Cant\u00f9.\nIl 30 giugno 2016 esce dal contratto con la Pallacanestro Cant\u00f9, firmando il 5 luglio dello stesso anno con la Vanoli Cremona.\nIl 2 luglio 2018, Wojciechowski torna alla New Basket Brindisi.\nIl 15 gennaio 2021 firma un contratto fino al termine della stagione con la Pallacanestro Olimpia Milano.\nNazionale.\nNel 2008 con la Nazionale polacca ha partecipato ai Campionati Europei Under-18 vincendo la medaglia di bronzo. Nel 2009 ed anche nel 2010 ha vinto la medaglia di bronzo con la Nazionale polacca ai Campionati Europei Under-20 B."}
{"id": "2750019", "revid": "256896", "url": "https://it.wikipedia.org/wiki?curid=2750019", "title": "Nanthela", "text": "Nanthela \u00e8 un ex-genere di ragni appartenente alla famiglia Liphistiidae dell'ordine Araneae.\nLa seconda parte del nome deriva dal greco , \"thel\u00e8\", che significa \"capezzolo\", proprio ad indicare la forma che hanno le filiere che secernono la ragnatela.\nTassonomia.\nLa tassonomia di questo genere \u00e8 stata alquanto controversa: la specie tipo venne definita su esemplari denominati \"Heptathela tonkinensis\" dall'aracnologo William Syer Bristowe; tale classificazione \u00e8 basata su una presunta apomorfia maschile; se Heptathela cucphuongensis, descritta da Hirotsugu Ono nel 1999, finora nota solo per esemplari femminili, risulter\u00e0 appartenere a questo gruppo, cambier\u00e0 di nuovo la denominazione del genere in \"Vinathela\".\nNel 2011 un lavoro degli aracnologi Schwendinger e Ono del 2011, ha accorpato questo genere ad Heptathela \nAttualmente, a giugno 2012, le due specie attribuite a questo genere sono state ridenominate come appartenenti al genere Heptathela :"}
{"id": "2750021", "revid": "628767", "url": "https://it.wikipedia.org/wiki?curid=2750021", "title": "Distretto di Saptari", "text": " \nIl distretto di Saptari \u00e8 un distretto del Nepal, in seguito alla riforma costituzionale del 2015 fa parte della provincia No. 2. \nIl capoluogo \u00e8 Rajbiraj.\nGeograficamente il distretto appartiene alla zona pianeggiante del Terai.\nIl principale gruppo etnico presente nel distretto sono gli Yadav.\nMunicipalit\u00e0.\nIl distretto \u00e8 suddiviso in diciotto municipalit\u00e0, nove sono urbane e nove sono rurali:"}
{"id": "2750023", "revid": "29193516", "url": "https://it.wikipedia.org/wiki?curid=2750023", "title": "Chiese greco cattoliche", "text": ""}
{"id": "2750024", "revid": "110157", "url": "https://it.wikipedia.org/wiki?curid=2750024", "title": "Junge Roemer", "text": "Junge Roemer \u00e8 il secondo album del cantante austriaco Falco, pubblicato per le etichette Gig e BMG nel 1984.\nDall'album sono state estratte come singolo l'omonima \"Junge Roemer\", \"Nur mit dir\" e \"Kann es Liebe sein?\"."}
{"id": "2750028", "revid": "1272592", "url": "https://it.wikipedia.org/wiki?curid=2750028", "title": "Veloso", "text": ""}
{"id": "2750031", "revid": "29193709", "url": "https://it.wikipedia.org/wiki?curid=2750031", "title": "Svyatoslav", "text": ""}
{"id": "2750033", "revid": "287204", "url": "https://it.wikipedia.org/wiki?curid=2750033", "title": "Peluso", "text": "Peluso \u00e8 un cognome che pu\u00f2 riferirsi a:"}
{"id": "2750041", "revid": "2091899", "url": "https://it.wikipedia.org/wiki?curid=2750041", "title": "Riccardo d'Altavilla", "text": "Biografia.\nRiccardo d'Altavilla nacque intorno al 1045, figlio di Drogone d'Altavilla, conte di Puglia e Calabria, e di Gaitelgrima di Salerno (o \"Altrude\"), principessa longobarda figlia di Guaimario III, principe di Salerno. Fratelli di suo padre erano Guglielmo ed Umfredo d'Altavilla, che assunsero entrambi il titolo di Conti di Apulia e Calabria. Fratellastri del padre erano invece altri due rampolli d'Altavilla: il celebre Roberto il Guiscardo che divenne il primo Duca di Apulia e Calabria e Ruggero I, detto Bosso, Gran conte di Sicilia.\nAlla morte del padre, nel 1051, Riccardo pur essendo l'erede naturale, era ancora troppo giovane per succedergli e il titolo comitale fu assunto dallo zio Umfredo, che spos\u00f2 sua madre, la vedova Gaitelgrima e assunse la tutela del piccolo. Morto il patrigno Umfredo nel 1057, l'altro zio Roberto il Guiscardo, assunse la tutela sia di Riccardo che dei due cugini (nati da Umfredo e dalla sua prima moglie): Abelardo ed Ermanno; a tutti e tre per\u00f2 Roberto il Guiscardo confisc\u00f2 beni e diritti di successione. Nel 1064 Abelardo, ormai ventenne, si ribell\u00f2 al Guiscardo usurpatore, ma Riccardo, anzich\u00e9 allearsi con Abelardo, si alle\u00f2 proprio con Roberto il Guiscardo e l'ultimo zio Altavilla, Ruggero I, combattendo al loro fianco anche in alcune battaglie della campagna di conquista della Sicilia. Di certo egli fu presente alla caduta di Bari, conquistata dal Guiscardo nell'aprile del 1071, e combatt\u00e9 valorosamente contro la parte avversa degli Altavilla ed i loro alleati fra il 1078 e il 1080, anno della morte di Abelardo. Per il sostegno dato alle imprese del Guiscardo fu riconfermato conte di Castellaneta, Oria, Massafra e Mottola.\nNel 1101 fu nominato Siniscalco di Puglia e Calabria dal duca Ruggero Borsa, figlio e successore del Guiscardo.\nNel settembre 1108 invi\u00f2 i suoi cancellieri, l'eunuco Basilio e Il notaio Costantino, quali testimoni del trattato di Devol, che concluse il conflitto tra Boemondo e Alessio I Comneno.\nSpos\u00f2 in prime nozze Altrude, quindi Alvereda (o Alfreda).\nFu titolare di un vasto dominio tra Puglia, Calabria e Campania meridionale, destinato a dissolversi rapidamente dopo la sua morte senza eredi nel 1117. Tale dominio era privo di continuit\u00e0 territoriale, ma questo, se gli richiedeva continui spostamenti da un posto all\u2019altro, non gli imped\u00ec di cercare di consolidarlo anche attraverso un collegamento stretto con le esperienze religiose pi\u00f9 vive in atto nelle aree di suo interesse, grazie a numerose e ricche donazioni che egli fece dal 1081 al 1115 agli istituti dei Benedettini compresi nel territorio della sua contea, agli abati di Bari e del monte Tabor ed alle chiese di Calabria e di Basilicata."}
{"id": "2750042", "revid": "287204", "url": "https://it.wikipedia.org/wiki?curid=2750042", "title": "Nesti", "text": ""}
{"id": "2750045", "revid": "229178", "url": "https://it.wikipedia.org/wiki?curid=2750045", "title": "Winchester model 1887/1901", "text": ""}
{"id": "2750048", "revid": "88740", "url": "https://it.wikipedia.org/wiki?curid=2750048", "title": "Borghesi (disambigua)", "text": ""}
{"id": "2750049", "revid": "111319", "url": "https://it.wikipedia.org/wiki?curid=2750049", "title": "Gianpiero Pastore", "text": ""}
{"id": "2750050", "revid": "228587", "url": "https://it.wikipedia.org/wiki?curid=2750050", "title": "Secondo canale (programma televisivo)", "text": "Secondo canale \u00e8 stato un programma televisivo italiano di genere intrattenimento di Rai 2.\nAlla conduzione del programma era stato chiamato inizialmente Dario Salvatori. Si trattava di un variet\u00e0 analogo a trasmissioni in onda da tempo durante il periodo estivo sulla prima rete RAI (come ad esempio \"Variet\u00e0\", \"Supervariet\u00e0\" e \"DA DA DA\"), che riproponevano i programmi storici del canale. Questa trasmissione era invece composta da spezzoni di filmati tratti dagli storici programmi andati in onda sulla seconda rete della televisione pubblica italiana, commentati dalla voce fuori campo di Dario Salvatori che introduceva ogni filmato. In seguito la presenza di Salvatori \u00e8 stata eliminata ed i filmati si susseguivano senza pi\u00f9 alcun commento. Il programma \u00e8 andato in onda dal 2009, inizialmente nella fascia oraria preserale (19:00-19:30) che occupavano il talent \"X Factor\" ed il reality \"L'isola dei famosi\" quando erano in onda, mentre nel 2010 il programma era stato trasferito dalla fascia preserale alla fascia notturna."}
{"id": "2750051", "revid": "62004", "url": "https://it.wikipedia.org/wiki?curid=2750051", "title": "Campionati europei di ciclismo su strada", "text": "I Campionati europei di ciclismo su strada sono una competizione di ciclismo su strada organizzata dall'Unione europea di ciclismo (UEC), in cui concorrono ciclisti facenti parte dei Paesi membri dell'UEC stessa. Si disputano gare in linea e a cronometro in tre categorie: Junior, Under 23 e, dal 2016, \u00c9lite.\nStoria.\nLa prima edizione \u00e8 stata nel 1995 e nel 1997 furono introdotte le prove a cronometro. Fino al 2004 gareggiava solamente la categoria Under-23. Nel 2005 entrano a far parte del programma le gare per la categoria Junior (et\u00e0 inferiore ai 19 anni) e nel 2016 le gare per la categoria Elite.\nOltre alla medaglia d'oro, al vincitore \u00e8 assegnata una maglia, da indossare per tutta la stagione, di colore blu con una fila di stelle, che ricorda la bandiera europea.\nFormato.\nAttualmente le prove del campionato europeo si svolgono ogni anno tra luglio e agosto nello spazio di cinque giorni. Nel primo giorno la gara di cronometro a squadre per Nazioni, nel secondo giorno si svolgono le prove a cronometro femminile Junior e Under-23 e maschile Junior. Il terzo giorno si svolge la prova a cronometro maschile Under-23. Nel quarto giorno si effettuano le gare in linea femminili Junior e Under-23 e maschile Junior. Il quinto giorno \u00e8 dedicato alla gara in linea maschile Under-23."}
{"id": "2750052", "revid": "287204", "url": "https://it.wikipedia.org/wiki?curid=2750052", "title": "Gael Touya", "text": ""}
{"id": "2750053", "revid": "200568", "url": "https://it.wikipedia.org/wiki?curid=2750053", "title": "Sergei Charikov", "text": ""}
{"id": "2750054", "revid": "111319", "url": "https://it.wikipedia.org/wiki?curid=2750054", "title": "Rouslan Nassiboulline", "text": ""}
{"id": "2750055", "revid": "161374", "url": "https://it.wikipedia.org/wiki?curid=2750055", "title": "Viatcheslav Pozdniakov", "text": ""}
{"id": "2750057", "revid": "1969978", "url": "https://it.wikipedia.org/wiki?curid=2750057", "title": "Emotional", "text": "Emotional \u00e8 il quarto album del cantante austriaco Falco, pubblicato il 23 ottobre 1986 dall'etichetta discografica Gig.\nDall'album sono state estratte come singoli le canzoni \"The Sound of Musik\", \"Coming Home - Jeanny Part II\" e la title-track \"Emotional\".\nCollegamenti esterni.\nLa canzone Kamikaze Cappa, contenuta nell'album come seconda traccia, \u00e8 dedicata al famoso fotografo e cineoperatore di guerra Robert Capa ed il titolo della canzone fa riferimento alla sua tragica morte ,avvenuta il 25 maggio 1954 a Tay Nihn durante la prima guerra d'Indocina a causa del calpestamento accidentale di una mina antiuomo."}
{"id": "2750058", "revid": "29194161", "url": "https://it.wikipedia.org/wiki?curid=2750058", "title": "Comunit\u00e0 tedesche in Russia", "text": ""}
{"id": "2750059", "revid": "1305772", "url": "https://it.wikipedia.org/wiki?curid=2750059", "title": "Me\u017egor'e", "text": "Me\u017egor'e \u00e8 una citt\u00e0 della Russia europea centro-orientale (Repubblica Autonoma della Baschiria). Sorge nel territorio del \"Parco Nazionale degli Urali meridionali\", a breve distanza dalla citt\u00e0 di Beloreck, circa 200\u00a0km ad est della capitale Ufa.\n\u00c8 una delle citt\u00e0 chiuse della Federazione Russa; si compone dei due distinti insediamenti urbani di \"Tatly\" (detta anche \"Beloreck-15\") e \"Solne\u010dnyj\" (detta \"Beloreck-16\" e precedentemente conosciuta come \"Kuz\"elga\")."}
{"id": "2750061", "revid": "339392", "url": "https://it.wikipedia.org/wiki?curid=2750061", "title": "Primo millennio d.C.", "text": ""}
{"id": "2750062", "revid": "29194215", "url": "https://it.wikipedia.org/wiki?curid=2750062", "title": "I millennio d.C.", "text": ""}
{"id": "2750063", "revid": "287204", "url": "https://it.wikipedia.org/wiki?curid=2750063", "title": "Mezgor'e", "text": ""}
{"id": "2750064", "revid": "80339", "url": "https://it.wikipedia.org/wiki?curid=2750064", "title": "Mezhgor'e", "text": ""}
{"id": "2750065", "revid": "80339", "url": "https://it.wikipedia.org/wiki?curid=2750065", "title": "Mezhgorye", "text": ""}
{"id": "2750066", "revid": "80339", "url": "https://it.wikipedia.org/wiki?curid=2750066", "title": "Mezhgorie", "text": ""}
{"id": "2750067", "revid": "80339", "url": "https://it.wikipedia.org/wiki?curid=2750067", "title": "Mezhgorje", "text": ""}
{"id": "2750068", "revid": "80339", "url": "https://it.wikipedia.org/wiki?curid=2750068", "title": "Me\u017egorje", "text": ""}
{"id": "2750069", "revid": "80339", "url": "https://it.wikipedia.org/wiki?curid=2750069", "title": "Beloreck 15", "text": ""}
{"id": "2750073", "revid": "80339", "url": "https://it.wikipedia.org/wiki?curid=2750073", "title": "Beloreck-15", "text": ""}
{"id": "2750074", "revid": "80339", "url": "https://it.wikipedia.org/wiki?curid=2750074", "title": "Beloreck15", "text": ""}
{"id": "2750076", "revid": "80339", "url": "https://it.wikipedia.org/wiki?curid=2750076", "title": "Beloreck16", "text": ""}
{"id": "2750078", "revid": "80339", "url": "https://it.wikipedia.org/wiki?curid=2750078", "title": "Beloreck-16", "text": ""}
{"id": "2750081", "revid": "80339", "url": "https://it.wikipedia.org/wiki?curid=2750081", "title": "Beloreck 16", "text": ""}
{"id": "2750082", "revid": "287204", "url": "https://it.wikipedia.org/wiki?curid=2750082", "title": "Diga di Itaip\u00f9", "text": ""}
{"id": "2750090", "revid": "124400211", "url": "https://it.wikipedia.org/wiki?curid=2750090", "title": "Distretto di Siraha", "text": " \nIl distretto di Siraha \u00e8 una distretto del Nepal, in seguito alla riforma costituzionale del 2015 fa parte della provincia No. 2. \nIl capoluogo \u00e8 Siraha.\nGeograficamente il distretto appartiene alla zona pianeggiante del Terai.\nIl principale gruppo etnico presente nel distretto sono gli Yadav.\nMunicipalit\u00e0.\nIl distretto \u00e8 suddiviso in diciassette municipalit\u00e0, otto sono urbane e nove rurali."}
{"id": "2750095", "revid": "1728", "url": "https://it.wikipedia.org/wiki?curid=2750095", "title": "Rita Boley Bolaffio", "text": "Primi anni.\nNacque Margherita Luzzatto da Angelo Luzzatto e Olga Senigaglia a Trieste. La familia si trasfer\u00ec a Vienna, dove la giovane Rita visse gli anni della prima guerra mondiale. Fu un periodo fecondo di studi: frequent\u00f2 la Kunstgewerbeschule sotto la guida di Josef Hoffmann e disegn\u00f2 tessuti per la rinomata Wiener Werkstaette, sotto il nome di Grete Luzzatto. Fu allieva del famoso violinista Franti\u0161ek Ond\u0159\u00ed\u010dek\nNel 1919 spos\u00f2 l'architetto e ingegnere Oscar Bolaffio, cugino del pittore Vittorio Bolaffio. Si trasferirono a Milano nel 1928, dove Rita divenne la terza amazzone d'Italia: cavalcando una sella da donna, vinse il premio Premio Ciglione della Malpensa nel 1936.\nCarriera americana.\nNel 1939, le leggi razziali fasciste obbligarono la familia a fuggire negli Stati Uniti. La Bolaffio inizi\u00f2 una carriera d'artista. Ebbe un ruolo importante nella rinascita dell'arte del collage e decoupage in America. Spiccava per fantastici collage che venivano esposti nelle vetrine dei maggiori magazzini americani, quali Lord &amp; Taylor, Saks Fifth Avenue, Bergdorf Goodman, Neiman Marcus, Carson Pirie Scott o ornavano le copertine di prestigiose riviste come \"Harper's Bazaar\", \"Vogue\", \"Town &amp; Country\", \"Good Housekeeping\" e \"Woman's Day\".\nRicevette molti premi, e tra le mostre a lei dedicate si ricordano quelle della James Pendleton Gallery a New York, J.L. Hudson Gallery, Detroit, Guild Hall Museum, East Hampton, e il Columbia Museum of Art in Carolina del Sud). Ebbe articoli sul \"New York Times\" ed \u00e8 inclusa in molti libri d'arte moderna europei.\nNel 1965, ricevette il Premio di Sorrento per la poesia \"Nell'afa\"."}
{"id": "2750102", "revid": "1186766", "url": "https://it.wikipedia.org/wiki?curid=2750102", "title": "Molino del Conte", "text": ""}
{"id": "2750106", "revid": "767278", "url": "https://it.wikipedia.org/wiki?curid=2750106", "title": "Unione europea di ciclismo", "text": "L'Unione europea di ciclismo (fr. \"Union europ\u00e9enne de cyclisme\", en. \"European Cycling Union\"), nota anche con la sigla UEC, \u00e8 una delle cinque confederazioni continentali membri della Unione ciclistica internazionale. \u00c8 stata fondata a Zurigo il 7 aprile 1990 dai rappresentanti di 18 paesi ed oggi raggruppa le federazioni nazionali di 48 paesi. La sede \u00e8 a Aigle, nel cantone di Vaud in Svizzera.\nL'Unione europea di ciclismo organizza i campionati europei di ciclismo in differenti discipline: strada, mountain bike, pista, bmx, ciclocross e ciclismo indoor. L'attuale presidente \u00e8 il francese David Lappartient."}
{"id": "2750107", "revid": "59976", "url": "https://it.wikipedia.org/wiki?curid=2750107", "title": "Quantit\u00e0 stimata", "text": ""}
{"id": "2750109", "revid": "1444345", "url": "https://it.wikipedia.org/wiki?curid=2750109", "title": "Wiener Blut (album)", "text": "Wiener Blut \u00e8 il quinto album in studio del cantante austriaco Falco, pubblicato il 15 settembre 1988 dalla Gig."}
{"id": "2750110", "revid": "256896", "url": "https://it.wikipedia.org/wiki?curid=2750110", "title": "Union Europ\u00e9enne de Cyclisme", "text": ""}
{"id": "2750117", "revid": "247222", "url": "https://it.wikipedia.org/wiki?curid=2750117", "title": "We All Fall In Love Sometimes/Curtains", "text": ""}
{"id": "2750122", "revid": "110157", "url": "https://it.wikipedia.org/wiki?curid=2750122", "title": "Data de Groove", "text": "Data de Groove \u00e8 il sesto album del cantante austriaco Falco, pubblicato nel 1990 dall'etichetta discografica Teldec."}
{"id": "2750124", "revid": "46291", "url": "https://it.wikipedia.org/wiki?curid=2750124", "title": "Lotus japonicus", "text": "Lotus japonicus L. \u00e8 un legume selvatico appartenente alla famiglia Fabaceae, diffuso in Asia centrale e orientale: Giappone, Corea, Cina e Afghanistan.\n\"L. japonicus\" \u00e8 un organismo modello per lo studio del genoma nei legumi; la piccola grandezza del genoma di circa 470 Mb, il genoma diploide con 6 cromosomi aploidi e il breve ciclo vitale di circa 2-3 mesi la rendono una pianta conveniente per lo studio .\n\"L. japonicus\" ha parecchie caratteristiche simili al legume \"Medicago truncatula\", per\u00f2 esse sono filogeneticamente differenti ed esibiscono due diversi sistemi di sviluppo della nodulazione."}
{"id": "2750131", "revid": "729019", "url": "https://it.wikipedia.org/wiki?curid=2750131", "title": "Johannelund (metropolitana di Stoccolma)", "text": "Johannelund \u00e8 una stazione della metropolitana di Stoccolma.\n\u00c8 situata presso il quartiere di \"Vinsta\", il quale \u00e8 a sua volta compreso all'interno della circoscrizione di H\u00e4sselby-V\u00e4llingby. Sul tracciato della linea verde T19 \u00e8 invece posizionata fra le fermate V\u00e4llingby e H\u00e4sselby g\u00e5rd.\nApr\u00ec ufficialmente in data 1\u00ba novembre 1956, stesso giorno in cui divenne operativa anche la successiva fermata di H\u00e4sselby g\u00e5rd, prolungamento della tratta gi\u00e0 esistente.\nLa stazione di Johannelund dispone di due piattaforme laterali separate dai binari: si tratta di una particolarit\u00e0, in quanto la stragrande maggioranza delle altre stazioni della rete locale ha solitamente un'unica piattaforma centrale con i binari ai lati. Geograficamente \u00e8 compresa tra i viali \"L\u00f6vstav\u00e4gen\" e \"Bergslagsv\u00e4gen\".\nL'utilizzo medio quotidiano durante un normale giorno feriale \u00e8 pari a 1.300 persone circa."}
{"id": "2750136", "revid": "62004", "url": "https://it.wikipedia.org/wiki?curid=2750136", "title": "RAGT Semences-MG Rover", "text": ""}
{"id": "2750137", "revid": "628767", "url": "https://it.wikipedia.org/wiki?curid=2750137", "title": "Distretto di Solukhumbu", "text": " \nIl distretto di Solukhumbu (Nepalese: \u0938\u094b\u0932\u0941\u0916\u0941\u092e\u094d\u092c\u0941 \u091c\u093f\u0932\u094d\u0932\u093e, Sherpa: \u0f64\u0f62\u0f0b\u0f41\u0f74\u0f58\u0f0b\u0f56\u0f74\u0f0b\u0f62\u0fab\u0f7c\u0f44\u0f0b\u0f41\u0f0d Wylie: shar khum bu dzong kha) \u00e8 uno dei settantacinque distretti del Nepal, un paese senza sbocco sul mare dell'Asia meridionale. Come suggerisce il nome, consiste nelle sottoregioni Solu e Khumbu.\nIl distretto, con capoluogo a Salleri, copre un'area di 3.312\u00a0km\u00b2 e contava 107.686 abitanti nel 2001 e 105.886 nel 2011.\nGeograficamente il distretto appartiene alla zona montagnosa himalayana detta Parbat. Al confine con il Tibet si trova il monte Everest (8.848 m.) e poco ad est di questo il monte Lhotse (8.516 m.). Tutta al zona nord del distretto, e parte della zona orientale, rientrano nella zona protetta del Parco nazionale di Sagarmatha.\nL'etnia indigena Kulung e i Rai sono i gruppi principali che vivono nelle colline centrali, mentre gli sherpa occupano le alte montagne. C'\u00e8 un sentiero escursionistico notevole noto come il sentiero Solukhumbu.\nTurismo.\nL'attrazione principale del distretto \u00e8 il Monte Everest (8.848 m). L'UNESCO ha elencato il Sagarmatha National Park come sito del patrimonio mondiale. La cultura sherpa e il monastero di Tengboche sono unici in questo distretto. Il villaggio di Khumjung \u00e8 famoso per la cultura sherpa. La valle del Gokyo e la valle del Khumbu sono le principali valli himalayane famose tra gli amanti dell'avventura e della natura. Gokyo Lake trek, Island peak climbing, solukhumbu, Mera Peak climbing, Mount Everest Exepedition, Amadablam expedition e Lobuche peak climbing sono le popolari avventure nel distretto di Solukhumbu. \nMunicipalit\u00e0.\nIl distretto \u00e8 suddivisi in 8 municipalit\u00e0, una urbana e sette rurali."}
{"id": "2750144", "revid": "287204", "url": "https://it.wikipedia.org/wiki?curid=2750144", "title": "Klaus Mayenza", "text": "Biografia.\nAvvia la sua attivit\u00e0 artistica sin dai primissimi anni di vita. Gi\u00e0 a 5 anni dimostra attrazione per il palcoscenico sfilando per note firme di abbigliamento. Pur continuando gli studi, all'et\u00e0 di 16 anni comincia a firmare i primi contratti con i pi\u00f9 importanti network radiofonici in qualit\u00e0 di DJ.\nA 22 anni \u00e8 sostenitori di grandi gruppi internazionali: si esibisce con rap e scratch, infatti, prima dei grandi concerti organizzati: Kool &amp; The Gang, Patsy Kensit, ecc. Arriva a 25 anni la sua prima produzione discografica e nel tempo comincia a licenziare dischi anche all'estero.\nNel frattempo si interessa cinema, televisione e fotografia.\nCerca di imparare l'arte con ogni stratagemma e pur di affiancare noti registi e fotografi, accetta qualsiasi ruolo disponibile; anche quello di attore.\nPartecipa a lungometraggi e spot pubblicitari, anche come protagonista: Tv Sorrisi e Canzoni, IP per i mondiali del 90, Gioco del lotto,\nConduce programmi televisivi come il \"Telewin\" o \"Il grande cocomero\" (Raitre) chiamato dal duo Voglino-Valzania\nimpara ad utilizzare ogni strumento tecnico, dalla ripresa al montaggio, e diventa uno degli editor di punta di molte produzioni televisive: \"Le Iene\", \"Parlamento in\", \"Miracoli\", \"Uno Mattina\" etc.\nNel 1989 comincia a firmare come autore/regista in televisione e nel 2001 sbarca a Raiuno.\nDal 2010, oltre ad occupare il ruolo di art director per alcune aziende di produzione, \u00e8 responsabile personale della comunicazione di Politici, Imprenditori e Cantanti."}
{"id": "2750147", "revid": "770685", "url": "https://it.wikipedia.org/wiki?curid=2750147", "title": "Solotvino", "text": "Solotvino (, in romeno \"Slatina\", in ungherese \"Aknaszlatina\", , in slovacco \"Slatinsk\u00e9 Doly\") \u00e8 un insediamento di tipo urbano (\u0441\u0435\u043b\u0438\u0449\u0435 \u043c\u0456\u0441\u044c\u043a\u043e\u0433\u043e \u0442\u0438\u043f\u0443) dell'Ucraina situato nell'oblast' di Transcarpazia, sulle sponde del fiume Tibisco.\nPer secoli la sua economia \u00e8 stata regolata dall'attivit\u00e0 nelle vicine miniere di sale.\nDi fronte a Solotvino, sull'altra sponda del Tibisco \u00e8 situata la citt\u00e0 rumena di Sighetu Marma\u021biei. Le due citt\u00e0 erano collegate da un ponte, che nel 1944 fu fatto saltare in aria. Il ponte \u00e8 stato ricostruito a partire dal 2002, ma solo a partire dal 15 gennaio 2007 \u00e8 stato aperto il valico di frontiera tra Romania e Ucraina alla presenza delle relative personalit\u00e0 politiche.\nDemografia.\nSecondo il censimento del 2001, la maggioranza della popolazione di Solotvino era di lingua madre romena (%), con minoranze di madrelingua ungherese (%), ucraina (%) e russa (%)."}
{"id": "2750148", "revid": "110157", "url": "https://it.wikipedia.org/wiki?curid=2750148", "title": "Nachtflug", "text": "Nachtflug \u00e8 un album del cantante austriaco Falco, pubblicato nel 1992 dall'etichetta discografica EMI Music. L'album \u00e8 stato ripubblicato con la lista tracce modificata nel 1997."}
{"id": "2750160", "revid": "481666", "url": "https://it.wikipedia.org/wiki?curid=2750160", "title": "Bebe Daniels", "text": "Iniziata la sua carriera a Hollywood durante l'epoca del cinema muto come attrice bambina, ne divenne quindi una delle interpreti pi\u00f9 richieste, con oltre 200 film all'attivo. Sposatasi con l'attore Ben Lyon, la coppia conobbe in Inghilterra uno straordinario successo alla radio e televisione britanniche negli anni quaranta e cinquanta. \nBiografia.\nLa prima parte della carriera.\nSuo padre gestiva un teatro mentre la madre era un'attrice. La famiglia si trasfer\u00ec da Dallas a Los Angeles quando era ancora bambina; la Daniels inizi\u00f2 a recitare a quattro anni nel primo allestimento di \"The Squaw Man\" di Edwin Milton Royle. Nello stesso anno prese parte a un tour teatrale in cui si rappresentava il Riccardo III di William Shakespeare. L'anno seguente prese invece parte a delle produzioni di Morosooa e David Belasco.\nAll'et\u00e0 di nove anni ottenne il suo primo ruolo cinematografico da protagonista interpretando la giovanissime eroina di \"A Common Enemy\". Interpret\u00f2 anche il ruolo di Dorothy Gale nel cortometraggio \"The Wonderful Wizard of Oz\", prima versione filmica giunta fino a noi della celebre favola di Frank Baum. A quattordici anni recit\u00f2 al fianco di Harold Lloyd nella serie di comiche di due rulli di \"Lonesome Luke\", iniziando con \"Giving Them Fits\" (1915). Tra i due fin\u00ec per nascere una romantica e pubblica storia sentimentale e diventarono celebri con i soprannomi di \"\"The Boy\" e \"The Girl\"\" (It. \"Il Ragazzo e La Ragazza\").\nNel 1919 inizi\u00f2 a interpretare anche ruoli drammatici e accett\u00f2 un contratto offertole da Cecil B. DeMille che le fece interpretare alcune parti di secondo piano in \"Maschio e femmina\" (1919), \"Perch\u00e9 cambiate moglie?\" (1920) e \"Fragilit\u00e0, sei femmina!\" (1921).\nSeconda parte della carriera.\nNegli anni venti la Daniels fu messa sotto contratto dalla Paramount Pictures. Divent\u00f2 un'autentica stella tra il 1922 e il 1924 interpretando, tra le altre, le pellicole \"Monsieur Beaucaire\" (1924), al fianco di Rodolfo Valentino. Recit\u00f2 quindi in una lunga serie di film leggeri e popolari, come \"Miss Bluebeard\" (1925), \"The Manicure Girl\" (1925) e \"Wild Wild Susan\" (1925). Con l'avvento del sonoro la Paramount non le rinnov\u00f2 il contratto, ritenendo che nel cinema parlato solo attori con una solida esperienza teatrale avrebbero potuto riscuotere successo. La Daniels venne cos\u00ec ingaggiata dalla Radio Pictures (in seguito nota come RKO Pictures) per interpretare una delle sue pi\u00f9 grosse produzioni dell'anno. Prese anche parte al film sonoro \"Rio Rita\" (1929), che si rivel\u00f2 un grandissimo successo. La casa discografica RCA Victor la ingaggi\u00f2 cos\u00ec per incidere un buon numero di brani del suo catalogo.\nPer conto della Radio Pictures interpret\u00f2 diversi film musicali, tra cui \"Dixiana\" e \"Ecco l'amore!\" (1930). Prese inoltre parte alla commedia musicale \"Mi sposo... e torno!\" (1930); a quell'epoca per\u00f2 i musical erano passati di moda e per questo motivo molti dei numeri musicali della pellicola furono rimossi prima della sua uscita nelle sale. Dal momento che la figura della Daniels era ormai associata a quel tipo di spettacoli, la Radio Pictures decise di non rinnovarle il contratto. Fu la Warner Brothers ad intuire che Bebe Daniels sarebbe potuta essere ancora una carta vincente al botteghino e le offr\u00ec un contratto. Negli anni trascorsi alla Warner interpret\u00f2 film come \"L'eterna vicenda\" (1931), \"L'artiglio rosa\" (1931) e \"The Maltese Falcon\" (1931) che fu uno dei pi\u00f9 grandi successi dell'anno e ottenne entusiastiche recensioni. Il suo ultimo film per la Warner Brothers fu \"Registered Nurse\" (1934).\nSi ritir\u00f2 da Hollywood nel 1935 e si trasfer\u00ec quindi a Londra insieme al marito, l'attore Ben Lyon, che aveva sposato nel 1930. Pochi anni dopo interpret\u00f2 la protagonista dell'allestimento londinese di \"Panama Hattie\", un musical di Ethel Merman. Lei e il marito diventarono quindi conduttori radiofonici per la BBC. In particolare, condussero e scrissero la trasmissione \"Hi Gang\", che and\u00f2 in onda per decenni e fu estremamente popolare durante la seconda guerra mondiale. Continuarono ad andare in onda anche durante il durissimo periodo dei bombardamenti nazisti sull'Inghilterra.\nDopo la guerra, alla Daniels venne assegnata dal presidente Harry S. Truman la Medaglia presidenziale della libert\u00e0 per il servizio reso durante il conflitto. Nel 1945 rientr\u00f2 a Hollywood per un breve periodo per lavorare come produttrice cinematografica per conto di Hal Roach e della Eagle Lion. Nel 1948 torn\u00f2 in Inghilterra, dove rimase per il resto della vita. Lei, il marito e i figli Richard e Barbara interpretarono la sitcom radiofonica \"Life With The Lyons\", andata in onda dal 1951 al 1961, che venne proposta in seguito anche in versione televisiva.\nLa morte.\nBebe Daniels mor\u00ec a settant'anni a Londra il 16 marzo 1971, colpita da un'emorragia cerebrale. I suoi resti vennero cremati e le ceneri riportate negli Stati Uniti e sepolte nella Cappella del colombario dell'Hollywood Forever Cemetery di Hollywood."}
{"id": "2750169", "revid": "483097", "url": "https://it.wikipedia.org/wiki?curid=2750169", "title": "World Cube Association", "text": "La World Cube Association (di solito abbreviato in WCA) \u00e8 una associazione che organizza e disciplina le gare di speedcubing in tutto il mondo. \u00c8 stata fondata da Ron Van Bruchem e Tyson Mao. \nL'obiettivo di questa associazione \u00e8 di organizzare eventi in tutto il mondo per avvicinare un numero sempre maggiore di persone allo speedcubing.\nGli attuali leader dell'associazione sono:\nIl quarto leader, il francese Gilles Roux, ha abbandonato la sua carica il 1\u00ba novembre 2008.\nEventi ufficiali.\nAd oggi la WCA riconosce 19 eventi ufficiali.\nI 6 Main Events sono:\nI 13 Side Events sono:\nLe specialit\u00e0 da risolvere con una mano vengono chiamate OH (One Handed), quelle nel minor numero di mosse FM (Fewest Moves), quelle con i piedi FT (FeeT) e quelle da bendato BF (BlindFolded). Nel caso di multipli cubi da bendato si parla di Multi Blind.\nNella maggior parte degli eventi non sono presenti tutte le 19 specialit\u00e0. Di solito sono presenti tutti gli eventi solo nei tornei di grande importanza come i campionati continentali o mondiali.\nDal 1\u00ba gennaio 2013, Rubik's Magic e Rubik's Master Magic non saranno pi\u00f9 eventi ufficiali WCA. Le cause della rimozione sono la scarsa complessit\u00e0 del puzzle e la difficolt\u00e0 nel misurare correttamente il tempo. Non \u00e8 ancora previsto se saranno aggiunti nuovi eventi.\nEventi non ufficiali.\nIn alcune competizioni vengono proposte delle specialit\u00e0 non sono ufficializzati dalla WCA, che non stila le classifiche di questi eventi. Nonostante ci\u00f2, il sito speedcubing.com si occupa di raccogliere e catalogare i risultati di queste specialit\u00e0 in tutti i tornei.\nGli eventi non ufficiali finora disputatisi sono 19:\nStoria delle competizioni di speedcubing.\nIl primo torneo ufficiale di speedcubing si \u00e8 tenuto a Budapest in Ungheria, paese dell'invetore Ern\u0151 Rubik, che ha visto sfidarsi 19 speedcubers da altrettanti paesi. Il vincitore \u00e8 stato Minh Thai con un tempo di 22\"95. Al tempo il metodo pi\u00f9 usato era il corners first e la concorrente Jessica Fridrich era l'unica a usare un metodo di risoluzione differente, il metodo Fridrich, che oggi \u00e8 il pi\u00f9 usato dagli speedcubers di tutto il mondo. Per vedere un altro evento di speedcubing, si \u00e8 dovuto aspettare fino il 23 agosto 2003, giorno della seconda edizione dei campionati mondiali. Da allora l'organizzazione di competizioni aument\u00f2 velocemente: 2 furono le competizioni nel 2003 (campionati mondiali e olandesi), 12 nel 2004, 23 nel 2005, fino ai 169 del 2009 (di cui 4 in Italia). Ad oggi sono state organizzate pi\u00f9 di 400 competizioni. La competizione che ha visto affrontarsi il maggior numero di contendenti \u00e8 stata il World Rubik's Cube Championship 2009 in cui si sono sfidate 349 persone, di cui 22 ritirate successivamente."}
{"id": "2750170", "revid": "1543377", "url": "https://it.wikipedia.org/wiki?curid=2750170", "title": "Heptathela", "text": "Heptathela \u00e8 un genere di ragni appartenente alla Famiglia Liphistiidae dell'Ordine Araneae.\nIl nome deriva dal greco , \"hept\u00e0\", cio\u00e8 \"7\", ad indicare il numero delle ghiandole delle filiere che possiedono questi ragni, e dal greco , \"thel\u00e8\", che significa \"capezzolo\", proprio ad indicare la forma che hanno le filiere stesse.\nCaratteristiche.\nLe femmine raggiungono la lunghezza di 25 millimetri, i maschi un po' di meno.\nComportamento.\nI cunicoli a \"porta-trappola\" che costruiscono hanno una porta di forma ovale che li ricopre, incardinata di traverso lungo il diametro maggiore.\nHabitat.\nQuesti ragni hanno come habitat principale la foresta primaria, sempre pi\u00f9 minacciata di deforestazione nelle zone di ritrovamento.\nDistribuzione.\nSono diffusi in Cina, Giappone, Vietnam e Isole Ryukyu.\nTassonomia.\nAttualmente, a giugno 2012, si compone di 34 specie:"}
{"id": "2750182", "revid": "118031", "url": "https://it.wikipedia.org/wiki?curid=2750182", "title": "Phyllis Virginia Daniels", "text": ""}
{"id": "2750183", "revid": "767487", "url": "https://it.wikipedia.org/wiki?curid=2750183", "title": "Il paese senza pace", "text": "Il paese senza pace \u00e8 un film del 1943 diretto da Leo Menardi.\nSoggetto tratto direttamente da \"Le baruffe chiozzotte\" di Carlo Goldoni."}
{"id": "2750196", "revid": "1516566", "url": "https://it.wikipedia.org/wiki?curid=2750196", "title": "National Register of Historic Places", "text": "Il National Register of Historic Places (in italiano: \"registro nazionale dei luoghi storici\") \u00e8 l'elenco ufficiale del governo degli Stati Uniti relativo a distretti, siti, edifici, strutture e oggetti ritenuti meritevoli di conservazione per il loro significato storico. Una propriet\u00e0 elencata nel registro nazionale, o situata all'interno di un distretto storico del registro nazionale, pu\u00f2 beneficiare di incentivi fiscali ammontanti al valore totale delle spese sostenute per preservare la propriet\u00e0.\nL'adozione della legge nazionale sulla preservazione storica (\"National Historic Preservation Act\", \"NHPA\") del 1966 ha istituito il Registro ed il processo per l'aggiunta ad esso delle singole propriet\u00e0. Ogni anno vengono aggiunte al registro circa 30.000 propriet\u00e0, sia come parte di complessi o distretti che come singoli elementi.\nPer gran parte della sua storia il \"registro nazionale\" \u00e8 stato gestito dal National Park Service (\"NPS\"), un'agenzia del Dipartimento degli Interni degli Stati Uniti. I suoi obiettivi sono di supporto a singoli proprietari di immobili o lobby, come per il National Trust for Historic Preservation, di coordinazione, identificazione e protezione dei siti storici presenti negli Stati Uniti. Sebbene le liste del registro nazionale siano per lo pi\u00f9 simboliche, hanno l'utilit\u00e0 di offrire incentivi finanziari ai proprietari dei beni tutelati. Durante il processo di candidatura di un bene al registro nazionale, questo viene sottoposto a valutazione secondo quattro criteri, la cui applicazione per\u00f2 \u00e8 stata oggetto di critiche sia da parte di esperti del settore della conservazione che dalla politica e dall'opinione pubblica.\nTalvolta siti storici esterni al territorio statunitense, ma ad esso collegati (come la legazione americana a Tangeri) fanno parte dell'elenco. Le propriet\u00e0 possono essere registrate sotto diverse forme, come propriet\u00e0 individuali, distretti storici e sottoscrizioni multiproprietarie (\"MPS\"). Sono presenti cinque categorie principali di classificazione per i beni a seconda del tipo di propriet\u00e0: edificio, struttura, sito, oggetto e distretto. Il \"registro nazionale dei distretti storici\" sono aree geografiche definite costituite da propriet\u00e0 di tipo contributivo e non contributivo. Possono essere inserite automaticamente al registro beni che sono gestiti dal National Park Service come i monumenti storici nazionali (\"NHL\"), i siti storici nazionali (\"National Historic Site, NHS\"), i parchi storici nazionali, i parchi militari nazionali (campi di battaglia), i memoriali nazionali e alcuni monumenti nazionali.\nStoria e descrizione.\nIl 15 ottobre 1966, la legge nazionale sulla preservazione storica ha istituito il registro nazionale dei luoghi storici e i corrispettivi uffici di conservazione storica dello stato (\"State Historic Preservation Office\", \"SHPO\"). Inizialmente, il registro nazionale comprendeva i monumenti storici nazionali progettati prima della creazione del registro, nonch\u00e9 qualsiasi altro sito storico appartenente al sistema dei parchi nazionali. L'approvazione dell'atto, che fu modificato nel 1980 e nel 1992, ha rappresentato la prima volta in cui gli Stati Uniti abbiano adottato una politica di conservazione storica su larga scala. La legge del 1966 imponeva a tali agenzie di lavorare in collaborazione con gli uffici statali e un'agenzia federale indipendente, il consiglio di consulenza per la conservazione storica (\"Advisory Council on Historic Preservation\", \"ACHP\"), per contrastare gli effetti delle attivit\u00e0 federali sulla conservazione storica.\nIl segretario degli Interni degli Stati Uniti, Cecil D. Andrus (in carica dal 1977 al 1981), ha destituito il registro nazionale dalla giurisdizione del National Park Service nel 1978.\nPer amministrare il nuovo registro nazionale dei luoghi storici, il National Park Service del dipartimento degli Interni degli Stati Uniti, gestito dal direttore George B. Hartzog Jr., ha istituito una divisione amministrativa denominata Ufficio di archeologia e conservazione storica (\"Office of Archeology and Historic Preservation, OAHP\"). Hartzog incaric\u00f2 l'ufficio di creare il programma del registro nazionale richiesto dalla legge del 1966. Ernest Connally \u00e8 stato il primo direttore dell'ufficio. All'interno di quest'ultimo sono state create nuove divisioni che interagissero con il registro nazionale. La divisione gest\u00ec diversi programmi esistenti, tra cui l'indagine sui siti storici (\"Historic Sites Survey\") e l'indagine sugli edifici storici americani, e non per ultimi, il nuovo registro nazionale e il fondo per la conservazione storica.\nIl primo detentore del registro ufficiale fu William J. Murtagh, storico dell'architettura. Durante i primi anni di attivit\u00e0 del registro tra la fine degli anni '60 e l'inizio degli anni '70, l'organizzazione era lenta e gli uffici statali erano poco spaziosi, a corto di personale e sotto-finanziati. Tuttavia, il fondo di conservazione storica riceveva ancora finanziamenti per sovvenzionare i proprietari di immobili in elenco, soprattutto per le case museo e gli edifici istituzionali, ma in seguito anche per le strutture commerciali.\nQualche anno dopo, nel 1979, i programmi di storia dell'NPS affiliati sia al sistema dei parchi nazionali degli Stati Uniti sia al registro nazionale vennero classificati formalmente in due \"consigli direttivi secondari\". Furono istituiti il consiglio direttivo per l'archeologia e la conservazione storica e il consiglio direttivo per la conservazione storica dei parchi. Dal 1978 al 1981, la principale agenzia per il \"National Register\" era il Servizio di conservazione e ricostruzione del patrimonio (\"HCRS\") del dipartimento degli Interni degli Stati Uniti.\nNel febbraio 1983, i due vicedirettori furono riuniti per promuovere l'efficienza e il riconoscimento di interdipendenza dei loro programmi. A dirigere questo nuovo consiglio direttivo associato appena costituito fu scelto Jerry L. Rogers. \u00c8 stato descritto come un abile amministratore, sensibile alla necessit\u00e0 del servizio nazionale dei parchi di lavorare con gli uffici statali di conservazione, le universit\u00e0 e le amministrazioni locali.\nSebbene non fosse descritto in dettaglio nella legge del 1966, gli uffici alla fine divennero parte integrante del processo di catalogazione delle propriet\u00e0 nel registro nazionale. Le modifiche del 1980 della legge del 1966 definirono ulteriormente le responsabilit\u00e0 di questi uffici relative al registro nazionale. Diverse modifiche alla legge emendate nel 1992 hanno aggiunto una categoria al registro nazionale, nota come \"propriet\u00e0 delle culture tradizionali\": quelle propriet\u00e0 frequentate dai nativi americani o hawaiani.\nIl registro nazionale dei luoghi storici si \u00e8 ampliato considerevolmente dalla sua introduzione legislativa del 1966. Nel 1986, i cittadini e le lobby hanno proposto separazioni di beni, siti e distretti per l'inserimento nel registro nazionale, per un totale di separazioni. Delle oltre un milione di propriet\u00e0 registrate, sono elencate individualmente; le rimanenti sono beni contribuenti all'interno dei distretti storici.\nProcesso di candidatura.\nOgni individuo pu\u00f2 preparare una candidatura per il registro nazionale, sebbene spesso ci siano storici e consulenti della conservazione storica adibiti ad espletare questa mansione. La candidatura \u00e8 costituita da un modulo standard e contiene informazioni di base sulla condizione fisica di una propriet\u00e0 e sul tipo di valore intrinseco di un edificio, di una struttura, di un oggetto, di un sito o distretto. L\"'ufficio di conservazione storica dello stato\" riceve le candidature al registro nazionale e fornisce feedback all'individuo o al gruppo che hanno sottoscritto la candidatura. Dopo una revisione preliminare, l'ufficio invia ogni candidatura alla commissione di revisione storica dello stato, che quindi stabilisce se il funzionario statale per la conservazione storica debba inviare la candidatura al \"detentore del registro nazionale\". Per qualsiasi propriet\u00e0 non appartenente alla federazione, solo il funzionario statale per la conservazione pu\u00f2 designare ufficialmente una propriet\u00e0 all'elenco del registro nazionale. Dopo che la candidatura \u00e8 idonea per l'iscrizione al registro nazionale da parte dell'ufficio statale, la nomina viene inviata al \"National Park Service\", che decide se approvare o rifiutare la candidatura. Se approvata, la propriet\u00e0 viene iscritta ufficialmente al registro nazionale dei luoghi storici dal detentore del registro. I proprietari vengono informati della candidatura durante la revisione da parte dell'ufficio nazionale e dalla commissione di revisione storica dello stato. Se un proprietario, o nel caso di un quartiere storico, la maggioranza dei proprietari, si oppone ad una candidatura per una propriet\u00e0 privata, la propriet\u00e0 non pu\u00f2 essere inserita nel registro nazionale dei luoghi storici.\nCriteri.\nAffinch\u00e9 una propriet\u00e0 sia idonea, deve soddisfare almeno uno dei quattro criteri principali del registro nazionale. Informazioni riguardanti gli stili architettonici, il nesso con i vari aspetti della storia sociale, del commercio e della propriet\u00e0 sono parte integrante di una candidatura. Ogni candidatura contiene una sezione narrativa che fornisce una descrizione fisica dettagliata della propriet\u00e0 e giustifica il motivo per cui \u00e8 storicamente significativa per la storia locale, statale o nazionale. I quattro criteri del registro nazionale dei luoghi storici sono i seguenti:\nI criteri vengono applicati in modo diverso a seconda dei tipi di propriet\u00e0; ad esempio, le propriet\u00e0 marittime hanno linee guida per l'applicazione diverse da quelle degli edifici.\nEsclusioni.\nEsistono casi specifici in cui le propriet\u00e0 di solito non meritano l'iscrizione al registro nazionale. Come regola generale, i cimiteri, i luoghi di nascita, le tombe di personaggi storici, le propriet\u00e0 possedute da istituzioni religiose o utilizzate per scopi religiosi, le strutture trasferite, gli edifici storici ricostruiti, le propriet\u00e0 commemorative e le propriet\u00e0 che hanno raggiunto una notevole importanza negli ultimi cinquant'anni non sono qualificabili per l'inserimento nel registro. Vi sono, tuttavia, delle eccezioni ai casi precedenti; alcune attenuanti consentono di includere in uno di tali gruppi propriet\u00e0 riservate.\nPropriet\u00e0 in elenco.\nUn'iscrizione al registro nazionale dei luoghi storici \u00e8 un riconoscimento governativo per un distretto, sito, edificio o propriet\u00e0 storici. Tuttavia, il registro \u00e8 principalmente \"uno status onorario con degli incentivi finanziari federali\" Il registro nazionale dei luoghi storici comprende automaticamente tutti i luoghi storici nazionali (\"NHL\") e tutte le aree storiche gestite dal National Park Service. I luoghi storici come questi includono i siti storici nazionali (\"NHS\"), i parchi storici nazionali, i parchi militari nazionali (campi di battaglia), i memoriali nazionali e alcuni monumenti nazionali. Occasionalmente, sono elencati anche siti storici fuori dai confini del paese, ma collegati agli Stati Uniti, come la legazione americana a Tangeri.\nL'iscrizione al registro nazionale non limita l'utilizzo delle propriet\u00e0 ai possessori di beni privati. Alcuni stati e comuni, tuttavia, potrebbero avere norme che diventano effettive quando una propriet\u00e0 \u00e8 presente nel registro nazionale. Se si tratta di denaro federale o di un processo di autorizzazione federale, viene invocata la \"sezione 106\" della legge nazionale sulla preservazione storica del 1966. La sezione 106 impone all'agenzia federale coinvolta di valutare l'effetto delle sue azioni sulle risorse storiche. Legalmente, il consiglio di consulenza per la conservazione storica (\"ACHP\") ha il ruolo pi\u00f9 importante per la sezione 106 della legge. La sezione richiede che il direttore di qualsiasi agenzia federale con giurisdizione diretta o indiretta di un progetto che possa influire su una propriet\u00e0 in elenco o idonea alla iscrizione al registro nazionale dei luoghi storici, debba prima fare rapporto al consiglio consultivo. Il direttore di detta agenzia ha il dovere di \"tenere conto del risultato dell'iniziativa\" della propriet\u00e0 sul registro nazionale, nonch\u00e9 di offrire al consiglio una ragionevole opportunit\u00e0 di esprimersi.\nSebbene la sezione 106 non imponga esplicitamente ai direttori di agenzia federale l'interazione con il consiglio (\"ACHP\"), la sua consulenza ha un'influenza pratica, soprattutto alla luce degli obblighi statutari della legge nazionale (\"NHPA\") che impongono alle agenzie federali di \"tener conto del risultato dell'iniziativa\".\nNei casi in cui l\"'ACHP\" determini che l'azione federale avr\u00e0 un \"risultato negativo\" sulle propriet\u00e0 storiche, si procede per la mitigazione. In genere, viene creato un memorandum d'intesa (\"MOA\") con il quale le parti coinvolte concordano una soluzione. Molti stati hanno leggi simili alla sezione 106. Contrariamente alle condizioni relative a un distretto storico designato federalmente, le ordinanze municipali che governano i distretti storici locali spesso limitano alcune tipologie di variazioni alle propriet\u00e0. Pertanto, possono proteggere la propriet\u00e0 pi\u00f9 di quanto non faccia un'iscrizione al registro nazionale.\nLa legge sul dipartimento dei trasporti (\"Department of Transportation Act\"), approvata il 15 ottobre 1966, lo stesso giorno della legge nazionale sulla preservazione storica, includeva disposizioni riguardanti la conservazione storica. Questa legge \u00e8 decisamente pi\u00f9 generica di quella della sezione 106 del NHPA in quanto si riferisce a propriet\u00e0 differenti da quelle iscritte al registro.\nIl linguaggio pi\u00f9 generico ha permesso che pi\u00f9 propriet\u00e0 e parchi potessero godere dello status di \"aree protette\" con questa legislazione, una politica di sviluppo senza precedenti in tutta la sua storia. La Corte Suprema degli Stati Uniti ha stabilito nel caso Citizens to Preserve Overton Park v. Volpe del 1971 che i parchi potessero avere lo stesso status di protezione dei \"siti storici\".\nProposte per multipropriet\u00e0.\nUna proposta per multipropriet\u00e0 (\"MPS\") \u00e8 un elenco tematico per complesso del \"registro nazionale dei luoghi storici\" che consiste in propriet\u00e0 collegate che condividono un soggetto comune e possono essere presentate come complesso. Queste proposte devono soddisfare determinati criteri di base affinch\u00e9 il complesso delle propriet\u00e0 venga inserito nel registro nazionale.\nLa procedura parte dal modulo di documentazione per multipropriet\u00e0, che funge da documento di presentazione piuttosto che da candidatura al registro nazionale dei luoghi storici. Lo scopo della documentazione \u00e8 stabilire la base di idoneit\u00e0 per i complessi di propriet\u00e0. Le informazioni relative al modulo possono essere utilizzate per candidare e registrare simultaneamente complessi di propriet\u00e0 storiche o per stabilire i criteri per quelle propriet\u00e0 che potrebbero essere candidate in futuro. Pertanto, nel tempo possono verificarsi supplementi ad una proposta di questo tipo.\nLa candidatura delle singole propriet\u00e0 in una proposta per multipropriet\u00e0 viene eseguita allo stesso modo delle altre. Il nome del \"complesso tematico\" indica il soggetto storico delle propriet\u00e0. Si considera come \"elenco di multipropriet\u00e0\". Una volta che un complesso o una singola propriet\u00e0 viene candidata ed iscritta al registro nazionale, il modulo di documentazione, combinato con i singoli moduli per la candidatura al registro nazionale dei luoghi storici, costituisce una proposta per multipropriet\u00e0. Esempi di MPS sono la proposta di multipropriet\u00e0 della contea di Lee, i magazzini di Omaha, i piloni perimetrali del distretto originario di Columbia e le biblioteche di Carnegie dell'Illinois. Prima che il termine \"proposta per multipropriet\u00e0\" fosse introdotto nel 1984, tali elenchi erano noti come \"risorse tematiche\", come la risorsa tematica della gestione passeggeri delle stazioni ferroviarie o \"aree di risorsa multipla\".\nCategorie di beni.\nLe propriet\u00e0 elencate rientrano in genere in una delle cinque categorie generiche, anche se ci sono considerazioni particolari per altre tipologie di propriet\u00e0 che rientrano in una o pi\u00f9 sottocategorie specifiche. Le cinque categorie generiche per le propriet\u00e0 del registro nazionale sono: edificio, struttura, sito, distretto e oggetto. Inoltre, i distretti storici si distinguono in propriet\u00e0 contribuenti e non contribuenti.Gli edifici, cos\u00ec definiti dal registro nazionale, sono distinti in senso tradizionale. Esempi sono case, fienili, hotel, chiese o costruzioni simili. Sono costruiti principalmente per dare protezione all'uomo. Il termine edificio, cos\u00ec come fabbricato annesso, pu\u00f2 essere utilizzato per riferirsi a unit\u00e0 storicamente e funzionalmente collegate, come un tribunale e una prigione o un fienile e una casa.\nLe strutture differiscono dagli edifici in quanto sono costruzioni funzionali pensate a utilizzi differenti che dare protezione all'uomo. Alcuni esempi possono essere aerei, sili granari, gazebo e ponti.\nGli oggetti sono di solito di natura artistica o di dimensioni ridotte rispetto a strutture ed edifici. Sebbene gli oggetti possano essere mobili, sono generalmente assegnati ad una collocazione o un ambiente specifici. Esempi di oggetti sono i monumenti, le sculture e le fontane.\nI siti sono luoghi dove si sono verificati eventi significativi, che possono essere attribuibili alla storia recente o passata e rappresentano attivit\u00e0 o edifici (ancora in piedi, in rovina o scomparsi). Quando i siti sono presenti nell'elenco, sono i luoghi stessi ad essere di interesse storico. Possiedono un valore culturale o archeologico indipendentemente dal valore di qualsiasi struttura attualmente esistente in quei luoghi. Esempi di tipologie di siti possono essere relitti di navi, campi di battaglia, aree campeggio, risorse naturali e ripari rocciosi.\nI distretti storici richiedono un'attenzione, un collegamento o una continuit\u00e0 maggiori con le altre quattro categorie. Oggetti, strutture, edifici e siti situati in un quartiere storico sono connessi storicamente o esteticamente, per scelta o per natura del loro decorso.\nEsistono diversi altre categorie di conservazione storica per le propriet\u00e0 del registro nazionale dei luoghi storici che non possono essere classificate come semplici edifici e quartieri storici. Tramite il \"National Park Service\", il registro nazionale pubblica una serie di bollettini studiati per aiutare nella valutazione e applicazione dei criteri nella disamina delle diverse categorie di propriet\u00e0. Sebbene i criteri siano sempre gli stessi, il modo in cui vengono applicati pu\u00f2 differire leggermente, a seconda del tipo di propriet\u00e0 coinvolta. I bollettini del registro nazionale descrivono l'applicazione dei criteri per i soccorsi alla navigazione, i campi di battaglia storici, i siti archeologici, le propriet\u00e0 dell'aviazione, i cimiteri e i luoghi di sepoltura, i paesaggi ad assegnazione storica, i siti minerari, gli uffici postali, le propriet\u00e0 collegate a figure importanti, le propriet\u00e0 che acquistano importanza negli ultimi cinquant'anni, i paesaggi storici rurali, propriet\u00e0 delle culture tradizionali, le navi e i relitti.\nPassato recente.\nNella conservazione storica americana, la \"regola dei 50 anni\" \u00e8 in genere la credenza sostenuta per cui una propriet\u00e0 debba avere almeno 50 anni per essere inserita nell'elenco nel registro nazionale dei luoghi storici. In realt\u00e0, non esiste una regola ferrea. Come affermato da John H. Sprinkle Jr., vicedirettore del \"Federal Preservation Institute\", \"questa\" regola \"\u00e8 solo un'eccezione ai criteri che regolano le iscrizioni al registro nazionale dei luoghi storici. Delle otto \"eccezioni\" (o casi dei criteri), il caso G, per le propriet\u00e0 che hanno acquisito importanza negli ultimi cinquant'anni, \u00e8 probabilmente il principio di conservazione pi\u00f9 noto, ma anche pi\u00f9 frainteso in America \".\nOgni anno, nuovi complessi di risorse superano la soglia dei 50 anni. Negli ultimi anni la conservazione di queste \"giovani\" risorse ha goduto di maggiore attenzione.\nRestrizioni.\nA partire dal 1999, sono state rimosse 982 propriet\u00e0 dal registro, molto spesso a causa della loro distruzione. Tra le propriet\u00e0 che sono state demolite o diversamente distrutte dopo la loro iscrizione ci sono il distretto storico di Jobbers Canyon a Omaha in Nebraska (iscritto nel 1979, demolito nel 1989), l'auditorium Pan-Pacific a Los Angeles in California (iscritto nel 1978, distrutto da un incendio nel 1989), il Palace Amusements ad Asbury Park nel New Jersey (iscritto nel 2000, demolito nel 2004), il night club Balinese Room a Galveston nel Texas (iscritto nel 1997, distrutto dall'uragano Ike nel 2008), e sette dei nove edifici che si trovano nel distretto storico dell'universit\u00e0 del Connecticut a Storrs, nel Connecticut (iscritti nel 1989, demoliti nel 2017)."}
{"id": "2750201", "revid": "701660", "url": "https://it.wikipedia.org/wiki?curid=2750201", "title": "Basilica di Santa Maria del Colle", "text": "La basilica di Santa Maria del Colle \u00e8 la chiesa parrocchiale di Pescocostanzo, in provincia dell'Aquila.\nStoria.\nIl primo tempio, risalente all'XI secolo e dipendente dall'abbazia di Montecassino, sorgeva fuori dal centro cittadino, arroccato sul \"Peschio\", la cui chiesa parrocchiale sottostava invece al vescovo di Sulmona. Nel 1456 la chiesa fu distrutta da un terremoto ma venne ricostruita gi\u00e0 nel 1466, nel nuovo e pi\u00f9 esteso centro abitato, diventando sede parrocchiale e legando cos\u00ec l'intero borgo alla diocesi di Cassino.\nNel 1556-58 l'edificio fu portato a cinque navate di quattro campate, come si presenta oggi, rispetto alle tre navi e tre campate della struttura quattrocentesca e fu realizzata una nuova facciata rinascimentale, affacciata a un'ampia terrazza. L'antico portale romanico-gotico fu trasferito nel 1580 sull'ingresso del fianco settentrionale, sulla sommit\u00e0 di una rampa di scale.\nNegli anni 1691-94 fu realizzato il \"Cappellone\" del Sacramento. Il campanile, risalente alla fine del Cinquecento, fu restaurato nel 1635 e nel 1855, quando venne sostituita la cuspide ottagonale con una quadrangolare. Gi\u00e0 denominata col titolo di Collegiata, nel 1978 Santa Maria del Colle fu elevata alla dignit\u00e0 di basilica minore.\nDescrizione.\nL'interno presenta un'architettura in pietra, ravvivata policromia degli arredi, con i legni scolpiti, dipinti e dorati delle statue (tra cui la duecentesca Madonna del Colle), del pulpito, di diversi altari, della cantoria (opera del romano-sulmonese Bartolomeo Balcone risalente al 1619) e dei cinque soffitti a cassettoni, realizzati prevalentemente da Carlo Sabatini di Anversa degli Abruzzi tra il 1670 e il 1682, completati nel 1742.\nIn marmo sono invece i paliotti e il fonte battesimale, dei pescolani Panfilo Rainaldi e Filippo Mannella. Numerose sono le tele custodite nella basilica, attribuite a Tanzio da Varallo - cui spetta la notevole \"Madonna dell'incendio sedato\" - poi Giovanni Paolo Cardone e Francesco Peresi. La volta del \"Cappellone\" \u00e8 decorata da un affresco del napoletano Giambattista Gamba. Una tavola cinquecentesca raffigurante la Madonna e Santi di Palma il Vecchio \u00e8 stata invece trafugata durante l'occupazione tedesca del 1943-44.\nIl maestoso cancello in ferro battuto, del pescolano Sante di Rocco, incominciato nel 1699-1705 e ultimato nel 1707 dal nipote Ilario, riporta figure ferine, umane e angeliche. Sull'architrave della bottega dell'artigiano, situata ai piedi della scalea, \u00e8 recato il motto \"ETENIM NON POTUERUNT MIHI\" (eppure non poterono vincermi). Di Cosimo Fanzago sono invece le aquile in bronzo delle acquasantiere. Il coro, il Cappellone e l'altare di Sant'Elisabetta sono ornati da stucchi dei lombardi Gianni e Ferradini.\nEsterni.\nDalla posizione di rilievi in cui si trova, la chiesa sembra sorvegliare il paese ai suoi piedi attraverso due facciate: esse ricalcano il tipo abruzzese del tardo romanico aquilano, a terminazione orizzontale, di origine tre-quattrocentesca, con terminazione laterali rimarcate da lesene sporgenti in pietra, in contrasto con il fondo a intonaco. La facciata laterale nord, quella preceduta dalla scalinata del corso, presenta uno schema a due ordini di aperture, ricorrente in molte chiese pescolane, che vede al centro un portale tardo medievale, sormontato da una finestra a ovale, e sui lati due ampie finestre rettangolari, di semplice fattura. Il portale deriva dai modelli delle principali chiese aquilane (San Silvestro, San Pietro di Coppito, Santa Maria di Collemaggio, Santa Maria di Paganica) della fine del XIII secolo. \u00c8 costituito da tre ordini di cornici semicircolari. A concludere la composizione \u00e8 una cornice pi\u00f9 grande, aggettante con rosette e girali d'acanto.\nLa facciata principale \u00e8 pi\u00f9 complessa, ripete lo schema tripartito con portale e rosone al centro, e finestroni rettangolari laterali, a carattere rinascimentale, ma in aggiunta presenta due finestre ovali, di piccole dimensioni, poste poco pi\u00f9 in alto del rosone, e simmetricamente a esso. Il portale \u00e8 datato 1558, divido in due ordini, quello in basso \u00e8 costituito da due lesene scanalate, con capitelli corinzi, quello in alto presenta due lesene che chiudono una lunetta con l'arco. Un'alta trabeazione conclude il portale; la collegiata ha una struttura a pianta longitudinale a cinque navate, di matrice rinascimentale, su cui si innestano gli interventi barocchi del XVIII secolo. Il campanile laterale \u00e8 a torre rettangolare, simile alle torri campanarie della chiesa di Santa Maria della Misericordia di Pacentro, e della Santissima Trinit\u00e0 di Popoli, ed \u00e8 sormontato da una cuspide piramidale.\nCappellone del Santissimo Sacramento.\nSi trova in corrispondenza della terza campata in prossimit\u00e0 del presbiterio; in posizione frontale rispetto all'ingresso laterale, ha la funzione di dare grandiosit\u00e0 allo spazio oltre che aumentarne la luminosit\u00e0. La cappella fu realizzata alla fine del Seicento e dipinta da Giambattista Gamba, pittore attivo nel primo Settecento tra Sulmona, Chieti e Penne, presenta pianta rettangolare con angoli smussati e copertura a cupola ovale, che poggia su 4 archi in cui si aprono finestroni. La cappella contiene 3 altari, uno di legno e gli altri in marmo.\nIl tema trattato \u00e8 la \"Gloria nel Paradiso\", che viene svolto in aderenza alla conformazione architettonica della cupola. Strati di soffici nuvole su cui si adagiano schiere di figure di santi, si susseguono in andamento a spirale, che si restringe verso l'alto. Al centro c'\u00e8 l'immagine del Cristo benedicente, circondato da angeli che portano la Croce. L'intento dell'autore era quello di dare allo spazio un'apertura verso il cielo, che non trova espressione nella realizzazione delle figure troppo definite in contorni netti, che le radicano al mondo terreno. A chiudere il cappellone del Sacramento \u00e8 il cancello in ferro battuto di Norbero di Cicco, architetto pescolano, realizzato dal fabbro Santo di Rocco nel 1699-1705, completato nel 1717 da Ilario di Rocco; esso poggia su una balaustra in marmo di stile fanzaghiano, e nella parte centrale, sul pavimento. Si compone di tre parti divise da fasce di legno dorato: la cancellata, il fregio, il fastigio. La parte bassa \u00e8 costituita da 33 barre di ferro battuto a sezione quadrata, con basi, capitelli ed elementi di bronzo. La parte inferiore delle due ante presenta un morivo di balaustrini che ricalca quello della balaustra laterale in marmo.\nIl fregio svolge una narrazione su piano orizzontale: al centro si trova sotto un tralcio un putto disteso su cuscino, mentre abbraccia un cagnolino. Ai lati due scene simmetriche, uguali con figure mostruose dal busto umano, che sorreggono due piccoli mostri marini; dalle code di queste due figure si diramano tralci vegetali, su cui si arrampicano due putti, che sembrano voler fuggire all'agguato di due scimmie, anch'esse intrecciate nei girali. Il fastigio ha una composizione triangolare e simmetrica, che parte dalle estremit\u00e0 con due anfore contenenti un tralcio fiorito. Si articola in quattro ordini:\nIl fine \u00e8 quello di rappresentare la lotta tra Bene e Male, e la conseguente vittoria su quest'ultimo, cio\u00e8 la lotta dell'uomo e il peccato, che viene sconfitto solo mediante l'adorazione del Sacramento. L'ostensorio \u00e8 la Divinit\u00e0, il bene sommo, che riesce ad affermarsi sulle forze del male con la contesa simbolica del Bambino, dei putti, degli angeli. Il materiale duro come il ferro non permetteva la realizzazione di linee morbide o curve presenti nell'ideazione del progettista Santo di Rocco, cos\u00ec la realizzazione si presenta scarna e vuota rispetto al progetto, anche se efficace. Ci\u00f2 ha comportato la diffusione di leggende, come quella che i fabbri pescolani si avvalsero di un'erba particolare della Majella per rendere il ferro morbido, mentre Ilario si sarebbe fatto aiutare nell'opera dalla moglie cieca.\nIl battistero e il pulpito.\nA sinistra della gradinata interna si apre il vano rettangolare coperto da una cupola ovale, e chiuso da una cancellata in ferro battuto, realizzata da Ilario di Rocco nel 1753, si ispira ai caratteri rococ\u00f2, che conferiscono un tono elegante e raffinato al vano. Al centro si trova il fonte battesimale, un tempietto circolare in marmo, realizzato da Filippo Mannella nel 1753 con marmi napoletani. La base costituita da tripode, regge un fonte circolare, costituito da intarsi marmorei colorati, e arricchito da putti alati; sulla sommit\u00e0 \u00e8 posto un gruppo scultoreo in legno policromo, raffigurante il Battesimo di Cristo. Ai lati della gradinata interna sono due acquasantiere realizzate nel 1622. Due sono gli elementi componenti: la vasca in marmo e l'aquila in bronzo. Da notare l'accostamento di due materiali diversi, un essere animato e naturale e un elemento inanimato; si pensa che il progettista fosse Cosimo Fanzago, per il naturalismo espressivo, l'originalit\u00e0 dell'idea e un'analogia col pulpito degli Evangelisti nel duomo di Milano.\nDall'ingresso si nota anche il pulpito ligneo, addossato a uno dei pilastri della navata centrale; realizzato da Bartolomeo Balcone, romano vissuto a Sulmona, dove realizz\u00f2 il coro della basilica dell'Annunziata. Il pulpito \u00e8 in legno di noce, composto da pannelli intagliati e decorati da motivi vegetali e antropomorfi, delimitati da lesene a carattere ionico. In basso, c'\u00e8 un putto alato che sostiene delle cornici lavorate. A copertura del pulpito c'\u00e8 un baldacchino che ne ricalca la forma, presenta in linea con tutte le coperture, un motivo a lacunari. Sulla sommit\u00e0 \u00e8 dominante la figura di una Madonna. Affini al pulpito sono altre due opere barocche.\nIl badalone e la cantoria.\nIl badalone \u00e8 posto al centro del coro, \u00e8 un leggio composto da parallelepipedo di legno liscio e angoli smussati, presenta un fregio decorato e intagliato con figure di telamoni e cariatidi sugli spigoli. Si pensa che anche questo fu realizzato dal Blacone o da un suo allievo. La cantoria occupa tutta la parete della controfacciata della navata centrale. Fu realizzata nel 1612, una struttura lignea intagliata, dorata e colorata contiene un organo costituito da 12 registi articolati in tre torri, di cui quelle laterali pi\u00f9 basse, quella centrale pi\u00f9 alta si eleva sino al soffitto. I fornici laterali sono delimitati da semicolonne decorate e scanalate e chiusi in alto da trabeazioni riccamente lavorate a girali. Il fornice centrale \u00e8 sostenuto duna struttura lignea affiancata da volute laterali e culminante in un timpano circolare spezzato.\nLa balconata dell'organo presenta forti affinit\u00e0 con il pulpito e con il badalone, dunque ipotesi fu realizzato dal balcone. La cantoria risulta divisa in sei pannelli simmetrici, e in una mostra di legno, al centro, che ripropone un organo in miniatura scolpito nel legno. I pannelli sono separati da figure di telamoni e cariatidi, e sostengono un fregio con motivi vegetali; questi sono decorati all'interno da figure antropomorfe, da cui partrono i tralci, I motivi sono gli stessi del pulpito e del badalone; alla rigidit\u00e0 e alla compostezza del pulpito, si contrappone nella cantoria uno stile pi\u00f9 libero e una composizione pi\u00f9 ricca per via dell'uso delle perline, dentelli, ovuli.\nI soffitti.\nIl pi\u00f9 ricco \u00e8 quello della navata centrale, realizzato tra il 1670-82, progettato da Carlo Sabatini. Le dorature sono dei fratelli Gioacchino e Giuseppe Petti di Oratino; gli oli appartengono a Giovannangelo Bucci, l'architetto Sabatini mostra le influenza napoletane: si tratta di una struttura articolata in legno intagliato, laccato e dorato, suddivisa in lacunari. Sono in tutto 85, hanno forme diverse, tonda, rettangolare, mistilinea, e sono stati concepiti per contenere le tele dipinte dal Bucci; ricche sono le cornici che richiudono questi spazi, lavorate a ovuli e foglie. Emergono dall'insieme otto grandi cassettoni mistilinei disposti trasversalmente in quattro coppie, che rompono la successione dei riquadri rettangolari.\nI cassettoni sono molto profondi, e questo crea l'impressione che i dipinti sprofondino, non \u00e8 casuale la scelta del colore di fondo, ossia il celeste, che allude all'apertura del soffitto verso il Cielo. Prevale anche il colore rosso, i dipinti rappresentano angeli gioiosi nell'atto di cantare, suonare, spargere fiori, il soffitto sembra una realizzazione del Paradiso, e somiglia molto al soffitto della cappella del Santissimo Rosario della chiesa di San Domenico a Penne, nonch\u00e9 col soffitto della basilica di San Bernardino a L'Aquila. I soffitti della navate laterali adiacenti furono incominciati nello stesso anno, ma completati nel 1742, su progetto del Sabatini.\nPresentano la stessa impostazione del soffitto centrale, una successione di lacunari delimitati da cornici che racchiudono dipinti su tavola con morivi vegetali e zoomorfi. A spezzare l'organicit\u00e0 ci sono quattro grandi pannelli rettangolari disposti nel senso della lunghezza, che ospitano oli su tela con scene bibliche. I soffitti delle altre due navate esterne presentano differenze evidenti, pare che furono realizzati pi\u00f9 tardi, anche se da documenti si sa che esistevano gi\u00e0 dal 1697; quello di sinistra si avvicina ai caratteri del soffitto centrale, e dunque fu della scuola del Sabatini, l'altro \u00e8 pi\u00f9 disorganico, con ampi scomparti lignei privi di decorazione, e con delle tele attribuite a Remigio Sabatini (1718).\nUna cupola ottagonale definisce la composizione, che risulta formata da affreschi attribuiti alla mano di Giambattista Gamba, l'autore degli affreschi del cappellone. I dipinti che coprono la volta sono disposti all'interno di spazi di varia forma, tondi, ovali, mistilinei, rappresentano le \"Scene della vita della Vergine\". Al centro nello spazio che ricalca l'ottagono della cupola, c'\u00e8 l'Assunzione della Vergine in cielo tra schiere di angeli. L'impaginato a stucco di decorazione fu realizzato da Giambattista Gianni e Francesco Ferrandini.\nGli altari della basilica.\nLungo la navata destra ci sono l'altare della Madonna di Loreto, di San Paolo, di Sant'Anna e della Madonna di Pompei (XVIII secolo). L'elemento pi\u00f9 caratteristico \u00e8 il paliotto che racchiude gran parte della loro ricchezza: nell'altare di San Paolo il paliotto \u00e8 stato sostituito da un'arca marmorea. Particolarmente raffinato \u00e8 i paliotto di Sant'Anna, su sfondo scuro si delineano motivi vegetali di colore chiaro. Il paliotto dell'altare della Madonna di Pompei fu realizzato dal Ranalli nel 1717, e sembra avere come modello l'opera di Norberto di Cicco; in particolare l'altare di Sant'Antonio nella chiesa di Ges\u00f9 e Maria, sempre a Pescocostanzo.\nSu sfondo scuro dei girali arricchiti da perline si intrecciano tra loro, nelle parti laterali. Al centro una cornice a stucco racchiude un disegno geometrico. Il capo altare della Madonna del Colle si trova nel capo della navata laterale, del XVII secolo; il paliotto \u00e8 del Ranalli, il dossale \u00e8 seicentesco, opera di Palmerio Grasso. Importante \u00e8 la struttura in legno intagliato e dorato, in cui \u00e8 possibile riconoscere due parti. La zona inferiore, che spicca per la maggior doratura, forma nella parte centrale un'edicola avanzata chiusa da timpano curvo e spezzato. All'interno dell'edicola c'\u00e8 la nicchia rettangolare destinata a ospitare la Madonna del Colle (XII secolo); la parte superiore presenta un'edicola con timpano triangolare, e viene raccordata all'altra mediante due enormi volute laterali.\nL'altare maggiore dedicato a San Felice da Cantalice fu realizzato da Giuseppe Cicco nel 1668. Il paliotto in marmo presenta decorazioni vegetali disposte simmetricamente intorno all'apertura centrale, in cui sono custodite le reliquie, delimitata da una cornice di cherubini. La parte superiore \u00e8 costituita da un capoaltare basso, definito in alto da una cornice e sui lati da due teste di cherubini, motivi tipico del Fanzago.\nA sinistra del capoaltare vi \u00e8 quello della Santissima Trinit\u00e0, che ricorda quello dell'altare di Sant'Anna; nella navata destra c'\u00e8 l'altare del Crocifisso di Ranalli (1738-39). Una struttura composita nella parte inferiore, che ricalca il barocco romano, nella parte superiore ha reminiscenze napoletane. Al centro c'\u00e8 il Crocifisso all'interno di uno spazio concavo, mentre le parti laterali ospitano le statue di San Biagio e Santa Barbara. Il gioco di vuoti e di pieni delle nicchie concave sembrano rimandare a caratteristiche borrominiane.\nSulla controfacciata della navata destra si trova l'altare di Santa Caterina con il dipinto di Tanzio da Varallo, vi sono altri due altari di Santa Rita e San Pietro, questo risente del linguaggio manierista pescolano del XVII secolo. La parte alta \u00e8 composta da tre edicole separate, di cui quella centrale pi\u00f9 grande, risulta in secondo piano rispetto alle due laterali, esse sono chiuse da timpani curvilinei e contengono dei dipinti: la tela di Tanzio da Varallo della \"Madonna dell'incendio sedato\", in riferimento a un episodio realmente accaduto in paese.\nRicordate l'importanza della statua votiva della Madonna del Colle del XII secolo, una delle statue lignee pi\u00f9 antiche d'Abruzzo, ridipinta pi\u00f9 volte per migliorarne la conservazione, anche lascia intravedere chiaramente lo stile romanico bizantineggiante: la Vergine \u00e8 assisa su un trono, rivestita di drappi orientaleggianti, ha la corona di Regina dei Cieli, ha uno sguardo fisso, con accenno di sorriso, gli occhi sbarrati, regge con una mano il Bambino, come fosse una figura statica, anch'egli con un sorriso stilizzato e sguardo fisso e inespressivo, con delle braccia esageratamente allungate, nell'atto di benedire.\nChiesetta del Suffragio dei Morti.\nAffianca la Collegiata. Risale al XVI secolo, presentando una facciata a terminazione orizzontale, riproducendo una tipologia molto diffusa in Abruzzo. Il prospetto \u00e8 tripartito da lesene piatte in pietra, proporzionando il rapporto tra l'esigua altezza e la larghezza; al centro si apre un'ampia finestra rettangolare sopra il portale, e le altre finestre rettangolari, disposte su due ordini. Spicca il portale seicentesco con timpano triangolare sorretto da colonne poste su alte basi, con la decorazione barocca di due teschi affiancati dal retro. All'interno si ammirano un pregevole e fastoso altare in noce scolpito, realizzato da Palmerio Grasso tra il 1647 e il 1649, e completato da Ferdinando Mosca nel 1716; il soffitto a cassettoni lignei del 1637-39 per la parte lignea dai pescolani Bernardino D'Alessandro e Falconio Falconi, tra il 1640 e il 1657 per la pittura su tela. Di grande interesse sono pure i due torcieri ai lati dell'altare, in legno scolpito e dorato di Rocco Falconio (1693)."}
{"id": "2750202", "revid": "287204", "url": "https://it.wikipedia.org/wiki?curid=2750202", "title": "Partecipanti al Tour de France 2004", "text": "Elenco dei partecipanti al Tour de France 2004.\nAlla competizione presero parte 21 squadre, ciascuna delle quali composta da nove corridori (eccetto l'Euskaltel-Euskadi, con 8), per un totale di 188 ciclisti al via. Parteciparono 20 delle 30 squadre della prima categoria UCI, pi\u00f9 una di seconda categoria, la Domina Vacanze.\nCiclisti per nazione.\nLe nazionalit\u00e0 rappresentate nella manifestazione sono 26; in tabella il numero dei ciclisti suddivisi per la propria nazione di appartenenza:"}
{"id": "2750214", "revid": "125101621", "url": "https://it.wikipedia.org/wiki?curid=2750214", "title": "Master and Servant", "text": "Master and Servant \u00e8 un singolo del gruppo musicale britannico Depeche Mode, il secondo estratto dal quarto album in studio \"Some Great Reward\". \u00c8 stato pubblicato il 20 agosto del 1984.\nArriv\u00f2 alla posizione numero 9 nella Official Singles Chart britannica. Negli Stati Uniti raggiunse invece la posizione numero 87.\nCi sono 3 versioni della canzone: la prima dura 3\u00a0min 48\u00a0s, la seconda dura 9\u00a0min 38\u00a0s e quella dell'album dura 4\u00a0min 12\u00a0s.\nVideo musicale.\nIl videoclip che accompagna l'uscita del singolo \u00e8 stato diretto da Clive Richardson."}
{"id": "2750215", "revid": "729019", "url": "https://it.wikipedia.org/wiki?curid=2750215", "title": "M\u00fcnchner Freiheit (metropolitana di Monaco di Baviera)", "text": "M\u00fcnchner Freiheit \u00e8 una stazione di Metropolitana a Monaco di Baviera nel cuore del quartiere di Schwabing. Ci passa sia la linea 3 come anche la linea 6, le quali da questa stazione si diramano in due direzione diverse.\nSi tratta di una delle prime stazioni di metropolitana di Monaco. Inaugurata nel 1971.\nNegli anni 2008/2009 fu completamente ridisegnata dal designer della luce Ingo Maurer.\nLe pareti laterali della stazione di metropolitana sono tenute in colore giallo limone, le colonne portanti in ceramica blu scura, il colore si dirama in maniera mistica, risaltato con un gioco di illuminazione particolare.\nTutta la stazione viene proiettata nel soffitto creando un effetto molto suggestivo, in quanto questa \u00e8 rivestita da specchi quadrati.\nLe insegne con il nome della stazione sono o in blu, colore della linea 6, o in arancione, colore della linea 3.\nM\u00fcnchner Freiheit tradotto in italiano vuol dire \"libert\u00e0 di Monaco\". Il nome vuole ricordare il gruppo di resistenza Freiheitsaktion Bayern che fu attivo soprattutto nelle ultime settimane della dittatura nazionalsocialista, occupando la radio nazionale e trasmettendo annunci di arrendersi agli americani.\nNel 2020 la stazione di M\u00fcnchner Freiheit, insieme ad altre 4 stazioni del primo tronco della metropolitana monacense, venne posta sotto tutela monumentale (\"Denkmalschutz\") per la sua importanza storica."}
{"id": "2750226", "revid": "729019", "url": "https://it.wikipedia.org/wiki?curid=2750226", "title": "Ex\u00e9rcito Portugu\u00eas", "text": "L'Ex\u00e9rcito Portugu\u00eas (in italiano Esercito portoghese) \u00e8 la branca terrestre delle forze armate portoghesi e la sua missione principale \u00e8 garantire la difesa da aggressioni esterne del Portogallo. Fondato nel XII secolo \u00e8 considerato tra gli eserciti pi\u00f9 antichi del mondo.\nStoria.\nFortemente legato alla storia nazionale, l'esercito portoghese \u00e8 operativo fin dalle guerre di indipendenza del XII secolo contro saraceni e Le\u00f3n, contro il Regno di Castiglia due secoli pi\u00f9 tardi, e le occupazioni spagnola e francese del XVII e XIX secolo. La storia dell'esercito portoghese \u00e8 direttamente connessa alla storia nazionale. Furono inoltre impiegate nelle campagne coloniali dell'Impero portoghese fin dal XV secolo sui suoli africani, asiatici, americani ed europei. Tra le campagne militari pi\u00f9 importanti sono certamente da annoverare la prima guerra mondiale sui fronti francesi e africani e le guerre di indipendenza di Angola, India, Mozambico, Guinea e Timor. Nel XXI secolo, l'esercito portoghese \u00e8 impegnato in varie missioni di peacekeeping come quelle in Bosnia, Timor Est, Kosovo, Macedonia, Afghanistan, Libano.\nForza operativa permanente.\nDal Comando operativo dipendono le unit\u00e0 di manovra e di supporto dell'esercito portoghese:\nOrdine di battaglia.\nBrigada de Rea\u00e7\u00e3o R\u00e1pida.\nLa Brigada de Rea\u00e7\u00e3o R\u00e1pida (Brigata di Reazione Rapida) \u00e8 assegnata all'Allied Rapid Reactions Corps, il Corpo di Reazione Rapida della NATO. La brigata era nata nel 1975 con la fine della guerra d'oltremare quando le truppe paracadutiste della For\u00e7a A\u00e9rea Portuguesa vennero riorganizzate formando il Corpo de Tropas Paraquedistas (CTP) che venne inquadrato nella Brigada Ligeira de Paraquedistas. Nel 1993 con il passaggio dei paracadutisti all'esercito, la brigata venne riorganizzata assumendo la denominazione di Brigada Aerotransportada Independente. Nel 2006 con la riorganizzazione dell'esercito portoghese venne deciso di integrare l'aviazione leggera dell'esercito nella Brigada Aerotransportada Independente che assunse la denominazione di Brigada de Rea\u00e7\u00e3o R\u00e1pida. Nell'ambito dell'Allied Rapid Reactions Corps Brigada de Rea\u00e7\u00e3o R\u00e1pida \u00e8 affiliata alla Divisione \"Acqui\" dell'Esercito Italiano, insieme alle brigate italiane \"Garibaldi\" e \"Pinerolo\".\nBrigada Mecanizada.\nIn passato la principale forza dell'esercito, assegnata alla NATO era la 1\u00aa Brigada Mista Independente, costituita nel 1976, che comprendeva un battaglione carri costituito a sua volta da 2 compagnie su M47 Patton e due compagnie, una delle quali esplorante su M48, due battaglioni di fanteria meccanizzata, uno di Fanteria motorizzata, un gruppo di obici semoventi M109. La 1\u00aa Brigada Mista Independente in ambito NATO era inquadrata nella 3\u00aa Divisione \"Celere\" dell'Esercito Italiano e il suo compito era la difesa del fianco sud dell'Europa.\nNal 1993 il battaglione di fanteria motorizzata venne sostituito da un battaglione di fanteria meccanizzata e l'unit\u00e0 militare venne ribattezzata Brigada Mecanizada Independente, per poi assumere nel 2006 la denominazione di Brigada Mecanizada."}
{"id": "2750231", "revid": "729019", "url": "https://it.wikipedia.org/wiki?curid=2750231", "title": "Metropolitana di Erevan", "text": "La metropolitana di Erevan (in armeno: \u0535\u0580\u0587\u0561\u0576\u056b \u0574\u0565\u057f\u0580\u0578\u057a\u0578\u056c\u056b\u057f\u0565\u0576) \u00e8 una rete di trasporto pubblico di tipo metropolitana che serve la citt\u00e0 di Erevan, capitale dell'Armenia.\nStoria.\nErevan, citt\u00e0 principale dell'Armenia, una volta divenuta capitale della Repubblica Socialista Sovietica Armena fu interessata da uno strepitoso incremento demografico. Essendo caratterizzata da una natura orografica del terreno particolarmente accidentata, tuttavia, si ebbero numerose difficolt\u00e0 nel mobilitare un cos\u00ec alto numero di persone, risolvibili solo mediante la costruzione di una metropolitana sotterranea. I primi progetti per dotare Erevan di un sistema di trasporto rapido risalgono agli anni 1960 e vennero redatti per impulso di Anton Kochinyan, al tempo primo segretario del Partito Comunista in Armenia, che si auspicava in principio la costruzione di una rete tranviaria, anzich\u00e9 di una metropolitana vera e propria, essendo quest'ultimo mezzo di trasporto riservato dalle autorit\u00e0 sovietiche solo per citt\u00e0 con pi\u00f9 di un milione di abitanti, assenti ad Erevan nel 1972, quando i lavori per il sistema trasportistico ebbero inizio: ipotizzando un futuro ampliamento demografico della citt\u00e0, tuttavia, i tunnel vennero scavati con una sezione che avrebbe consentito loro una riconversione in un sistema metropolitano completo in futuro qualora ne fosse stata ravvisata la necessit\u00e0.\nAlla fine del 1978 pi\u00f9 di quattro chilometri di tunnel erano stati scavati e, essendo Erevan cresciuta ulteriormente, si provvedette affinch\u00e9 questi potessero accogliere una linea metropolitana pesante: per evitare intoppi burocratici, tuttavia, il sistema continu\u00f2 a essere chiamato \u00abTranvia Rapida\u00bb fino alla sua inaugurazione, che avvenne trionfalmente il 7 marzo 1981. Si trattava dell'ottava metropolitana sovietica e, in tale anno, i cittadini di Erevan potevano fruire di ben quattro stazioni distribuite sul territorio per una lunghezza di 7.6 chilometri: da allora la rete \u00e8 cresciuta comprendendo dieci stazioni per 13.4 chilometri.\nLa qualit\u00e0 ingegneristica dell'opera fu tale che nel corso del terremoto che devast\u00f2 l'Armenia nel 1988 la metropolitana fu tra le poche opere a sopravvivere alle tremende scosse telluriche, riuscendo a essere operative persino il giorno successivo ad esse: la devastazione della nazione colpita dal sisma, tuttavia, pose fine anche all'ambizione di ampliare la rete con altre linee, essendo stato il denaro reperito in tal senso dirottato per finanziare la ricostruzione delle altre infrastrutture di Erevan e dell'Armenia colpite dal terremoto.\nIl 28 dicembre 1999 la rete fu ufficialmente intitolata a Karen Demirchyan, l'uomo grazie al quale si rinunci\u00f2 ai progetti di una tranvia rapida in favore di una metropolitana, appena due mesi prima il suo assassinio nel corso di un attacco terroristico al parlamento armeno.\nCaratteristiche.\nOggi la metropolitana copre 13,8 km di tracciato su una sola linea, con corse ogni cinque minuti dalle 6:30 del mattino alle 11 della sera e con un servizio shuttle separato operativo sulla tratta Shengavit-Charbakh: utilizzata da circa 60,000 passeggeri al giorno, con un picco di 14.9 milioni di passeggeri globali registrati nell'intero anno, l'utenza della metropolitana di Erevan ha conosciuto un drastico decremento (di circa il 20%) a 50,000 passeggeri giornalieri in seguito a un raddoppio del costo del titolo di viaggio. Il sistema d\u00e0 lavoro a circa 1,200 persone. Interessante il sistema per cronometrare i tempi di attesa per il prossimo treno, allorch\u00e9 gli orologi digitali si resettano a \"00:00\" quando una locomotiva lascia la stazione, con le cifre che incrementano progressivamente sino all'arrivo del treno successivo.\nLa linea corre in profondit\u00e0 o in sub-superficie a causa della morfologia peculiare del terreno di Erevan. Cos\u00ec come di consueto nelle reti metropolitane sovietiche, la maggior parte delle stazioni \u00e8 riccamente decorata con ornamentazioni recanti simboli patri armeni e con stilemi architettonici tardo-sovietici in modo tale da alludere alle capacit\u00e0 dell'architettura, dell'ingegneria civile e generalmente dell'ingegno dell'USSR.\nAlla sua inaugurazione in principio la metropolitana era priva di un deposito, e i servizi di trazione venivano ricoverati ed eventualmente riparati in alcuni alloggiamenti di servizio ubicati nei raccordi di inversione: il deposito di Charbakh fu inaugurato solo nel 1985, in occasione della seconda estensione della rete. All'inizio degli anni 1990 la metropolitana era dotata di settanta vagoni, tutti di modello 81-717/714, e in grado di assemblarsi formando dodici treni dotati di tre unit\u00e0 di trazione ciascuno. Molte delle carrozze intermedie, infatti, erano state vendute alle metropolitane di Mosca e San Pietroburgo in cambio di revisioni e ripari alle unit\u00e0 motrici, impossibili da effettuare nel deposito di Charbakh.\nNel 2000-2001, per motivazioni economici, tutte le locomotive intermedie 81-714 cessarono di essere esecutive e il materiale rotabile della metropolitana di Erevan si ridusse a soli tredici treni 81-717 di due unit\u00e0 di trazione, di cui dodici operativi sulla linea principale e una sul servizio shuttle. Il budget annuale della metropolitana di Erevan nel 2002 era di un miliardo e 440 milioni di dram armeni (circa 2.5 milioni di dollari), di cui 800 milioni di dram provenienti da finanziamenti statali. Il resto della cifra era coperto dalla bigliettazione e dai proventi delle affissioni pubblicitarie distribuite nella rete. Una corsa singola sulla metropolitana di Erevan costa al 2018 cento dram (circa 25 centesimi): al posto di titoli di viaggio cartacei, inoltre, per superare le obliteratrici e accedere alle banchine i passeggeri devono fare ricorso a gettoni arancioni di plastica, erogati presso le apposite macchinette e raffiguranti nel recto e nel verso il logo della metropolitana e un'effigie di Davide di Sassun. \nProgetti.\nMalgrado l'ottimismo dovuto a una citt\u00e0 sempre in forte crescita dal punto di vista demografico e socioeconomico la metropolitana di Erevan \u00e8 sottosviluppata e, malgrado le sue potenzialit\u00e0, non forma la spina dorsale trasportistica della citt\u00e0: non \u00e8 interessata da estensioni dal 1989, nonostante l'apertura di un servizio shuttle Shengavit\u2013Charbakh, avendo perso ogni priorit\u00e0 dopo il tremendo terremoto che ha devastato la citt\u00e0 nel 1988. Tutti i lavori e gli interventi iniziati nei tardi anni ottanta sono al corrente in uno stato di stallo.\nInoltre, dal momento che la metropolitana non \u00e8 riuscita a raggiungere i quartieri residenziali pi\u00f9 importanti prima del terremoto e delle crisi economiche che hanno colpito la giovane nazione armena dopo il conseguimento dell'indipendenza, la popolazione locale preferisce di gran lunga fare ricorso all'estesissima rete di minibus: da ci\u00f2 deriva la bassa frequentazione, di circa 12.1 milioni di passeggeri annui nel 2004, fra i pi\u00f9 bassi nel mondo. La prossima estensione, in ogni caso, qualora venisse mai realizzata, porter\u00e0 la linea alle zone di Achapnyak e Nazarbekyan.\nSebbene con l'attuale sviluppo della rete tale ipotesi sia al corrente assai improbabile, sono previsti progetti per una seconda e terza linea di metropolitana, che incrociandosi nei punti focali del centro citt\u00e0 in questo modo formerebbero il tipico schema ferroviario secante, particolarmente diffuso nelle realt\u00e0 sovietiche (si pensi al caso di San Pietroburgo)."}
{"id": "2750232", "revid": "118341709", "url": "https://it.wikipedia.org/wiki?curid=2750232", "title": "Ernesto Besenzanica", "text": "Biografia.\nConseguita la laurea in ingegneria inizi\u00f2 la sua carriera per lo pi\u00f9 lavorando nell'Europa orientale e balcanica, realizzando infrastrutture ferroviarie tra la Grecia, l'Albania, la Bulgaria e la Romania. In quest'ultimo paese progett\u00f2 e costru\u00ec la strada ferrata Roman-Pleven-Choumen di 325\u00a0km e la Pleven-Somovith.\nNel 1903 rielabor\u00f2 il progetto della Ferrovia Porto San Giorgio-Amandola, adeguandolo alle innovazioni tecnologiche del tempo e iniziandone i lavori di costruzione nel 1905: la linea venne inaugurata il 14 dicembre 1908, mentre la diramazione per Fermo venne aperta nell'estate dell'anno successivo. Nel 1905 fu incaricato del progetto della Ferrovia Sangritana che realizz\u00f2 una volta ottenuta la concessione ministeriale come titolare della Societ\u00e0 Anonima per le Ferrovie Adriatico Appennino (FAA) nel 1909; la linea entr\u00f2 in esercizio nel 1915 nella sua interezza; il suo tracciato collegava, per un totale di 148 chilometri, Marina San Vito (frazione di San Vito Chietino) a Castel di Sangro.\nNel 1913 figurava tra i consiglieri di amministrazione della Societ\u00e0 Anonima per le ferrovie secondarie della Sicilia (SAFS), concessionaria della ferrovia Siracusa-Ragusa-Vizzini, ruolo che ricopriva ancora nel 1922.\nNel 1914, per conto della FAA e su richiesta del collega ingegnere Erminio Sipari, deputato eletto nel collegio di Pescina, si fece interprete di un progetto, mai realizzato, che innestandosi nella \"Sangritana\", nella ferrovia Sulmona-Isernia e poi nella Ferrovia Roma-Fiuggi-Frosinone, doveva collegare Castel di Sangro a Genazzano (e diramazione per Veroli), attraverso sette tronchi: Castel di Sangro - Opi, Opi - San Donato Val di Comino, San Donato - Sora, Sora - Frosinone, Frosinone - Anagni e Anagni - Genazzano, con successiva biforcazione per Veroli.\nNel maggio del 1924 partecip\u00f2 alla costituzione della Societ\u00e0 Anonima per la Ferrovia Voghera Varzi (in seguito incorporatasi mediante fusione con la FAA) che ottenne la concessione per la costruzione dell'omonima ferrovia di cui Besenzanica fece il progetto: l'inaugurazione della linea Voghera-Varzi, i cui lavori iniziarono nel novembre del 1928, ebbe luogo nel giorno di Natale del 1931.\nIn sostituzione della preesistente tranvia Roma-Civita Castellana, Besenzaniga progett\u00f2 anche, prevedendone l'elettrificazione con corrente continua, la ferrovia Roma-Civitacastellana-Viterbo, poi soprannominata \"Roma nord\", che venne aperta all'esercizio il 28 ottobre 1932, posta sotto la gestione dalla Societ\u00e0 Romana Ferrovie del Nord (SRFN), di cui lo stesso ingegnere era consigliere.\nA lui sono dedicate una via a Milano, una scalinata a Fermo e una statua nella stazione di Piazzale Flaminio a Roma."}
{"id": "2750234", "revid": "827882", "url": "https://it.wikipedia.org/wiki?curid=2750234", "title": "G\u00f6zleme", "text": "G\u00f6zleme \u00e8 un piatto di pasta tipico della cucina turca.\nLa pasta viene tirata a mano su grandi taglieri di legno appoggiati a terra. La pasta viene arrotolata, riempita con vari tipi di ripieni e cotta su una superficie di metallo rovente.\nIl nome deriva dalla parola turca \"k\u00f6z\" che significa brace.\nI g\u00f6zleme possono avere come ripieno:"}
{"id": "2750235", "revid": "110157", "url": "https://it.wikipedia.org/wiki?curid=2750235", "title": "Atlas I", "text": "L'Atlas I era un razzo vettore statunitense usato negli anni novanta per il lancio di satelliti artificiali.\nEra costruito dalla Convair e faceva parte della famiglia di razzi Atlas, derivata dal missile Atlas. Le diverse versioni dei razzi Atlas erano designate usando lettere dell'alfabeto fino all'Atlas H; in seguito, dopo l'Atlas H, si cominciarono ad usare numeri romani, creando per la nuova versione una certa confusione (qualcuno pensava che I indicasse la lettera \"i\" dell'alfabeto, invece indicava il numero romano che significa 1\u00ba).\nIl razzo Atlas I era composto da due stadi: il primo stadio era costituito da un razzo \"Atlas H\" a tre motori, il secondo stadio da un razzo Centaur. Il razzo usava propellente liquido: il primo stadio bruciava cherosene e ossigeno liquido, il secondo idrogeno liquido e ossigeno liquido. L'Atlas I aveva una lunghezza totale di e un diametro di 3,05\u00a0m; poteva collocare in orbita bassa un carico utile di .\nIl primo lancio di un Atlas I venne effettuato il 25 luglio 1990, l'ultimo il 25 aprile 1997; in totale vennero effettuati 11 lanci, di cui 8 ebbero successo. Dopo il 1997 il razzo fu ritirato dal servizio."}
{"id": "2750238", "revid": "1318658", "url": "https://it.wikipedia.org/wiki?curid=2750238", "title": "Pastafarianesimo", "text": "Il pastafarianesimo (\"Flying Spaghetti Monsterism\" o \"Pastafarianism\" in inglese) \u00e8 una religione fondata nel 2005 da Bobby Henderson, laureatosi in fisica all'Oregon State University, per protestare contro la decisione del consiglio per l'istruzione del Kansas di insegnare il creazionismo nei corsi di scienze come un'alternativa alla teoria dell'evoluzione. \nNonostante sia generalmente considerata una religione parodistica, gli adepti e lo stesso fondatore (per i pastafariani profeta) rifiutano tale etichetta, sostenendo che \"Ogni affermazione che faccia pensare al Pastafarianesimo come a qualcosa di umoristico o satirico \u00e8 pura coincidenza\". In una lettera aperta inviata al Kansas State Board of Education, Henderson profess\u00f2 di credere in un creatore sovrannaturale molto somigliante a degli spaghetti con le polpette. Nella stessa lettera, Henderson elabor\u00f2 la tesi che tale essere soprannaturale fosse solito alterare i risultati delle datazioni al carbonio 14 con le sue \"spaghettose appendici\". Sostenne anche che la sua teoria era altrettanto valida quanto quella del disegno intelligente e chiese che le venissero dedicate un numero pari di ore di lezione in classe. Henderson battezz\u00f2 la propria teoria \"pastafariana\", una parola macedonia di pasta e rastafarianesimo. Henderson spieg\u00f2 che poich\u00e9 il movimento a sostegno del disegno intelligente utilizza riferimenti ambigui a un non meglio precisato \"progettista intelligente\", ogni entit\u00e0 concepibile poteva rivestire questo ruolo, compreso il Prodigioso Spaghetto Volante (in inglese Flying Spaghetti Monster).\nQuesta religione ha avuto larga diffusione su Internet riunendo molti seguaci del Prodigioso Spaghetto Volante, che si fanno chiamare pastafariani e rivendicano di essere stati toccati dalla \"sua spaghettosa appendice\" (in inglese \"His Noodly Appendage\"). Il riconoscimento come religione ufficiale, equiparata alle altre religioni riconosciute, \u00e8 un punto fondamentale per gli adepti, i quali asseriscono che la propria religione non sia meno legittima o seria delle altre e si battono per un riconoscimento ufficiale. \u00c8 stata riconosciuta come religione in alcuni stati, come nei Paesi Bassi e in Nuova Zelanda.\nSviluppi.\nNel giugno 2005 Bobby Henderson invi\u00f2 una lettera aperta al consiglio per l'istruzione del Kansas in risposta alla loro decisione di assegnare lo stesso tempo alla spiegazione della \"creazione\" e all\"'evoluzione\" mediante la selezione naturale nei corsi di biologia. Chiese che al Pastafarianesimo venisse dedicato lo stesso tempo dato alla spiegazione della Creazione di religioni pi\u00f9 tradizionali. In breve tempo ebbe risposta da due dei membri del consiglio e una terza risposta giunse in seguito.\nNei due mesi successivi, il traffico del sito web di Henderson, che pubblicava le suddette lettere, crebbe rapidamente. La popolarit\u00e0 del sito esplose in agosto quando il Prodigioso spaghetto volante venne descritto in alcuni blog e siti di notizie su Internet. Presto la notizia venne riportata anche dalle principali fonti di informazione.\nNella sezione \"Latest News\" del suo sito web, Henderson fa notare che l'allora presidente degli Stati Uniti George W. Bush e il senatore Bill Frist hanno pubblicamente supportato l'insegnamento delle teorie non evoluzionistiche e quindi ne deduce supportino l'insegnamento del Pastafarianesimo.\nDogmi.\nMolti dei \"dogmi\" proposti da Henderson sono stati volutamente scelti per parodizzare le critiche fatte dai proponenti del creazionismo.\nVantaggi della conversione.\nTuttavia anche nel pastafarianesimo \u00e8 presente un inferno dove, a differenza del paradiso, il vulcano erutta birra stantia e le/gli spogliarelliste/i hanno malattie veneree.\nCasi mediatici.\nNel luglio 2011, in Austria, l'ufficio dei trasporti di Vienna ha riconosciuto il diritto di un giovane pastafariano, Niko Alm, a inserire nella patente di guida una propria fotografia scattata mentre, a mo' di copricapo, indossava uno scolapasta, simbolo del \"Prodigioso Spaghetto Volante\". Analogo episodio si \u00e8 ripetuto nel luglio 2013 a Brno, in Repubblica Ceca, quando il ventottenne Luk\u00e1\u0161 Nov\u00fd ha ottenuto che gli venisse riconosciuto il diritto di utilizzare, per la propria carta d'identit\u00e0, una foto che lo ritrae mentre indossa lo scolapasta, in accordo alle leggi nazionali che consentono l'utilizzo di copricapi per motivi medici o religiosi purch\u00e9 non nascondano il volto.\nIl 3 gennaio 2014 Christopher Schaeffer ha giurato, con uno scolapasta sulla testa, come membro del consiglio comunale di Pomfret, una cittadina con 15\u00a0000 abitanti nello Stato di New York, diventando il primo politico pastafariano statunitense eletto a un incarico pubblico, seguendo di pochi mesi l'elezione al Parlamento austriaco di Niko Alm (ottobre 2013).\nIl 21 settembre 2012 il pastafariano greco Filippos Loizos veniva arrestato, a causa di pressioni parlamentari del gruppo Alba Dorata, per aver pubblicato su Facebook il fotomontaggio denominato \"il Vecchio Pastitsios\", parodia di Padre Paisios del Monte Athos.\nIl 17 agosto 2013 a Mosca la polizia ha interrotto una processione pastafariana, traendo otto persone in arresto per\u00a0\"manifestazione non autorizzata\", su denuncia di alcuni cittadini ortodossi che si dicevano offesi nel loro sentimento religioso.\nNel 2014, presso la cittadina di Templin, il pastafariano R\u00fcdiger Weida (alias Bruder Spaghettus) ha ottenuto l'autorizzazione da parte del Sindaco locale di installare dei cartelli con l'indicazione dell'orario delle messe, da posizionare accanto a quelle di altre religioni. In seguito ad un ricorso del Land del Brandeburgo, poi confermato in appello, i cartelli sono stati rimossi.\nIl primo paese a riconoscere il pastafarianesimo come religione \u00e8 stata la Nuova Zelanda a dicembre 2015, quando il direttore generale dell'anagrafe di Wellington, Jeff Montgomery, ha dato il permesso di nominare officianti per il matrimonio. Ad aprile 2016 \u00e8 poi avvenuta la prima unione legale al mondo tra Marianna Fenn e Toby Ricketts, un regista tv che ha scoperto il movimento girando un documentario sui pastafariani.\nNel gennaio 2016 i Paesi Bassi, attraverso la Camera di Commercio, avevano riconosciuto in forma ufficiale la religione del \"Prodigioso Spaghetto Volante\". In seguito la Chiesa locale ha fatto richiesta di poter indossare il proprio copricapo sacro sui documenti ufficiali, ossia uno scolapasta, ma la richiesta \u00e8 stata negata. Successivamente ha fatto ricorso al Consiglio di stato, il pi\u00f9 alto tribunale amministrativo del paese, che ha stabilito che non pu\u00f2 essere considerata religione ed ha negato il permesso.\nSempre a gennaio 2016 un cittadino russo, Andrei Filin, ha ottenuto il permesso di indossare lo scolapasta in testa nella foto della propria patente di guida.\nChiesa italiana.\nIn Italia \u00e8 presente una Chiesa Pastafariana Italiana, nata ufficialmente il 12 marzo 2012 a Roma e che ha nominato come \"Supremo\" 1\u00b0 Pappa Al Zarkawi; in seguito alla sua morte avvenuta a fine dicembre 2013, Capitan Pizzocchero \u00e8 stato nominato temporaneamente vicario della Chiesa e in seguito Pappa per acclamazione. \nLa Chiesa Pastafariana Italiana ha posto varie sedi per l'Italia (denominate \"Pannocchie\") gestite dai \"Frescovi\" locali, che organizzano periodicamente eventi.\nIl 20 luglio 2014, presso il rifugio Dolada nell'Alpago, \u00e8 stato celebrato il primo matrimonio in Italia con rito pastafariano (il \"Pastrimonio\"). Questo rifugio fa parte del \"Cammino Pastafariano\", un percorso che unisce tre rifugi.\nLa Chiesa Pastafariana Italiana ha organizzato otto raduni nazionali (chiamati in gergo pastafariano \"Raguni\"), il primo a Roma, poi a Venezia, Bologna, Firenze, Salerno, Marina di Massa, Anzio e Bardonecchia. Nel corso del terzo raduno, l'8 novembre 2014 la C.P.I. si \u00e8 data statuto di associazione e sta raccogliendo adesioni per chiedere il riconoscimento ufficiale dallo Stato. \nNel gennaio 2015 la Pannocchia di Torino ha dato vita alle \"Tagliatelle in piedi\", la risposta ironica alle \"Sentinelle in piedi\"; in seguito questa manifestazione \u00e8 stata replicata in tutta Italia dai gruppi locali.\nIl 15 agosto 2015, in occasione del Giubileo della Rivelazione al mondo, la Chiesa Pastafariana ha organizzato \"La Grande Erezione\", erigendo sulla cima del Monte Dolada, montagna definita sacra, una riproduzione artistica del liscafisso, il simbolo della loro religione.\nIl giorno 8 dicembre 2016, il Concistoro della Chiesa Pastafariana Italiana ha proclamato \"Scialatiella Piccante:\" Emanuela Marmo Pappessa della Chiesa Pastafariana Italiana.\nNell'agosto 2017 la Chiesa Pastafariana Italiana ha aderito alla campagna internazionale \"EndBlasphemyLaws\" che chiede l\u2019abolizione del reato di blasfemia, con l'iniziativa \"DioScotto\": un cartellone di eventi per promuovere e tutelare artisti considerati blasfemi, e raccogliere fondi per sostegno finanziario e consulenza legale alle persone denunciate per blasfemia o vilipendio della religione..\nSempre nel 2017 la Chiesa Pastafariana Italiana ha avviato la campagna \"Liberi verso il Vulcano\" per l'approvazione di una legge sul fine-vita che garantisca il rispetto della volont\u00e0 della persona.\nNel 2020, dopo pochi minuti dalla riconferma a Pappessa, Scialatiella Piccante Prima si \u00e8 \"spappapata\", ossia ha lasciato l'incarico "}
{"id": "2750239", "revid": "729019", "url": "https://it.wikipedia.org/wiki?curid=2750239", "title": "Metropolitana di Ni\u017enij Novgorod", "text": "La metropolitana di Ni\u017enij Novgorod (precedentemente noto come \"metropolitana di Gor'kij\") \u00e8 una rete di trasporto pubblico di tipo metropolitana che serve la citt\u00e0 di Ni\u017enij Novgorod (Russia). Inaugurato nel 1985, \u00e8 costituito da 15 stazioni, 2 linee e lunga 21.6 chilometri. Ha il maggior numero di stazioni dopo la metropolitana di Mosca e San Pietroburgo.\nStoria.\nNi\u017enij Novgorod (noto nel periodo sovietico come Gor'kij) \u00e8 una grande citt\u00e0 nel mezzo di Volga. A met\u00e0 degli anni '70 la popolazione del luogo ha superato un milione, soddisfacendo cos\u00ec le esigenze sovietiche per sviluppare un sistema di transito rapido. La costruzione \u00e8 iniziata il 17 dicembre 1977 e la rete \u00e8 stata aperta al pubblico il 20 novembre 1985 diventando il terzo sistema in Russia e il decimo nell'ex Unione Sovietica.\nNel settembre 1978, dalla stazione Leninskaja inizi\u00f2 la perforazione di tunnel. Per lungo tempo \u00e8 stato necessario sviluppare la documentazione progettuale, la demolizione di case, il trasporto stradale e il tram, e nel 1979 i pilastri sono stati portati alla fondazione della stazione Moskovskaja. Nel giugno 1980, \u00e8 stato proposto alle tre linee della metropolitana di Gor'kij.\n13 luglio 1984, durante la costruzione della stazione Moskovskaja, le mura crollarono. Due lavoratori della brigata studentesca, che hanno contribuito alla costruzione della metropolitana, sono morti. C'\u00e8 una leggenda associata a questo evento, come se i fantasmi degli studenti morti continuano a camminare attraverso gallerie e stazioni della metropolitana.\n20 novembre 1985 \u00e8 stata inaugurata la metropolitana di Gor'kij. Il complesso di lancio della prima sezione comprendeva una linea lunga 7,8 km con sei stazioni: Moskovskaja, \u010ckalovskaja, Leninskaja, Zare\u010dnaja, Dvigatel' Revoljucii e Proletarskaja; Deposito e costruzione di ingegneria. Nel 1987 sono state aperte altre due stazioni: Avtozavodskaja e Komsomol'skaja dalla stazione Proletarskaja e nel 1989 - Kirovskaja e Park Kul'tury.\nNell'ottobre 1990 la metropolitana di Gor'kij \u00e8 stata rinominata nel Ni\u017enij Novgorod. Il 20 dicembre 1993, due nuove stazioni della metropolitana di Nizhny Novgorod sono state aperte - Kanavinskaya e \"Burnakovskaya\" sulla seconda Linea 2 di Sormovskaya. Il 20 dicembre 1993, due nuove stazioni della metropolitana di Nizhny Novgorod sono state aperte - Kanavinskaja e Burnakovskaja sulla seconda linea Sormovskaja. Il 9 settembre 2002 \u00e8 stata aperta la 13\u00aa stazione Burevestnik della Linea 2.\n22 settembre 2012 per la prima volta metropolitana di Ni\u017enij Novgorod \u00e8 stato completamente chiuso. Ci\u00f2 \u00e8 dovuto al lavoro di commutazione del potere al nuovo sistema di controllo della stazione in costruzione. Il 4 novembre 2012 \u00e8 stata aperta la stazione Gor'kovskaja della Linea 1 nella Citt\u00e0 Superiore.\nIl 12 giugno 2018 \u00e8 stata aperta la stazione Strelka della Linea 2, e il 13 giugno, con l'inizio dell'operazione a pieno titolo, entrambe le linee sono state infine divise in due indipendenti.\nPosizione della citt\u00e0.\nA differenza di altri metropolitani sovietici, Ni\u017enij Novgorod non presenta il layout triangolare tradizionale di tre linee, sei raggi che si intersecano sotto il centro della citt\u00e0. Questo \u00e8 dovuto al layout insolito della citt\u00e0. Il centro della citt\u00e0 si trova sulla riva destra del fiume Volga e alla confluenza del fiume Oka. Nel XX secolo la citt\u00e0 si svilupp\u00f2 in modo policentrico. Il centro storico, compreso il Cremlino di Ni\u017enij Novgorod, porta gran parte delle funzioni amministrative, culturali ed educative e si trova sull'alta riva destra collinare dell'Oka, mentre la bassa banca sinistra piatta ospita le maggiori industrie della citt\u00e0 e alcuni grandi quartieri residenziali raggruppati tre centri di Kanavino (dove si trovano la stazione ferroviaria centrale e i maggiori centri di trasporto urbano), Sormovo (con la pi\u00f9 grande industria come impianto di Krasnoje Sormovo) e Avtozavod (fabbrica di automobili GAZ).\nCaratteristiche.\nCi sono 14 stazioni nella metropolitana di Ni\u017enij Novgorod. Di queste, 13 stazioni della metropolitana sono superficiali e 1 stazione di terra. C'\u00e8 anche una stazione fantasma Jarmarka, la cui costruzione \u00e8 stata abbandonata a favore della stazione Strelka.\nLe stazioni si trovano su due linee con una singola stazione di scambio - Moskovskaja con uno scambio di piattaforme. Dopo la costruzione della Linea 3 (Nagornaja), compariranno altre due stazioni di trasferimento - Opernyj teatr e Ol'gino.\nSulla Linea 1, il traffico destro \u00e8 organizzato, sulla Linea 2 - traffico sinistro. Questo metodo di movimento \u00e8 dovuto alla ramificazione dei binari della stazione Moskovskaja, a causa della mancanza di un tunnel a tutta lunghezza della linea Sormovskaja.\nLinee e stazioni in costruzione.\nLinea 1.\n\u00c8 anche chiamato Avtozavodskaja. Questa linea che corre tra le stazioni di Park Kul'tury e Gor'kovskaja \u00e8 stata inaugurata nel 1985. Ha una stazione di scambio Moskovskaja sulla Linea 2. Connette le citt\u00e0 inferiori e quelle superiori attraverso un ponte di metropolitana. Nel 2019 inizier\u00e0 la progettazione di due nuove stazioni nella citt\u00e0 alta, l\"'Opernyj Teatr\" e \"Sennaja\".\nLa linea \u00e8 stata progettata nel 1980. In tempi sovietici, questa linea chiamata \"Avtozavodsko-Me\u0161\u010derskaja\". La linea doveva durare fino al microdistretto residenziale vicino al lago di Me\u0161\u010dera.\nLinea 2.\n\u00c8 anche chiamato Sormovskaja o Sormovsko-Me\u0161\u010derskaja. Questa linea che corre tra le stazioni di Burevestnik e Strelka \u00e8 stata aperta nel 1993. La costruzione della linea \u00e8 stata pi\u00f9 volte arrestata a causa della crisi in Russia. Per la Campionato mondiale di calcio 2018, una nuova stazione \"Strelka\" \u00e8 stato costruito sulla linea, che situato vicino allo stadio. Dopo la Campionato mondiale, si prevede di estendere la linea fino alla stazione Volga in Me\u0161\u010dera e la stazione Varja in Sormovo. Si prevede inoltre di completare la stazione fantasma \"Jarmarka\".\nNel gennaio 1981, la linea aveva il nome del progetto - \"Sormovsko-Nagornaja\". Doveva collegare l'industriale \"Citt\u00e0 Bassa\" e la storica \"Citt\u00e0 Alta\"."}
{"id": "2750242", "revid": "1529788", "url": "https://it.wikipedia.org/wiki?curid=2750242", "title": "Giovanni Bono (beato)", "text": "\u00c8 stato proclamato beato nel 1483 da papa Sisto IV.\nBiografia.\nGiovanni Bono nacque a Mantova da Giovanni e Bona, forse da loro prese il nome che in alcune antiche documentazioni viene indicato come \"\"Zanibonus\", \"Jambonus\", \"Zanebonus\"\". Secondo una tradizione non documentata si considererebbe l'origine della famiglia a quella nobile dei Bonomi.\n&lt;br&gt;Orfano di padre a quindici anni, si allontan\u00f2 da casa per fare l'attore girovago lasciando sola la madre, persona molto pia e devota a santa Monica. \nColpito da grave malattia decise, per adempiere ad un voto, dopo la guarigione (1209), di dedicarsi a vita contemplativa e di preghiera. Si ritir\u00f2 presso Bertinoro nel cesenatese, e successivamente in quella che \u00e8 la frazione di Rio Eremo, che dalla sua dimora prese il nome, presso la valletta laterale del \"Butriolo\" (cos\u00ec chiamata per la sua caratteristica forma ad imbuto) dove visse da asceta.\nSecondo la ricostruzione storica pi\u00f9 attendibile, il mantovano Giovanni Bono giunse a Cesena intorno al 1210 e scelse come suo luogo di ritiro spirituale un luogo impervio, la valle detta del \"Butriolo\" che, pur situata a pochi chilometri dalla citt\u00e0 di Cesena, si presentava disabitata e ricoperta di fitta vegetazione. Dopo alcuni anni passati in solitudine all'interno di grotte scavate nel tufo, ancora visibili, l'eremita diventato ormai famoso nella zona fu raggiunto da altri discepoli, i quali diedero inizio alla costruzione dell'eremo e formarono il primo nucleo dell'ordine degli Eremitami di San Giovanni Bono detti \"giambonini\", riconosciuto poi da Papa Innocenzo IV nel 1246.\nLa figura di Giovanni Bono e la sua dottrina rientrano pienamente in quel clima di fermento religioso che investi l'Italia centrale nella prima met\u00e0 del secolo XIII, che vide tendenze ereticali di movimenti religiosi lottare per un rinnovamento morale e spirituale della struttura ecclesiastica. L'importanza che l'eremo del Butriolo venne ad assumere nel panorama religioso di quegli anni \u00e8 testimoniato dalla credenza che vuole san Francesco d'Assisi tra i visitatori dell'eremo. Cos\u00ec come i francescani, anche i Giambonini di Giovanni Bono si sottoposero all'autorit\u00e0 papale e diedero il loro appoggio alla lotta della Chiesa contro le eresie. La comunit\u00e0 eremitana era gi\u00e0 solida quando, nel 1249, Giovanni Bono si rec\u00f2 nell'eremo di Sant'Agnese in Porto, presso Mantova, ove mor\u00ec.\nLa sua salma fu collocata nel 1251 in un'urna nella chiesa di sant'Agnese, venendo poi riesumata negli anni tra il 1252 e il 1798 cinque volte, e dichiarata in uno stato incorrotto dalle autorit\u00e0 ecclesiastiche. Con la soppressione del convento agostiniano fu posta nel duomo di Mantova e successivamente nel chiesa di Santa Maria dei Voti.\nPochi anni dopo la sua morte, per volere del Papa, gli eremitani furono accorpati nella \"Grande Unione delle Congregazioni Agostiniane\". La chiesetta intitolata a santa Maria e l'eremo del Butriolo, non pi\u00f9 abitati dalla comunit\u00e0 monastica, rimasero per secoli un importante luogo di culto.\nBeatificazione e culto.\nIl processo di beatificazione si tenne a Mantova. Il 17 giugno 1251 furono nominati i membri della commissione diocesana tra cui il vescovo Alberto da Modena, il priore dei canonici di Mantova con precise disposizioni del Papa Innocenzo IV che consegn\u00f2 precise disposizioni\nGuizzardo, priore del convento mantovano di Santa Agnese fu il postulatore con la collaborazione di Martino priore di Cesena con l'alternanza nel triennio dal 1252 al 1254 dei frati Lanfranco, Salveto, Ardizzione, Bonaventura, Giovannino e Biagio. Furono chiamti i giamboniti quali testimoni della vita del beato, tra questi nel processo furono citati alcuni preti e laici convertiti ta i quali Giacomo e Giovanni di barba, Bertolino, Bonicurcio, Corrato, Nasinbene, Vitale e Stefano che pare fosse un parente del Giambono.\nGiovanni Bono fu proclamato beato nel 1483 da papa Sisto IV. Viene ricordato il 23 ottobre, e a Mantova il giorno della sua morte il 16 ottobre."}
{"id": "2750243", "revid": "767487", "url": "https://it.wikipedia.org/wiki?curid=2750243", "title": "Rock Bottom Remainders", "text": "I Rock-Bottom Remainders sono un gruppo musicale rock composto da famosi autori di libri e scrittori di quotidiani e riviste in lingua inglese. La band ha preso il suo nome autoironico dal termine editoriale \"libri remainder\", un tipo di lavori dei quali le copie rimaste invendute vengono svendute a prezzi ridotti.\nI membri del gruppo includono personalit\u00e0 quali Dave Barry, Stephen King, Amy Tan, Maya Angelou, Cynthia Heimel, Kathi Kamen Goldmark, Sam Barry, Ridley Pearson, Scott Turow, Joel Selvin, James McBride, Mitch Albom, Roy Blount Jr., Barbara Kingsolver, Robert Fulghum, Matt Groening, Tad Bartimus, Greg Iles, oltre che Josh Kelly alla batteria ed Erasmo Paulo al sassofono. I membri originari della band hanno collaborato insieme alla stesura di un libro che racconta la storia del gruppo, intitolato \"Mid-Life Confidential\". Per qualche tempo, sono stati membri del gruppo anche artisti del musical \"Zelig\" e l'autore Al Kooper.\nStoria.\nI Remainders furono fondati da Kathi Kamen Goldmark all'inizio degli anni '90. In quel periodo, Kathi era una musicista che lavorava di giorno in un'editoria. Un giorno, mentre accompagnava uno scrittore in giro, le venne in mente l'idea di creare un gruppo musicale letterario. L'idea venne poi messa in atto nel 1992, quando i Remainders eseguirono la loro prima esibizione live alla convention dell'American Booksellers Association ad Anaheim, in California. Una recensione del concerto, apparsa sul quotidiano \"The Washington Post\", afferm\u00f2 che il concerto fu \"il debutto musicale pi\u00f9 promosso sin da quello dei Monkees\".\n\u0399 Remainders hanno anche suonato, nel 1995 all'apertura della Rock and Roll Hall of Fame a Cleveland, in Ohio.\nDiscografia.\nDiverse canzoni dei Remainders sono incluse nell'album doppio \"Stranger than Fiction\", pubblicato dall'etichetta discografica \"Don't Quit Your Day Job Records\". Esso include anche dei comici tentativi musicali di altri autori noti"}
{"id": "2750244", "revid": "1431409", "url": "https://it.wikipedia.org/wiki?curid=2750244", "title": "Enver Gjokaj", "text": "Biografia.\nNato nell\"'Orange County\", California, da padre albanese e madre americana. Ha un fratello pi\u00f9 grande, Bekim, due sorelle, e un fratello gemello di nome Demir.\nHa frequentato la Amador High School, a Sutter Creek, California, dove ha preso parte alle sue prime rappresentazioni teatrali.\nEnver si \u00e8 laureato all\u2019Universit\u00e0 di New York in \u201cMaster of Fine Arts\u201d, nel programma Graduate Acting Program della Tish School of the Arts. Nel 2002 si \u00e8 laureato in Lingua Inglese all\u2019Universit\u00e0 di Berkley.\nCarriera.\nNel 2008 \u00e8 stata annunciata la sua partecipazione alla serie Dollhouse, nel ruolo di Victor; il nome reale del personaggio \u00e8 Anthony Ceccoli, un \u201cattivo\u201d (o \u201cdoll\u201d) della Dollhouse. \nSuccessivamente, Enver ha preso parte a ' insieme Dennis Quaid, \"Taking Chance\" con Kevin Bacon, e \"Eagle Eye\" insieme a Shia LaBeouf. Prima della sua apparizione in Dollhouse, ha preso parte al Film per la TV \"Filthy Gorgeous\" e ha preso parte a \"The Book of Daniel\". Ha partecipato, in qualit\u00e0 di guest star, in ', \"Community\", e \"The Unit\". \nNel 2015 ha scritto e diretto, insieme a Max Osinski ed Alessandro Ongaro, la miniserie \"Hollywood Hitmen\" composta da 6 episodi da circa 5 minuti ciascuno. \nNel 2019, \u00e8 apparso nella serie \"Emergence\", nel ruolo dell\u2019Agente dell\u2019FBI Ryan Brooks.\nEnver \u00e8 apparso Marvel Cinematic Universe, in ruoli differenti. Nel 2012, in \"The Avengers\", nel ruolo di un poliziotto di New York. Poi nel ruolo dell\u2019Agente dell\u2019SSR, Daniel Sousa, nelle due stagioni di \"Agent Carter\" (2015-2016). Nel 2020 ha reinterpretato Daniel Sousa nella stagione finale di \"Agents of S.H.I.E.L.D.\" (2020). \nNel Luglio 2021, Deadline ha annunciato in esclusiva la sua partecipazione al nuovo spinoff di NCIS, \"\" nei panni del Capitano Joe Milius. \nDoppiatori italiani.\nNelle versioni in italiano delle opere in cui ha recitato, Enver Gjokaj \u00e8 stato doppiato da:"}
{"id": "2750253", "revid": "729019", "url": "https://it.wikipedia.org/wiki?curid=2750253", "title": "Metropolitana di Samara", "text": "La metropolitana di Samara \u00e8 una rete di trasporto pubblico di tipo metropolitana che serve l'omonima citt\u00e0 russa."}
{"id": "2750255", "revid": "729019", "url": "https://it.wikipedia.org/wiki?curid=2750255", "title": "Metropolitana di Kazan'", "text": "La metropolitana di Kazan' \u00e8 una rete di trasporto pubblico di tipo metropolitana che serve la citt\u00e0 di Kazan', in Russia."}
{"id": "2750256", "revid": "104458", "url": "https://it.wikipedia.org/wiki?curid=2750256", "title": "Villars sur Ollon", "text": ""}
{"id": "2750260", "revid": "599013", "url": "https://it.wikipedia.org/wiki?curid=2750260", "title": "Isiah Victor", "text": ""}
{"id": "2750261", "revid": "1798099", "url": "https://it.wikipedia.org/wiki?curid=2750261", "title": "Compressore", "text": "Il compressore \u00e8 una macchina operatrice pneumofora, ovvero una macchina che innalza la pressione di un aeriforme (gas o vapore) mediante l'impiego di energia meccanica che viene trasformata dal compressore in energia potenziale o energia di pressione.\nIl compressore si distingue in genere dalla pompa in quanto agisce su un fluido definito comprimibile.\nStoria.\nL'invenzione del mantice \u00e8 certamente antichissima, ed \u00e8 probabilmente precedente a quella del forno fusorio - ossia risale all'et\u00e0 del rame. Il mantice \u00e8 quindi la forma pi\u00f9 antica di compressore (nel caso, d'aria) usata dall'uomo.\nNel 1650 Otto von Guericke dimostr\u00f2, con gli emisferi di Magdeburgo, l'effetto della pressione atmosferica. Ci\u00f2 fu permesso dalla sua precedente invenzione (1647) di una pompa a vuoto manuale a pistone.\nLa compressione rimase argomento di laboratorio ancora per qualche tempo, finch\u00e9 la necessit\u00e0 di ventilazione delle miniere, che gi\u00e0 nel XVII secolo avevano raggiunto profondit\u00e0 ragguardevoli, rese praticamente obbligatorio il disporre di aria compressa da far circolare in tubazioni.\nI compressori usati erano di tipo alternativo, particolarmente adatti ad essere mossi dai motori a vapore dell'epoca, sempre di tipo alternativo. I compressori alternativi sono rimasti nell'uso probabilmente come i pi\u00f9 comuni, e in tempi pi\u00f9 recenti sono stati affiancati da altri tipi, sia volumetrici che dinamici.\nClassificazione.\nI compressori possono dividersi in due famiglie:\nInoltre i ventilatori e le soffianti sono dispositivi simili a compressori, che a differenza di questi ultimi comprimono poco o pochissimo il fluido (meno di 3 atm), per cui il loro scopo primario \u00e8 quello di movimentare il fluido.\nCompressori volumetrici.\nI \"compressori volumetrici\" aspirano un volume di gas indipendentemente dalle condizioni di aspirazione e di mandata (ovvero dalla pressione \"a monte\" ed \"a valle\" del compressore).\nHanno in genere la caratteristica (che pu\u00f2 essere un vantaggio o uno svantaggio) di avere portata direttamente proporzionale alla velocit\u00e0 di rotazione ed un rapporto di compressione indipendente da questa.\nCompressore alternativo.\nNei compressori alternativi (o compressori a stantuffo) la compressione \u00e8 operata da un pistone, in moto alternativo all'interno di un cilindro.\nVengono utilizzati per comprimere piccole quantitative di fluido (meno di 0,6 m3/s) ad elevate pressioni (maggiori di 15 atm).\nCompressori a palette e ad anello liquido.\nPur di forma molto diversa, sfruttano lo stesso principio costruttivo (si vedano le figure 3 e 4). Un rotore di forma (generalmente) circolare ruota all'interno di una cavit\u00e0, anch'essa a sezione circolare, avente asse parallelo a quello del rotore ma disassato. Si creano cos\u00ec camere a volume variabile, massimo nel lato aspirazione e minimo nel lato mandata, ottenendosi cos\u00ec la compressione del gas. Il rapporto di compressione teorico \u00e8 ovviamente Va/Vm, dove Va e Vm sono rispettivamente i volumi della camera lato aspirazione e lato mandata.\nI due modelli differiscono per il sistema di tenuta. Mentre il rotore di un compressore ad anello liquido (figura 3) \u00e8 concepito per mettere in rotazione un liquido che - essendo incomprimibile - ha la sola funzione di garantire la tenuta del gas; il rotore del compressore a palette (figura 4) \u00e8, appunto, dotato di palette, radiali rispetto al rotore, che sono spinte da molle per mantenerle costantemente in contatto con le pareti della cavit\u00e0, contro cui scivolano.\nCome appare chiaro, il compressore a palette ha in linea di massima un minor consumo di energia, in quanto non deve mettere in rotazione un fluido relativamente pesante; viceversa, il compressore ad anello liquido ha un rendimento volumetrico nettamente maggiore, grazie alla migliore tenuta assicurata dal liquido rispetto alle palette. D'altra parte, il compressore ad anello liquido pu\u00f2 avere limitazioni dovute al liquido stesso, che potrebbe essere volatile.\nQuesti compressori hanno ampio impiego come pompe a vuoto: quelli ad anello liquido fino a 10 - 20 mbar assoluti, quelli a palette fino a 2 - 4 mbar assoluti. Come compressori, sono impiegati soprattutto i modelli ad anello liquido per gas che debbano essere mantenuti a temperature basse, sfruttando il riciclo di liquido. Uno stadio consente un rapporto di compressione di 2\u00a0:\u00a01\u00a0-\u00a03\u00a0:\u00a01, e si possono quindi raggiungere rapporti di compressione combinati di 5\u00a0:\u00a01\u00a0-\u00a08\u00a0:\u00a01 (\u00e8 molto raro l'uso di pi\u00f9 di due stadi).\nCompressore a lobi.\nDetti anche \"compressori Eaton-Roots\" dal nome della ditta che maggiormente li ha sviluppati. Due rotori opportunamente sagomati ad assi paralleli ruotano in sincronia in senso opposto creando camere progressive dalla bocca di aspirazione a quella di mandata. I rotori sono quasi sempre a due lobi, come in figura. Esistono anche modelli con numero diverso di lobi, normalmente 2 e 3, configurazione che consente la riduzione dell'ingombro radiale, il loro utilizzo \u00e8, tuttavia, sporadico.\nQuesti compressori sono di impiego abbastanza diffuso, per applicazioni varie. Sono di questo tipo ad esempio i \"compressori volumetrici\" usati nei motori a ciclo Otto sovralimentati, come anche le soffianti usate nell'ossigenazione dell'acqua; hanno anche usi di processo, come ad esempio nella compressione del vapore negli evaporatori a ricompressione meccanica. Sono usati a volte come primo stadio (\"booster\") nei sistemi di generazione del vuoto spinto (meno di 0,01 mbar assoluti).\nConsentono rapporti di compressione di 2\u00a0:\u00a01, raramente superiori (e per questa ragione sono anche detti \"soffianti\"). Di costruzione assai semplice, senza parti in sfregamento, sono macchine robuste e di lunga durata.\nCompressore a vite.\nNel compressore a vite, due viti a passo inverso e di diametro differente imboccano l'una sull'altra, in modo da creare con il corpo del compressore una cavit\u00e0 che progressivamente si sposta dalla zona di aspirazione a quella di mandata, diminuendo il volume, comprimendo cos\u00ec il gas.\nRispetto ai compressori alternativi hanno il vantaggio di una meccanica pi\u00f9 semplice - il moto \u00e8 continuo - e quindi minori sollecitazioni meccaniche. Si possono ottenere rapporti di compressione minori, ma comunque elevati (3 : 1 - 4 : 1), ed \u00e8 comunque possibile porre pi\u00f9 stadi in serie. Il rendimento meccanico \u00e8 superiore agli alternativi e quindi, per applicazioni medio-grandi, sono preferibili a questi ultimi.\nCompressore a spirale (scroll).\nQuesto compressore a spirale utilizza due alette a spirale una dentro l'altra, di cui una fissa e una con movimento planetario senza rotazione, in modo da comprimere i fluidi.\nIn seguito al loro movimento reciproco e grazie al ridotto gioco tra le due spirali, intrappolano e pompano o comprimono sacche di fluido tra i rotoli. Questi compressori hanno un elevato rendimento volumetrico.\nQuesto tipo di compressore \u00e8 stato usato sui motori della Volkswagen G60 e G40 nei primi anni '90.\nCompressori dinamici.\nNei \"compressori dinamici\" (o turbocompressori) il fluido viene compresso sfruttando l'energia cinetica impressa al gas da opportuni meccanismi (si sfrutta il principio della variazione del momento della quantit\u00e0 di moto).\nPi\u00f9 precisamente i compressori dinamici sono macchine (o meglio turbomacchine) in cui lo scambio di energia con il fluido avviene grazie alla rotazione di una ruota (detta rotore o girante) calettata su un albero, munita alla periferia di pale ed alloggiata in una cassa (detta statore) che pu\u00f2 essere anch'essa munita di pale. Lo scambio di energia tra fluido e macchina avviene in un organo rotante, tuttavia il processo si pu\u00f2 considerare stazionario.\nVengono utilizzati per comprimere fino a 15 atm grosse quantit\u00e0 di fluido.\nUn ruolo importante \u00e8 svolto dall'efficienza con cui viene effettuato lo scambio energetico nei turbocompressori.\nLo scopo dello studio dei turbocompressori \u00e8 quello di realizzare sistemi in cui lo scambio energetico sia il pi\u00f9 efficiente possibile, e, soprattutto per le applicazioni aerospaziali, quello di studiare configurazioni che permettano elevati scambi energetici con peso e ingombro contenuti.\nCompressore centrifugo.\nOriginariamente limitati alle portate medio-grandi e basse prevalenze, si sono sempre pi\u00f9 affermati per il loro buon rendimento, bassa rumorosit\u00e0. Di concezione simile alle pompe centrifughe, ruotano evidentemente a velocit\u00e0 assai pi\u00f9 alte - ovvio, se si considera che i gas hanno massa volumica pari a circa 1/1000 di quella dei liquidi. Le velocit\u00e0 di rotazione sono quindi dell'ordine delle migliaia di rad/s.\nQuesti compressori sono a volte usati negli impianti turbogas, in sostituzione dei compressori assiali. Date le loro caratteristiche di ingombro essenzialmente radiale, non sono particolarmente adatti ai motori per uso aeronautico, per il quale sono stati utilizzati solo occasionalmente, essendo preferibili i compressori assiali (vedi sotto).\nUn altro campo di impiego molto vasto \u00e8 quello della sovralimentazione di motori automobilistici.\nPossono essere impiegati in impianti di refrigerazione e/o condizionamento in sostituzione dei compressori volumetrici, quando sono richieste portate pi\u00f9 elevate.\nCompressore assiale.\nIl profilo dinamico di un compressore assiale pu\u00f2 essere riportato dal piano perpendicolare all'asse di rotazione a quello parallelo allo stesso. Si ha allora una configurazione delle velocit\u00e0 come riportato in figura. Si ottiene quindi una compressione del gas, con rapporto relativamente basso, e comunque funzione del profilo delle palette e della velocit\u00e0 angolare. Una macchina di questo tipo si chiama compressore assiale in quanto la direzione del moto del gas non \u00e8 radiale come nel compressore centrifugo, ma longitudinale.\nIl singolo stadio di un compressore assiale, ovvero l'accoppiamento di un rotore e di uno statore, pu\u00f2 produrre solo un salto di pressione molto basso (rapporti che vanno da 1,15 a 1,30) senza rischiare instabilit\u00e0 o ridurre troppo il rendimento (forti gradienti di pressione negativi nel flusso tra le pale, simile a quello in un diffusore). Perci\u00f2 il compressore assiale si presta bene al pluristadio: il flusso in uscita dallo statore \u00e8 gi\u00e0 pronto per l'ingresso nello stadio successivo. I rapporti di compressione possono arrivare a 30.\nPer sua natura ogni stadio di un compressore assiale ha un piccolo ingombro longitudinale (in pratica, la larghezza della paletta pi\u00f9 quella, simile del diffusore), e si prestano quindi bene a configurazioni ad alto numero di stadi - il che ovvia al basso rapporto di compressione (come accennato, nelle applicazioni pi\u00f9 spinte si arriva fino 1,3\u00a0:\u00a01 per singolo stadio). Queste macchine sono quindi utilizzate nelle applicazioni di processo per grandi e grandissime portate e grazie alla facilit\u00e0 con cui si possono realizzare impianti pluristadio si riescono a raggiungere rapporti di compressione abbastanza alti (fino a 5\u00a0:\u00a01).\nLa loro configurazione li rende ideali per i motori a reazione - anche il Campini-Caproni CC.2, ufficialmente il secondo aereo a getto a staccarsi da terra (il primo fu il Coand\u0103 1 di Henri Coand\u0103 del 1910, si veda motoreattore), utilizzava un compressore assiale, seppure semplificato.\nStallo e pompaggio.\nIn un compressore il funzionamento va considerato sempre come dipendente dalle condizioni di aspirazione e da quelle di mandata; in altri termini, si deve tenere conto che le pressioni, e la portata, condizionano il funzionamento del compressore e non viceversa. Si possono pertanto avere delle condizioni in cui il corretto funzionamento della macchina \u00e8 impossibile.\nIn un compressore generico, si definisce condizione di stallo quella in cui la portata del compressore si riduce a zero a causa di condizioni di aspirazione, o di mandata, anormali.\nIl concetto di condizione di pompaggio \u00e8 invece pi\u00f9 complesso, e riguarda unicamente i compressori di tipo dinamico, come pi\u00f9 sotto descritto.\nStallo.\nSi consideri un compressore perfetto, in grado di creare il vuoto assoluto in aspirazione. \u00c8 evidente che a questo punto il compressore non potr\u00e0 aspirare nulla - proprio perch\u00e9 non c'\u00e8 nulla da aspirare. Nella realt\u00e0, questa condizione non si realizza a pressione nulla, ma ad una certa pressione assoluta, maggiore di zero, dipendente dalle caratteristiche della macchina e dalle propriet\u00e0 del fluido da comprimere. Considerando l'ambiente di mandata, il compressore seguir\u00e0 nel suo funzionamento una curva, tale che al crescere della pressione di mandata la portata passante si riduce, fino ad annullarsi.\nLa condizione in cui la portata di fluido cala a zero \u00e8 detta condizione di stallo. Come da descrizione, lo stallo avviene ad un dato rapporto di compressione, ovviamente molto pi\u00f9 alto delle condizioni di progetto (si consideri che a parit\u00e0 di pressione di mandata, una bassa pressione di aspirazione \u00e8 indice di un alto rapporto di compressione).\nPompaggio.\nIl concetto di pompaggio \u00e8 pi\u00f9 complesso. In un compressore dinamico, le caratteristiche fisiche del fluido variano con continuit\u00e0 nelle varie sezioni del compressore stesso; in particolare variano la pressione e la temperatura; varia anche la velocit\u00e0 del fluido nella sezione (si veda pi\u00f9 sopra la figura con i triangoli di velocit\u00e0).\nQuando la velocit\u00e0 del fluido in una determinata sezione, a quelle condizioni, \u00e8 pari alla velocit\u00e0 sonica (ossia Mach 1), la portata passante da quella sezione non dipende pi\u00f9, come in regime subsonico, dalla differenza di pressione agente sui lati di quella sezione, ma dall'area della sezione stessa, indipendentemente dalla differenza di pressione. Si crea di conseguenza una condizione in cui la pressione a valle pu\u00f2 variare bruscamente, fino al ristabilimento delle condizioni subsoniche. Tuttavia, se non si interviene, queste si riproducono, e si generano quindi onde di pressione ad una certa frequenza. Questa \u00e8 definita come condizione di pompaggio.\nQuando la frequenza delle onde di pressione entra in risonanza o anche solo crea dei battimenti con la frequenza propria di qualche parte meccanica, solitamente l'albero motore, vi \u00e8 il rischio di gravi danni alla parte meccanica.\nSia la condizione di stallo che quella di pompaggio richiedono, per essere superate, una variazione nelle condizioni di mandata o di aspirazione; questo \u00e8 normalmente realizzato mediante un riciclo del fluido dalla mandata all'aspirazione; in ambedue i casi, cos\u00ec facendo, si riduce il rapporto di compressione.\nApplicazioni.\nTra le applicazioni pi\u00f9 comuni dei compressori ci sono:"}
{"id": "2750264", "revid": "287204", "url": "https://it.wikipedia.org/wiki?curid=2750264", "title": "Miroslav Radosevic", "text": ""}
{"id": "2750273", "revid": "729019", "url": "https://it.wikipedia.org/wiki?curid=2750273", "title": "Oberwiesenfeld (metropolitana di Monaco di Baviera)", "text": "Oberwiesenfeld \u00e8 una stazione della metropolitana di Monaco di Baviera inaugurata il 28 ottobre 2007. \u00c8 locata tra il villaggio olimpico ed il quartiere di Milbertshofen.\nCi passa la linea 3, che dall'11 dicembre 2010 ha come capolinea la stazione di Moosach.\nI muri sono rivestiti di pannelli di alluminio. L'artista Rudolf Herz decor\u00f2 la parete sud con un'opera intitolata \"Ornament\". Si tratta di un design geometrico in forma di labirinto. La parete nord invece \u00e8 rivestita di pannelli arancioni, il colore della linea 3 chiamata anche la linea olimpica.\nOberwiesenfeld \u00e8 il nome del vecchio aeroporto di Monaco di Baviera che fino agli anni quaranta si trovava in questo posto."}
{"id": "2750281", "revid": "287204", "url": "https://it.wikipedia.org/wiki?curid=2750281", "title": "VdBH 25", "text": "vdBH 25 \u00e8 una nebulosa a riflessione visibile nella costellazione delle Vele.\nSi individua nella parte nordoccidentale della costellazione, a circa 2\u00b0 in direzione ovest rispetto alla stella (Suhail); le stelle contenute al suo interno sono di undicesima magnitudine e sono individuabili con un telescopio amatoriale di media potenza. La debole nebulosit\u00e0 invece si rivela nelle foto astronomiche particolarmente sensibili. Il periodo pi\u00f9 indicato per la sua osservazione nel cielo serale ricade fra dicembre e aprile; \u00e8 osservabile tuttavia principalmente dalle regioni australi ed equatoriali.\nSecondo il catalogo originale, la nebulosa contiene due componenti stellari principali, indicate come vdBH\u00a025a e vdBH\u00a025b. La componente primaria, vdBH\u00a025b, coincide con la stella V391\u00a0Velorum, una variabile Orione situata all'interno della nebulosa e probabilmente connessa con la nube C del Vela Molecular Ridge; questa stella avrebbe una classe spettrale O8.5V e genera un potente fronte di ionizzazione. V391\u00a0Velorum fa parte di un'associazione OB denominata Vela\u00a0R2, situata a circa 700\u00a0parsec di distanza; la lettera R sta a indicare la presenza di nebulose a riflessione. La seconda componente invece, vdBH\u00a025a, si troverebbe in realt\u00e0 a circa 3000\u00a0parsec di distanza, ben al di l\u00e0 di ogni altra struttura riconducibile al Vela Molecular Ridge; questa seconda stella, slegata dalla nebulosa a riflessione, sarebbe molto pi\u00f9 remota e associata alla nebulosa Gum 19, nota anche come RCW\u00a034, una regione H II situata a circa 3000\u00a0parsec di distanza, all'esterno del Braccio di Orione."}
{"id": "2750282", "revid": "1543377", "url": "https://it.wikipedia.org/wiki?curid=2750282", "title": "Ga\u00ebl Morel", "text": "Biografia.\nNel 1994 ha impersonato \"Fran\u00e7ois Forestier\" nel film \"L'et\u00e0 acerba\" (\"Les roseaux sauvages\") diretto da Andr\u00e9 T\u00e9chin\u00e9. Nella pellicola si \u00e8 esibito accanto a \u00c9lodie Bouchez e St\u00e9phane Rideau e fu apprezzato tanto da essere candidato alla vittoria del Premio C\u00e9sar per la migliore promessa maschile del 1995.\nNel 1996 ha diretto il lungometraggio \"A tutta velocit\u00e0\" (\"\u00c1 toute vitesse\") stringendo un nuovo rapporto di collaborazione con \u00c9lodie Bouchez e St\u00e9phane Rideau. Il suo dramma, ufficialmente selezionato al Festival di Cannes del 1996 nella sezione Quinzaine des R\u00e9alisateurs, ha intrecciato la storia di quattro personaggi della periferia francese: \"Julie\", una ragazza di belle speranze innamorata prima del giovane scrittore \"Quentin\" (Pascal Cervo) e poi del coraggioso e sfortunato \"Jimmy\" (St\u00e9phane Rideau), morto per salvare da un attacco razzista \"Samir\" (M\u00e9ziane Bardadi), un amico omosessuale di origine algerina.\nHa partecipato al Toronto International Film Festival del 2002 con il film \"Les chemins de l'oued\". La pellicola, ambientata in Algeria, \u00e8 stata selezionata nella sezione Pianeta Africa e ha vinto l'International Critics' Award (FIPRESCI).\nNel 2004 ha diretto \"Le Clan\", la storia di tre fratelli francesi di origine magrebina uniti da un grande sentimento di fratellanza.\nNel 2007 \u00e8 tornato al Festival di Cannes con \"Apr\u00e8s lui\", un lungometraggio, ufficialmente selezionato nella sezione Quinzaine des R\u00e9alisateurs, con protagonisti Catherine Deneuve e Thomas Dumerchez.\nAssieme a Chantal Akerman, Christophe Honor\u00e9, Jean-Pierre Limosin, Zina Modiano, Victoria Abril, Catherine Deneuve, Louis Garrel, Yann Gonzalez, Clotilde Hesme, Chiara Mastroianni, Agathe Berman e Paulo Branco \u00e8 stato tra i sottoscrittori della lettera aperta agli spettatori cittadini (\"Lettre ouverte aux spectateurs citoyens\"), pubblicata da \"Lib\u00e9ration\" il 7 aprile 2009, contro la legge numero 669 del 12 giugno 2009, nota come \"Loi Cr\u00e9ation et Internet\" istitutiva della HADOPI (\"Haute Autorit\u00e9 pour la diffusion des oeuvres et la protection des droits sur l'Internet\")."}
{"id": "2750284", "revid": "80339", "url": "https://it.wikipedia.org/wiki?curid=2750284", "title": "Metropolitana di Kazan", "text": ""}
{"id": "2750286", "revid": "117230612", "url": "https://it.wikipedia.org/wiki?curid=2750286", "title": "Palazzo Modignani", "text": "Palazzo Modignani, noto anche come palazzo Pitoletti, \u00e8 un edificio storico della citt\u00e0 di Lodi, in via XX Settembre all'angolo con corso Roma. La sua costruzione risale al XVIII secolo.\nStoria.\nIl palazzo venne costruito tra il 1720 e il 1726 dall'architetto Domenico Sartorio e dai figli Michele e Piergiacomo. In precedenza, nello stesso luogo sorgeva un edificio chiamato \"Malcantone\".\nNegli anni ospit\u00f2 numerosi personaggi illustri, tra i quali Napoleone Bonaparte, Carlo Alberto di Savoia, Vittorio Emanuele II e l'imperatore austriaco Francesco Giuseppe.\nArchitettura.\nIl grande palazzo la cui facciata principale verso l'attuale via XX Settembre consta di tre piani \u00e8 al suo interno caratterizzato da un grande cortile delimitato da una sequela di colonne binate, soluzione quest'ultima solida nella tradizione lombarda gi\u00e0 dal XVI secolo. Si accede al cortile tramite una cancellata in ferro battuto del lodigiano Alessandro Mazzucotelli, maestro dell'arte liberty.\nAll'interno, le sale del piano nobile sono riccamente affrescate, tra gli altri da Sebastiano Galeotti e da Giovan Battista Sassi. Notevole \u00e8 la scala a chiocciola a pianta ellittica.\nFacciata.\nLa facciata \u00e8 piuttosto austera: i tre piani sono divisi da lesene che racchiudono le finestre barocche. Sono presenti alcune anomalie, come ad esempio il fatto che le finestre del terzo piano sono pi\u00f9 riccamente decorate di quelle del piano nobile, o l'assenza del portale d'onore e del balcone della finestra che lo sovrasta.\nSull'angolo esterno del palazzo \u00e8 presente un balcone."}
{"id": "2750294", "revid": "287204", "url": "https://it.wikipedia.org/wiki?curid=2750294", "title": "Moschettieri della Guardia", "text": ""}
{"id": "2750299", "revid": "265587", "url": "https://it.wikipedia.org/wiki?curid=2750299", "title": "Park Dietz", "text": "Conosciuto e criticato per aver studiato i maggiori serial killer e aver collaborato con televisione e cinema nella realizzazione di film, documentari e serie tv.\nNella sua carriera ha intervistato moltissimi assassini, in ambito processuale o giuridico e non, ha studiato molti casi ed \u00e8 stato assunto pi\u00f9 volte dalle autorit\u00e0 come consulente. Tra i pi\u00f9 famosi casi in cui ha avuto parte vi sono Jeffrey Dahmer, Theodore Kaczynski, Richard Kuklinski, John Hinckley Jr., Andrea Yates, Deanna Laney, Susan Smith, Cary Stayner, John Eleuth\u00e8re du Pont, Erik e Lyle Menendez (nuovo processo), Melissa Drexler, Heriberto Seda e il caso di Polly Klaas per cui \u00e8 stato condannato Richard Allen Davis.\nHa collaborato come commissario raccomandato dalla Casa Bianca nel 1986 con la \"Attorney General's Commission on Pornography\", chiamata anche The Meese Report, commissione creata dal Procuratore generale degli Stati Uniti, che al tempo era Edwin Meese, con l'intento di documentare i vari aspetti del mercato pornografico, la storia della pornografia e i pericoli derivati dall'uso di materiale pornografico. La relazione di Meese succede il popolare \"President's Commission on Obscenity and Pornography\" ordinato da Lyndon B. Johnson.\nInfanzia e adolescenza.\nDietz \u00e8 cresciuto a Camp Hill, piccola cittadina della Pennsylvania. In quarta elementare l'insegnante consiglia alla famiglia di farlo visitare da un neurologo per la sua scarsa coordinazione, per reazione lui inizia a suonare la batteria e in pochi anni raggiunse un livello di bravura molto elevato, tanto da poter accompagnare band soul e rock. L'indole ribelle, il talento con la batteria e il fatto di aver iniziato a fumare molto presto gli danno la possibilit\u00e0 di misurarsi con i delinquentelli, la posizione sociale gli consente di avvicinare classi pi\u00f9 alte e la bravura scolastica lo avvicina ai nerd. Cos\u00ec a soli 12 anni, come egli racconta, ha la possibilit\u00e0 di entrare in contatto con tante differenti personalit\u00e0.\nEducazione.\nEntr\u00f2 alla Cornell nel 1966 per poi laurearsi come medico nel 1975, con specializzazione alla Johns Hopkins. Divenne ben presto un accademico per la Harvard Medical School e la Schools of Law and Medicine della University of Virginia. Consegu\u00ec il dottorato in sociologia nel 1984.\n\u00c8 stato docente alla UCLA School of Medicine\nCinema e Televisione.\nCollabora alla realizzazione di serie televisive come Law &amp; Order come consulente sui profili dei criminali e sociopatici in numerosi episodi della serie dal 1995 al 2005 e nello spin-off .\nViene anche consultato per la realizzazione di numerosi film per il grande schermo come \"Guardia del corpo\", Copycat - Omicidi in serie, Il collezionista, Schegge di paura, Turbolence - La paura \u00e8 nell'aria e Le verit\u00e0 nascoste (film).\nPark Dietz ha studiato approfonditamente il caso di Jeffrey Dahmer ed \u00e8 stato intervistato per la realizzazione di documentari, oltre che su altri criminali, soprattutto su Dahmer. Una sua intervista \u00e8 stata montata nell'ottava puntata de \"La Linea D'Ombra\", serie di documentari trasmessa da Rai 2, trattante del cannibalismo e della vita di Jeffrey Dahmer.\nPresidente e fondatore.\nPark Dietz \u00e8 presidente e fondatore della Park Dietz &amp; Associates, Inc. e della TAG - Threat Assessment Group, Inc.\nLa prima \u00e8 una associazione di professionisti in ambito psichiatrico e forense. La seconda si occupa di istruire istituzioni e privati sulla prevenzione della violenza."}
{"id": "2750308", "revid": "215257", "url": "https://it.wikipedia.org/wiki?curid=2750308", "title": "Palazzo Pitoletti", "text": ""}
{"id": "2750309", "revid": "30445", "url": "https://it.wikipedia.org/wiki?curid=2750309", "title": "Newar", "text": ""}
{"id": "2750314", "revid": "47767", "url": "https://it.wikipedia.org/wiki?curid=2750314", "title": "Giam\u00ecl ibn 'Abd Allah ibn Ma'mar", "text": ""}
{"id": "2750316", "revid": "647919", "url": "https://it.wikipedia.org/wiki?curid=2750316", "title": "Azienda Consorziale Trasporti di Reggio Emilia", "text": ""}
{"id": "2750319", "revid": "29198238", "url": "https://it.wikipedia.org/wiki?curid=2750319", "title": "Azienda Trasporti Collettivi e Mobilit\u00e0", "text": ""}
{"id": "2750321", "revid": "767487", "url": "https://it.wikipedia.org/wiki?curid=2750321", "title": "Sean Banks", "text": ""}
{"id": "2750322", "revid": "29198267", "url": "https://it.wikipedia.org/wiki?curid=2750322", "title": "A.T.C. Bologna", "text": ""}
{"id": "2750325", "revid": "83531", "url": "https://it.wikipedia.org/wiki?curid=2750325", "title": "F (disambigua)", "text": "F \u00e8 la sesta lettera dell'alfabeto italiano."}
{"id": "2750327", "revid": "124992081", "url": "https://it.wikipedia.org/wiki?curid=2750327", "title": "Un grido fino al cielo", "text": "Un grido fino al cielo (titolo originale: \"Cry to Heaven\"), \u00e8 un romanzo della scrittrice statunitense Anne Rice, pubblicato nel 1982 dalla casa editrice Alfred A. Knopf di New York e apparso per la prima volta in traduzione italiana nel 1984 per la Sperling &amp; Kupfer.\nIl romanzo \u00e8 ambientato nell'Italia del XVIII secolo, e in particolare nel mondo dell'opera, a quel tempo largamente dominata dalle figure dei cantanti castrati. L'autrice ha svolto un ampio lavoro di documentazione, consultando numerosi testi di storia e storia della musica, di medicina e anatomia.\nTrama.\nParte I.\nGuido Maffeo, nato da una povera famiglia di contadini calabresi, viene castrato all'et\u00e0 di sei anni e mandato a studiare nel Conservatorio di Napoli, dove sviluppa una meravigliosa voce da soprano: all'et\u00e0 di diciotto anni sta per diventare un divo dell'opera, ma, fatalmente, perde la voce a causa di una malattia. Dopo un fallito tentativo di suicidio, si convince a rimanere nel conservatorio dove \u00e8 cresciuto, e diventa un eccellente insegnante di canto per gli altri allievi e un bravo compositore, ma deve rinunciare per sempre alla fama che stava per ottenere.\nNel frattempo, Marcantonio (Tonio) Treschi \u00e8 l'ultimo discendente di una nobilissima famiglia del patriziato veneziano: suo padre, Andrea, \u00e8 un membro del Consiglio dei Dieci della Serenissima. Di circa dieci anni pi\u00f9 giovane di Guido, anche lui ha una bellissima voce da soprano, ama la musica e adora cantare, spesso in compagnia della madre, Marianna. Marianna, molto pi\u00f9 giovane del marito, che l'ha sposata dopo essere divenuto vedovo della sua prima moglie, un tempo avrebbe desiderato anche lei divenire una cantante. Tonio fa conoscenza con uno dei cantanti castrati del coro della Basilica di San Marco, Alessandro, e costui diventa il suo migliore amico e il suo istitutore.\nGuido, frustrato dalla monotonia della sua vita, chiede al maestro Cavalla, direttore del conservatorio, di poter fare un viaggio nel resto d'Italia per cercare giovani di talento, voci che possano finalmente cantare le sue composizioni. Le tappe del suo cammino saranno Roma, Firenze e, infine, l'altra capitale musicale della penisola, Venezia.\nCasualmente, Tonio scopre di non essere l'unico figlio di Andrea: ha un fratello maggiore, di nome Carlo, figlio di primo letto di Andrea, di cui fino ad allora ignorava totalmente l'esistenza, in esilio a Istanbul da anni a causa di uno scandalo che ha causato una rottura irreparabile con il padre Andrea: anni fa, Carlo ha rifiutato di sposare la nobildonna che era stata scelta per lui perch\u00e9 innamoratosi di una povera orfana. L'anziano nobile, prima di morire, indica esplicitamente nel suo testamento che dovr\u00e0 essere solo Tonio a guidare la casata alla sua morte, e che a Carlo non spetter\u00e0 nulla.\nParte II.\nMorto Andrea, Carlo fa ritorno a Venezia. Tonio attende con trepidazione e angoscia di conoscere il fratello che ignorava di avere: sebbene amareggiato per il fatto che i loro rapporti rischiano di essere molto tesi a causa dell'eredit\u00e0, il ragazzo ha per\u00f2 chiara coscienza dei suoi diritti quale unico erede dei Treschi, cos\u00ec come sa di avere alle spalle l'appoggio dei suoi tutori e del resto della famiglia.La lettura del testamento di Andrea conferma quanto gi\u00e0 si sapeva: Carlo \u00e8 totalmente escluso dall'eredit\u00e0, e spetta a Tonio il compito di amministrare i beni di famiglia e avere dei figli che porteranno avanti il nome dei Treschi: in effetti, il matrimonio di Tonio con la figlia di una sua cugina \u00e8 gi\u00e0 combinato, e anzi il ritorno di Carlo fa anche accelerare i preparativi (sebbene Tonio proprio in questo periodo inizi una relazione con la cameriera Bettina e con la stessa sua cugina, Caterina Lisani). Nel frattempo, il ritorno di Carlo ha gettato nell'angoscia Marianna, angoscia di cui il figlio non sa comprendere i motivi, ma che Alessandro sembra sapere: Tonio gli chiede se non sia per caso Marianna la donna rifiutata, anni prima, dal fratello, ma Alessandro risponde di no.Carlo chiede a Tonio di prendere le sue parti e di restituirgli quanto gli spetta, e allo scopo gli racconta anche che \u00e8 proprio Marianna la donna che amava e che il padre non ha acconsentito a fargli sposare, salvo poi nobilitarla per poterla sposare lui. Sebbene turbato da questa notizia, Tonio non se la sente di venir meno alle ultime volont\u00e0 del suo amato padre. Ma la rivelazione che segue \u00e8 ancora pi\u00f9 sconvolgente: furibondo, Carlo gli dice di non essere suo fratello, ma il suo vero padre; Andrea, che \u00e8 in realt\u00e0 suo nonno, lo ha prima costretto a rinunciare alla sua donna e poi gli ha sottratto anche il figlio.\nPer sfuggire all'atmosfera opprimente e triste della casa, Tonio prende l'abitudine di vagare la notte assieme a dei musicanti di strada, suonando e cantando con loro: per le calli risuona cos\u00ec la sua meravigliosa voce, non ancora mutata a causa della pubert\u00e0, che ben presto diviene famosa in tutta Venezia. Nel frattempo, Guido \u00e8 giunto nella laguna e fra i giovani che vengono da lui ascoltati c'\u00e8 anche Tonio: si tratta per\u00f2 di un maldestro equivoco, perch\u00e9 naturalmente Guido cerca ragazzini destinati a essere castrati, non certo un aristocratico gi\u00e0 quindicenne, pertanto la cosa sembra non avere alcun seguito. Anche Carlo, ormai ossessionato dal desiderio di rientrare in possesso di quanto gli \u00e8 stato brutalmente tolto, viene a sapere dell'incidente, e questo, unito al noto amore di Tonio per il canto e per la musica, gli offre l'idea per escogitare un piano.\nUna notte, quindi, Tonio viene rapito, drogato e castrato; anche Guido \u00e8 vittima del complotto, perch\u00e9 gli viene ordinato di portare il ragazzo con s\u00e9 lontano da Venezia, se non vorr\u00e0 essere accusato di aver istigato lui quel crimine (la castrazione, sebbene all'epoca i ragazzini che la subivano fossero tantissimi, era infatti in teoria proibita per legge). Guido e Tonio partono cos\u00ec per Napoli.\nParte III.\nDopo lo shock iniziale, Tonio si chiude in un silenzio impenetrabile e, durante il viaggio, a Bologna, con un'azione che sconcerta Guido, detta a un notaio una dichiarazione in cui si assume tutta la responsabilit\u00e0 dell'accaduto, e afferma che la castrazione \u00e8 stata da lui liberamente scelta per preservare la sua voce, scagionando cos\u00ec Carlo, per tutti suo fratello, dai sospetti che naturalmente gi\u00e0 iniziavano a posarsi su di lui. In realt\u00e0, Tonio ha subito in mente di vendicarsi, ma deve lasciar passare del tempo perch\u00e9 per lui, prima di tutto, viene il bene della famiglia Treschi: quindi, prima Carlo dovr\u00e0 sposarsi e avere dei discendenti (e infatti di l\u00ec a poco Carlo sposer\u00e0 Marianna e i due avranno altri figli), poi potr\u00e0 abbattersi su di lui la sua vendetta.\nGiunti finalmente a Napoli, nel conservatorio dove vivono Guido e i numerosi allievi, fra musicisti e cantati castrati, inizialmente Tonio prova repulsione per quel mondo, per la musica e per i suoi \"simili\": si rifiuta di prendere lezioni di canto, ha un atteggiamento aggressivo e violento, che risulta nel ferimento di un suo compagno di studi, Lorenzo, colpevole di averlo trattato con poco rispetto. Poco a poco, per\u00f2, riesce a trovare meno infelice e penosa la sua situazione, soprattutto grazie alla gioia che, nonostante tutto, gli d\u00e0 il cantare, e si sottomette alle lezioni di Guido, ottenendo di essere seguito da lui e da nessun altro.\nParte IV.\nGuido si dimostra un insegnante severissimo, infliggendo a Tonio ore e ore di esercizi massacranti, ma che alla fine risulteranno preziosissimi per perfezionare la tecnica vocale del ragazzo, gi\u00e0 dotato dalla natura di una voce stupenda ma ancora non addestrata. Guido accompagna anche Tonio ad assistere in teatro a delle rappresentazioni e ad esibizioni di altri cantanti, utili al ragazzo per migliorarsi ancora di pi\u00f9. Tonio si impegna alacremente, ma, tuttavia, l'ostentata freddezza e a volte l'aperta ostilit\u00e0 di Guido nei suoi confronti lo amareggiano.In realt\u00e0, da quando ha scoperto Tonio, Guido \u00e8 riuscito a sollevarsi dalla depressione che l'aveva attanagliato negli anni precedenti e ha anche ripreso a comporre. Al conservatorio infatti vengono organizzate regolarmente delle rappresentazioni in cui gli allievi possono esibirsi. Fra questi, vi \u00e8 anche uno dei cantanti pi\u00f9 promettenti, Domenico, dalla bellissima voce e dal fascino androgino. Tonio, che nel frattempo si \u00e8 guadagnato il rispetto dei suoi compagni (a causa della sua educazione, e del fatto che sia stato castrato a un'et\u00e0 relativamente tarda, continua a comportarsi in modo marcatamente virile, e non effeminato come alcuni degli altri castrati, una caratteristica che lo accomuna allo stesso Guido, e in pi\u00f9 si allena regolarmente per diventare un perfetto spadaccino, cosa che lo rassicura sulla sua condizione di \"uomo\" e che pu\u00f2 essergli utile contro Carlo), ne \u00e8 potentemente attratto, e inizia con lui una breve relazione sessuale. Poco tempo dopo, Domenico parte per Roma per cercare successo nel mondo dell'opera. Nel frattempo, anche il nome di Tonio comincia a essere conosciuto e sempre pi\u00f9 apprezzato a Napoli.\nFinalmente, Guido e Tonio, nel corso di un drammatico confronto, si confessano l'un l'altro la loro attrazione reciproca, e iniziano un'appassionata storia d'amore. Tonio \u00e8 perdutamente innamorato di Guido (sebbene sia talvolta turbato da una ragazza senza nome che gli capita di incontrare frequentemente ai ricevimenti) e vive con lui i momenti pi\u00f9 felici della sua vita, turbati per\u00f2 dalle occasionali lettere che riceve dalla cugina da Venezia, che lo informano degli ultimi avvenimenti. La sua dichiarazione \u00e8 stata creduta da tutti tranne che da coloro, come lei stessa, che meglio lo conoscevano, ma d'altronde \u00e8 ora impossibile agire contro Carlo. Carlo, intanto, ha sposato Marianna. Tonio desidererebbe dimenticare per il momento Venezia e la sua vita passata e dedicarsi completamente al suo amore per Guido, ma riceve uno shock quando scopre che, sebbene anch'egli naturalmente innamorato di lui, Guido ha anche altre relazioni, con uomini e donne, tra cui una contessa sua protettrice. Quando Tonio glielo rimprovera, Guido non si mostra minimamente pentito, anzi, invita Tonio a fare lo stesso, a indulgere liberamente alla sua libido, anche perch\u00e9, con l'et\u00e0, i castrati come loro perdono gran parte del loro desiderio sessuale. Sebbene amareggiato, Tonio deve accettare lo stile di vita del suo amante, ma lui non vuole tradirlo.\nParte V.\nFinalmente, anche grazie agli uffici della contessa sua amante, si presenta una buona occasione per la carriera di Guido quando gli viene proposto di scrivere un'opera per Roma. Si tratta naturalmente anche di un'opportunit\u00e0 per Tonio, e i due partono entusiasti, venendo ospitati a Roma da un conoscente della contessa, il cardinale Calvino. Mentre Guido \u00e8 impegnato a comporre (ha scelto un libretto di Metastasio, \"Achille a Sciro\"), sentendo su di s\u00e9 la pressione di scrivere qualcosa che possa colpire favorevolmente l'esigentissimo pubblico romano, capace di stroncare all'istante una carriera appena iniziata e pesantemente influenzato dalle opposte fazioni di amici e ammiratori dei vari cantanti, Tonio diventa amico del cardinale, un uomo affascinante, sulla cinquantina. Quando il cardinale si lascia vincere dalla tentazione e inizia a fargli delle \"avance\", inizialmente Tonio lo respinge, solo per\u00f2 per sentirsi dire da Guido che ha sbagliato e che non \u00e8 conveniente per nessuno dei due, alla vigilia di una prova cos\u00ec importante, scontentare un protettore tanto potente. Dapprima deluso e sconvolto per quelle parole, Tonio cede e lui e il cardinale diventano amanti: tuttavia, quella relazione, nata forzatamente, finisce per prenderlo sempre di pi\u00f9. Nello stesso periodo, anzi, visto che Guido \u00e8 il primo a non chiedergli assoluta fedelt\u00e0, Tonio inizia a frequentare molti altri uomini, tra cui il conte fiorentino di Stefano, suo compagno d'armi, che sviluppa per lui una morbosa ossessione, e rivede inoltre la giovane conosciuta a Napoli. Viene a sapere che \u00e8 inglese, il suo nome \u00e8 Christina, ed \u00e8 una parente acquisita della contessa, ma per il momento non riesce a superare il blocco che gli impedisce di parlarle.\nGiunge infine il grande giorno della prima dell'opera di Guido. A contendersi i favori del pubblico, sul palco, saranno il debuttante Tonio e il celebre castrato Bettichino, i cui sostenitori sono gi\u00e0 sul piede di guerra, pronti ad affossare la prova del rivale. Sebbene per colpa di costoro all'inizio l'opera sembri andare incontro a un clamoroso insuccesso, \u00e8 proprio l'intervento di Bettichino a consentire a Tonio di cantare la sua aria, e ancora una volta la sua voce conquista tutti. \u00c8 un trionfo sia per Guido sia per Tonio, ripetuto anche nelle numerose repliche. Anche Alessandro giunge da Venezia per assistere all'opera e congratularsi con il suo vecchio amico e pupillo; in un incontro privato, rivela anche a Tonio di non aver creduto affatto alla sua dichiarazione in cui scagionava Carlo della sua castrazione: Tonio gli conferma che la verit\u00e0 in effetti \u00e8 un'altra, ma gli proibisce di fare alcunch\u00e9 perch\u00e9 la vendetta spetta soltanto a lui.\nParte VI.\nFinalmente, Tonio trova anche il coraggio di parlare a Christina, da tempo innamorata di lui, e i due diventano amanti: essere tornato ad avere rapporti con una donna d\u00e0 infine a Tonio la sensazione di aver recuperato del tutto la sua condizione di \"uomo\". Questo momento \u00e8 rattristato dalla notizia che, a Venezia, Marianna \u00e8 morta dopo una lunga malattia e dopo aver dato a Carlo due figli maschi: i parenti informano Tonio che Carlo, sebbene continui a tenere una condotta estremamente libertina, \u00e8 distrutto dal dolore e ricorre ormai regolarmente all'alcol.\nSono passati circa tre anni, ma nessuno dei due, n\u00e9 Carlo n\u00e9 Tonio, si \u00e8 mai liberato dall'ossessione per l'altro: Tonio cova ancora e sempre propositi di vendetta, mentre Carlo continua a temerlo, anzi, ora che Marianna \u00e8 morta, pu\u00f2 agire con maggiore decisione, tanto \u00e8 vero che, durante i festeggiamenti per il marted\u00ec grasso, Tonio sfugge per un pelo dalle mani di alcuni sicari giunti a Roma da Venezia. Nessuno dei suoi conoscenti, n\u00e9 il cardinale Calvino, n\u00e9 il conte di Stefano, capiscono ovviamente chi li abbia mandati, solo lui e Guido sanno chi c'\u00e8 dietro. Tonio sente che \u00e8 finalmente giunto il momento della resa dei conti, e che forse andr\u00e0 incontro alla morte: d\u00e0 addio a Christina, e anche a Guido, in procinto di partire per Firenze dove metter\u00e0 in scena una nuova opera. Prima di partire, per\u00f2, decide di confidarsi col cardinale, cui racconta tutta la storia; il cardinale gli suggerisce di tornare a Venezia, ma non per uccidere Carlo: dovr\u00e0 mostrargli che, pur essendo in grado di farlo, non ne ha l'intenzione, facendogli capire quindi che il padre non ha nessun motivo di temerlo. Quel suggerimento colpisce Tonio, che infatti promette a Guido di raggiungerlo a Firenze, in tempo per la stagione teatrale della Pasqua.\nParte VII.\nA Venezia, Carlo, ormai sfatto dall'alcol, vaga per piazza San Marco, seguito dalle sue guardie del corpo, ripensando a Marianna, che \u00e8 morta fra le sue braccia pronunciando il nome di Tonio, e alle disgrazie della sua vita. Una misteriosa donna attira la sua attenzione, ed egli, affascinato, la segue, e i suoi \"bravi\" non riescono a stargli dietro. La donna lo conduce in una casa isolata e, fingendo un gioco erotico, lo lega. A questo punto, la sconosciuta si scopre essere Tonio travestito da donna, un trucco che ha imparato dal mondo dell'opera: Carlo, convinto che egli voglia ucciderlo, cerca di guadagnare tempo e si lascia andare a un amaro sfogo. Ma Tonio al contrario lo libera, promettendogli che non lo cercher\u00e0 mai pi\u00f9 e chiedendogli di lasciarlo in pace a sua volta: appena libero, per\u00f2, Carlo si scaglia contro di lui, Tonio reagisce e lo uccide. Infine, dopo un lungo viaggio solitario a piedi in cui viene a patti con il rimorso per aver ucciso suo padre, arriva a Firenze, dove Guido e Christina lo stanno aspettando.\nRicezione critica.\n\"Un grido fino al cielo\", uno dei primi romanzi della Rice, \u00e8 considerato, assieme a \"The Feast of All Saints\", una delle migliori opere della scrittrice, in particolare per l'accurato lavoro di ricerca storica che vi sta dietro, ma non allo stesso livello di \"Intervista col vampiro\"."}
{"id": "2750332", "revid": "838137", "url": "https://it.wikipedia.org/wiki?curid=2750332", "title": "Carlo Francesco Durini", "text": "Biografia.\nNato il 20 gennaio 1693 a Milano, Carlo Francesco Durini apparteneva ad una famiglia dell'aristocrazia milanese, ultimo dei nove figli del conte di Monza Giovanni Giacomo Durini e di Margherita Visconti. Egli sar\u00e0 poi zio del cardinale Angelo Maria Durini (creato nel 1776).\nEgli comp\u00ec i propri studi presso l'Universit\u00e0 di Pavia ove il 24 aprile 1714 consegu\u00ec il dottorato \"in utroque iure\" (ovvero in diritto canonico e civile).\nDestinato alla carriera ecclesiastica, venne ordinato sacerdote il 3 febbraio 1725 e quello stesso anno, dal 28 febbraio, divenne governatore di Spoleto e di Benevento per conto del governo pontificio. Vicegovernatore della citt\u00e0 di Fermo dal 9 novembre 1730, divenne governatore delle provincie di Campagna e Marittima dal 1\u00ba luglio 1732. Inquisitore generale dell'isola di Malta dal 4 aprile 1735, divenne referendario del Supremo Tribunale della Segnatura Apostolica.\nEletto arcivescovo titolare di Rodi il 22 giugno 1739, ricevette la consacrazione episcopale il 5 luglio di quell'anno a Roma per mano del cardinale Antonio Saverio Gentili, venendo nel contempo nominato assistente al trono pontificio. Nunzio apostolico in Svizzera dal 12 agosto 1739, fu nunzio apostolico in Francia dal 10 gennaio 1744 ed abate commendatario del monastero di San Vincenzo a Milano dal 28 marzo 1746.\nTrasferito alla sede episcopale di Pavia dal 1743, ottenne anche il titolo personale di arcivescovo per quella sede e divenne arcivescovo titolare di Amasea dal 23 luglio 1753.\nCreato cardinale presbitero nel concistoro del 26 novembre 1753, ricevette la porpora cardinalizia ed il titolo dei Santi Quattro Coronati dal 16 dicembre 1754. Prese parte al conclave del 1758 che elesse papa Clemente XIII e nuovamente a quello del 1769 che elesse Clemente XIV.\nMor\u00ec il 25 giugno 1769 a Milano e la sua salma venne trasportata ed esposta presso la cattedrale di Pavia, ove ebbero luogo anche i funerali.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2750339", "revid": "287204", "url": "https://it.wikipedia.org/wiki?curid=2750339", "title": "Detroit Pistons 1997-1998", "text": "La stagione 1997-98 dei Detroit Pistons fu la 49\u00aa nella NBA per la franchigia.\nI Detroit Pistons arrivarono sesti nella \"Central Division\" della \"Eastern Conference\" con un record di 37-45, non qualificandosi per i play-off."}
{"id": "2750340", "revid": "287204", "url": "https://it.wikipedia.org/wiki?curid=2750340", "title": "Detroit Pistons 1998-1999", "text": "La stagione 1998-99 dei Detroit Pistons fu la 50\u00aa nella NBA per la franchigia.\nI Detroit Pistons arrivarono terzi nella \"Central Division\" della \"Eastern Conference\" con un record di 29-21. Nei play-off persero al primo turno con gli Atlanta Hawks (3-2).\nStaff tecnico.\nAllenatore: Alvin Gentry\nVice-allenatori: Joe Hammond, Gar Heard, Bob Ociepka"}
{"id": "2750344", "revid": "287204", "url": "https://it.wikipedia.org/wiki?curid=2750344", "title": "Detroit Pistons 1999-2000", "text": "La stagione 1999-2000 dei Detroit Pistons fu la 51\u00aa nella NBA per la franchigia.\nI Detroit Pistons arrivarono quarti nella \"Central Division\" della \"Eastern Conference\" con un record di 42-40. Nei play-off persero al primo turno con i Miami Heat (3-0)."}
{"id": "2750350", "revid": "287204", "url": "https://it.wikipedia.org/wiki?curid=2750350", "title": "Detroit Pistons 2000-2001", "text": "La stagione 2000-01 dei Detroit Pistons fu la 52\u00aa nella NBA per la franchigia.\nI Detroit Pistons arrivarono quinti nella \"Central Division\" della \"Eastern Conference\" con un record di 32-50, non qualificandosi per i play-off."}
{"id": "2750359", "revid": "287204", "url": "https://it.wikipedia.org/wiki?curid=2750359", "title": "Detroit Pistons 2001-2002", "text": "La stagione 2001-02 dei Detroit Pistons fu la 53\u00aa nella NBA per la franchigia.\nI Detroit Pistons vinsero la \"Central Division\" della \"Eastern Conference\" con un record di 50-32. Nei play-off vinsero il primo turno con i Toronto Raptors (3-2), perdendo poi la semifinale di conference con i Boston Celtics (4-1)."}
{"id": "2750360", "revid": "287204", "url": "https://it.wikipedia.org/wiki?curid=2750360", "title": "Gael Morel", "text": ""}
{"id": "2750363", "revid": "22356", "url": "https://it.wikipedia.org/wiki?curid=2750363", "title": "Euryzygoma", "text": "L'eurizigoma (Euryzygoma dunense) \u00e8 un marsupiale estinto, appartenente ai diprotodonti. Visse nel Pliocene inferiore(circa 5 milioni di anni fa). I suoi resti sono stati ritrovati in Australia (Queensland e Nuovo Galles del Sud).\nDescrizione.\nDi mole cospicua, questo animale assomigliava vagamente a un rinoceronte e raggiungeva la lunghezza di due metri e mezzo. La caratteristica principale era data dal cranio, che possedeva due curiose strutture formate dalle ossa delle guance. Queste ossa erano eccezionalmente ampie, e rendevano il cranio pi\u00f9 largo che lungo (un fatto inusuale per un mammifero). Queste strutture erano formate da estensioni laterali dell'arcata zigomatica. Le estremit\u00e0 di queste ossa erano lisce e non ruvide, a suggerire che non avevano crescite cornee. \nClassificazione.\nL'eurizigoma \u00e8 un rappresentante della famiglia dei diprotodontidi, che include i pi\u00f9 grandi marsupiali mai esistiti. I primi resti di eurizigoma noti alla scienza furono denti isolati rinvenuti nel 1887 e attribuiti a \"Nototherium\", un altro diprotodontide. Solo nel 1912 fu ritrovato un cranio in ottimo stato di conservazione, che permise di stabilire l'esistenza di un nuovo genere di diprotodontide. Oltre alla specie tipica (\"E. dunense\") \u00e8 stata rinvenuta un'altra specie, ancora senza nome.\nStile di vita.\nQuesto animale visse in un habitat costituito da foreste di \"Eucalyptus\"; l'eurizigoma probabilmente si cibava di foglie, ed \u00e8 possibile che le estensioni ossee sostenessero delle tasche guanciali, nelle quali l'animale immagazzinava il cibo. Forse queste tasche erano utili in quanto l'animale poteva trascorrere meno tempo in prossimit\u00e0 di stagni infestati da coccodrilli. \u00c8 anche plausibile che queste sporgenze fossero usate come un display sessuale: alcuni crani di eurizigoma sono infatti sprovvisti di queste ossa sporgenti."}
{"id": "2750364", "revid": "287204", "url": "https://it.wikipedia.org/wiki?curid=2750364", "title": "Detroit Pistons 2002-2003", "text": "La stagione 2002-03 dei Detroit Pistons fu la 54\u00aa nella NBA per la franchigia.\nI Detroit Pistons vinsero la \"Central Division\" della \"Eastern Conference\" con un record di 50-32. Nei play-off vinsero il primo turno con gli Orlando Magic (4-3), la semifinale di conference con i Philadelphia 76ers (4-2), perdendo poi la finale di conference con i New Jersey Nets (4-0)."}
{"id": "2750367", "revid": "76963", "url": "https://it.wikipedia.org/wiki?curid=2750367", "title": "Francesco Nazzari", "text": "Biografia.\nSvolse la sua principale attivit\u00e0 a Roma. Professore di filosofia alla \"Sapienza\", fu il primo ad aver intrapreso nel 1668 la pubblicazione di una rivista di letteratura in Italia, che costitu\u00ec il modello per le successive riviste letterarie: il \"Giornale de' Letterati\" il cui primo numero apparve il 28 gennaio 1668 con i tipi dello stampatore Nicol\u00f2 Angelo Tinassi. Con l'incoraggiamento del futuro cardinale Michelangelo Ricci, Nazzari form\u00f2 una societ\u00e0 di letterati e di intellettuali i quali s'impegnarono a fornirgli i riassunti delle opere in lingua straniera pubblicate in Europa; lo stesso Nazzari curava le novit\u00e0 provenienti dalla Francia.\nNel 1675 continu\u00f2 la pubblicazione della rivista con i tipi dello stampatore Giacomo Mascardi e con il finanziamento di Benedetto Carrara. Il precedente stampatore, Tinassi, continu\u00f2 tuttavia ugualmente la stampa di un \"Giornale de' Letterati\" diretto da Giovanni Giustino Ciampini. Si ebbe pertanto l'uscita contemporanea di due periodici differenti, ma con lo stesso titolo. Il Nazzari prosegu\u00ec la direzione del suo giornale fino al 1679; la rivista omonima continu\u00f2 fino al 1683 (dal 1681 la direzione pass\u00f2 da Giovanni Ciampini a Filippo Maria Vettori).\nNazzari mor\u00ec in tarda et\u00e0; lasci\u00f2 la sua ricca biblioteca in eredit\u00e0 alla chiesa dei Santi Bartolomeo e Alessandro dei Bergamaschi e devolse il suo patrimonio a favore della fondazione a Roma di un collegio per i giovani bergamaschi."}
{"id": "2750370", "revid": "287204", "url": "https://it.wikipedia.org/wiki?curid=2750370", "title": "Detroit Pistons 2003-2004", "text": "La stagione 2003-04 dei Detroit Pistons fu la 55\u00aa nella NBA per la franchigia.\nI Detroit Pistons arrivarono secondi nella \"Central Division\" della \"Eastern Conference\" con un record di 54-28. Nei play-off vinsero il primo turno con i Milwaukee Bucks (4-1), la semifinale di conference con i New Jersey Nets (4-3), la finale di conference con gli Indiana Pacers (4-2), vincendo poi il titolo battendo nella finale NBA i Los Angeles Lakers (4-1)."}
{"id": "2750375", "revid": "1318658", "url": "https://it.wikipedia.org/wiki?curid=2750375", "title": "Detroit Pistons 2004-2005", "text": "La stagione 2004-05 dei Detroit Pistons fu la 56\u00aa nella NBA per la franchigia.\nI Detroit Pistons vinsero la \"Central Division\" della \"Eastern Conference\" con un record di 54-28. Nei play-off vinsero il primo turno con i Philadelphia 76ers (4-1), la semifinale di conference con gli Indiana Pacers (4-2), la finale di conference con i Miami Heat (4-3), perdendo poi la finale NBA con i San Antonio Spurs (4-3).\nEastern Conference.\nCentral Division"}
{"id": "2750379", "revid": "984922", "url": "https://it.wikipedia.org/wiki?curid=2750379", "title": "Rio Torto (Emilia-Romagna)", "text": "Il rio Torto \u00e8 un piccolo corso d'acqua che scorre nell'Appennino bolognese.\nNasce dalle pendici del monte della Scoperta (1273\u00a0m), a circa 1100 metri di altitudine, presso la localit\u00e0 \"San Giuseppe\" nel territorio del comune di Vernio, in provincia di Prato. Dopo un breve tratto entra nella provincia di Bologna, mantenendo un'andatura verso nord; giunto poco dopo presso il massiccio denominato poggio delle Vecchiette, lambisce e riceve il tributo di una sorgente solforosa. Il suo percorso totale, lungo circa 3 chilometri, termina nel lago del Brasimone, del quale costituisce, insieme col torrente Brasimone, uno dei maggiori immissari."}
{"id": "2750382", "revid": "287204", "url": "https://it.wikipedia.org/wiki?curid=2750382", "title": "Detroit Pistons 2005-2006", "text": "La stagione 2005-06 dei Detroit Pistons fu la 57\u00aa nella NBA per la franchigia.\nI Detroit Pistons vinsero la \"Central Division\" della \"Eastern Conference\" con un record di 64-18. Nei play-off vinsero il primo turno con i Milwaukee Bucks (4-1), la semifinale di conference con i Cleveland Cavaliers (4-3), perdendo poi la finale di conference con i Miami Heat (4-2)."}
{"id": "2750383", "revid": "339392", "url": "https://it.wikipedia.org/wiki?curid=2750383", "title": "Lancia HPE", "text": ""}
{"id": "2750387", "revid": "22356", "url": "https://it.wikipedia.org/wiki?curid=2750387", "title": "Diprotodontidi", "text": ""}
{"id": "2750388", "revid": "287204", "url": "https://it.wikipedia.org/wiki?curid=2750388", "title": "Detroit Pistons 2006-2007", "text": "La stagione 2006-07 dei Detroit Pistons fu la 58\u00aa nella NBA per la franchigia.\nI Detroit Pistons vinsero la \"Central Division\" della \"Eastern Conference\" con un record di 53-29. Nei play-off vinsero il primo turno con gli Orlando Magic (4-0), la semifinale di conference con i Chicago Bulls (4-2), perdendo poi la finale di conference con i Cleveland Cavaliers (4-2)."}
{"id": "2750389", "revid": "287204", "url": "https://it.wikipedia.org/wiki?curid=2750389", "title": "Detroit Pistons 2007-2008", "text": "La stagione 2007-08 dei Detroit Pistons fu la 59\u00aa nella NBA per la franchigia.\nI Detroit Pistons vinsero la \"Central Division\" della \"Eastern Conference\" con un record di 59-23. Nei play-off vinsero il primo turno con i Philadelphia 76ers (4-2), la semifinale di conference con gi Orlando Magic (4-1), perdendo poi la finale di conference con i Boston Celtics (4-2)."}
{"id": "2750394", "revid": "287204", "url": "https://it.wikipedia.org/wiki?curid=2750394", "title": "Detroit Pistons 2008-2009", "text": "La stagione 2008-09 dei Detroit Pistons fu la 60\u00aa nella NBA per la franchigia.\nI Detroit Pistons arrivarono terzi nella \"Central Division\" della \"Eastern Conference\" con un record di 39-43. Nei play-off persero al primo turno con i Cleveland Cavaliers (4-0)."}
{"id": "2750396", "revid": "122246", "url": "https://it.wikipedia.org/wiki?curid=2750396", "title": "Campionato europeo dei Piccoli Stati di pallavolo", "text": ""}
{"id": "2750400", "revid": "74801", "url": "https://it.wikipedia.org/wiki?curid=2750400", "title": "Melqu\u00edades \u00c1lvarez Caraballo", "text": "Carriera.\nMelqu\u00edades comincia la sua carriera da giovane, ottenendo subito ottimi risultati. Atleta giovane, detiene due record dei Giochi del Mediterraneo, stabiliti entrambi a Pescara."}
{"id": "2750403", "revid": "287204", "url": "https://it.wikipedia.org/wiki?curid=2750403", "title": "Portland Trail Blazers 1998-1999", "text": "La stagione 1998-99 dei Portland Trail Blazers fu la 29\u00aa nella NBA per la franchigia.\nI Portland Trail Blazers vinsero la \"Pacific Division\" della \"Western Conference\" con un record di 35-15. Nei play-off vinsero il primo turno con i Phoenix Suns (3-0), la semifinale di conference con gli Utah Jazz (4-2), perdendo poi la finale di conference con i San Antonio Spurs (4-0)."}
{"id": "2750405", "revid": "287204", "url": "https://it.wikipedia.org/wiki?curid=2750405", "title": "Portland Trail Blazers 1999-2000", "text": "La stagione 1999-2000 dei Portland Trail Blazers fu la 30\u00aa nella NBA per la franchigia.\nI Portland Trail Blazers arrivarono secondi nella \"Pacific Division\" della \"Western Conference\" con un record di 59-23. Nei play-off vinsero il primo turno con i Minnesota Timberwolves (3-1), la semifinale di conference con gli Utah Jazz (4-1), perdendo poi la finale di conference con i Los Angeles Lakers (4-3)."}
{"id": "2750408", "revid": "287204", "url": "https://it.wikipedia.org/wiki?curid=2750408", "title": "Portland Trail Blazers 2000-2001", "text": "La stagione 2000-01 dei Portland Trail Blazers fu la 31\u00aa nella NBA per la franchigia.\nI Portland Trail Blazers arrivarono quarti nella \"Pacific Division\" della \"Western Conference\" con un record di 50-32. Nei play-off persero al primo turno con i Los Angeles Lakers (3-0)."}
{"id": "2750411", "revid": "217591", "url": "https://it.wikipedia.org/wiki?curid=2750411", "title": "Miracolo eucaristico di Bagno di Romagna", "text": "Il miracolo eucaristico di Bagno di Romagna sarebbe avvenuto nel 1412 nell'omonima cittadina: un monaco camaldolese, durante la messa, all'atto della consacrazione avrebbe visto il vino del calice andare in ebollizione e, fuoriuscendo, macchiare il corporale.\nStoria.\nNel 1412, a Bagno di Romagna, nell'Appennino forlivese, un monaco camaldolese di nome Lazzaro, mentre celebrava Messa fu assalito dal dubbio sulla reale presenza di Cristo nell'eucaristia. Secondo quanto narrato dalla tradizione il vino, appena consacrato, si trasform\u00f2 in sangue cominciando a ribollire, tanto da fuoruscire dal calice e macchiare il corporale, e padre Lazzaro si commosse profondamente nel confessare ai fedeli presenti quello che era successo.\nLa reliquia del presunto miracolo venne inserita in una teca argentata, a imperitura memoria. Nel 1958, su iniziativa del vescovo di Sansepolcro monsignor Domenico Bornigia, furono fatte eseguire delle analisi chimiche presso l'Universit\u00e0 di Firenze sulle otto macchie presenti sul telo di lino; le analisi confermarono la natura ematica delle macchie.\nIl \"Sacro Corporale\", rimasto inalterato nel tempo, \u00e8 oggi conservato nella cappella del Sacro Cuore della basilica di Santa Maria Assunta a Bagno di Romagna. Viene esposto tutte le domeniche, nel periodo che va da marzo a novembre; nel giorno del Corpus Domini si commemora l'evento con una festa e una processione."}
{"id": "2750412", "revid": "124049937", "url": "https://it.wikipedia.org/wiki?curid=2750412", "title": "Kish\u014d Taniyama", "text": " Lavora per Ken Production ed \u00e8 anche la voce del gruppo musicale GRANRODEO con il nome KISHOW."}
{"id": "2750413", "revid": "287204", "url": "https://it.wikipedia.org/wiki?curid=2750413", "title": "Portland Trail Blazers 2001-2002", "text": "La stagione 2001-02 dei Portland Trail Blazers fu la 32\u00aa nella NBA per la franchigia.\nI Portland Trail Blazers arrivarono terzi nella \"Pacific Division\" della \"Western Conference\" con un record di 49-33. Nei play-off persero al primo turno con i Los Angeles Lakers (3-0)."}
{"id": "2750418", "revid": "287204", "url": "https://it.wikipedia.org/wiki?curid=2750418", "title": "Kisho Taniyama", "text": ""}
{"id": "2750419", "revid": "422900", "url": "https://it.wikipedia.org/wiki?curid=2750419", "title": "Kishou Taniyama", "text": ""}
{"id": "2750420", "revid": "422900", "url": "https://it.wikipedia.org/wiki?curid=2750420", "title": "Taniyama Kisho", "text": ""}
{"id": "2750421", "revid": "422900", "url": "https://it.wikipedia.org/wiki?curid=2750421", "title": "Taniyama Kishou", "text": ""}
{"id": "2750422", "revid": "287204", "url": "https://it.wikipedia.org/wiki?curid=2750422", "title": "Portland Trail Blazers 2002-2003", "text": "La stagione 2002-03 dei Portland Trail Blazers fu la 33\u00aa nella NBA per la franchigia.\nI Portland Trail Blazers arrivarono secondi nella \"Pacific Division\" della \"Western Conference\" con un record di 50-32. Nei play-off persero al primo turno con i Dallas Mavericks (4-3)."}
{"id": "2750423", "revid": "344646", "url": "https://it.wikipedia.org/wiki?curid=2750423", "title": "Climategate", "text": "Climategate \u00e8 la denominazione assegnata dai \"media\" alla controversia sulle e-mail hackerate della \"Climate Research Unit\", ed \u00e8 iniziata nel novembre 2009 con la pubblicazione illegale di documenti della Climatic Research Unit (CRU) dell'Universit\u00e0 dell'Anglia Orientale, a Norwich, nel Regno Unito e si riferisce a presunte manipolazioni di dati, scorrettezze e violazioni della legge britannica sulla libert\u00e0 di informazione (\"Freedom of Information Act\") e sull'accesso ai dati di enti pubblici, commesse dai alcuni ricercatori per attribuire un maggior peso alle attivit\u00e0 umane negli attuali cambiamenti climatici.\nDescrizione.\nCronologia.\nLa vicenda risale al furto dal \"server\" usato dalla CRU di 160 MB di dati. Il 17 novembre, un mese prima del vertice mondiale sui cambiamenti climatici a Copenaghen, un hacker cerc\u00f2 di caricarli sul server del sito Real Climate, il 19 novembre vennero caricati su un \"server\" di Tomsk, in Russia, prima di essere copiati su vari siti internet. Contenevano 1.073 mail, 3.587 documenti, dati grezzi e codici sorgente di ricercatori della CRU e dei loro corrispondenti, alcuni dei quali erano fra gli autori dei rapporti del Gruppo intergovernativo sul cambiamento climatico (IPCC).\nSecondo un conteggio del \"Guardian\", circa mille delle mail sono state inviate o ricevute da tre membri della CRU, il suo direttore Phil Jones, il dendrocronologo Keith Briffa e il ricercatore Tim Osborn, specializzato in modelli climatici, e da Mike Hulme, il direttore del Tyndall Centre for Climate Change Research. I contenuti riguardano principalmente discussioni sui dati o la preparazione di articoli e interventi a conferenze, perci\u00f2 l'hacker li avrebbe filtrati usando parole chiave come \"anelli degli alberi\" e \"Phil Jones\", termini che ricorrono anche nei documenti. In seguito alle polemiche, i ricercatori pi\u00f9 citati ricevettero mail di insulti e minacce di morte.\nLa controversia.\nLe polemiche da parte dei blog e altri \"media\" contrari ai limiti delle emissioni di gas serra per ridurre i rischi dei cambiamenti climatici hanno riguardato poche mail. Pi\u00f9 spesso, si trattava di frasi estratte dal loro contesto, per esempio l'affermazione di Kevin Trenberth \u00abIl fatto \u00e8 che non riusciamo a dar conto del mancato riscaldamento al momento. Non riuscirci \u00e8 una farsa\u00bb, relativa a una discussione sulla necessit\u00e0 di un miglior monitoraggio dei flussi di energia nella variabilit\u00e0 climatica a breve termine.\nMolti commentatori, tra i quali l'ex governatrice dell'Alaska Sarah Palin, citarono come evidenza di una falsificazione delle temperature la frase \u00ab...ho appena completato il trucco di Mike su Nature... per nascondere il declino\u00bb, da una mail del 1999 in cui Phil Jones parlava di un grafico per la copertina di un rapporto dell'Organizzazione Meteorologica Mondiale. Il \"trucco\" si riferiva al metodo pubblicato l'anno prima da Michael E. Mann sulla rivista \"Nature\", in cui l'andamento delle temperature deducibile dalla conformazione degli anelli nel tronco di alcuni alberi siberiani, che mostra un calo nei vent'anni precedenti non corrispondente alle temperature misurate, veniva sostituito con queste ultime. In entrambi i casi si tratta di problematiche ben note e trattate in articoli scientifici pubblicati.\nSempre Phil Jones e i suoi corrispondenti erano stati accusati da David Douglass e John Christy di aver \"cospirato\" con il redattore di una rivista per bloccare per quasi un anno, fino all'autunno del 2008, la pubblicazione di un loro articolo sulla discrepanza tra la temperatura registrata al suolo, e prevista dai modelli, e quella inferiore registrata nella bassa troposfera ai tropici. In questo modo, Jones e i suoi colleghi ne avrebbero smentito i risultati, pubblicando i propri sulla stessa rivista insieme all'articolo di Douglass e Christy. Tuttavia quest'ultimo era stato anticipato \"on line\" dalla rivista nel novembre 2007 ed era gi\u00e0 stato criticato per i numerosi errori. Allo stesso modo, frasi di Phil Jones come \u00abpiuttosto ridefinisco la peer-review\u00bb per impedire la pubblicazione di ricerche a suo avviso scadenti, e minacce di ometterle nei rapporti dell'IPCC, sono ovviamente deprecabili, ma si sono rivelate senza seguito: quelle ricerche sono state poi pubblicate e citate dai rapporti.\nLe indagini.\nA fine novembre 2009 la polizia del Norfolk conferm\u00f2 che stava \u00abindagando su reati in relazione a un furto di dati all'Universit\u00e0 dell'East Anglia\u00bb insieme a un'unit\u00e0 specializzata in criminalit\u00e0 informatica della Polizia Metropolitana, all'Information Commissioner's Office e alla National Domestic Extremism Team avvertendo che l'inchiesta avrebbe richiesto parecchio tempo.\nIn Gran Bretagna, ci sono state tre indagini sul comportamento degli scienziati della CRU. Phil Jones si autosospese durante i lavori delle commissioni e una volta riconosciuto innocente venne nominato direttore della ricerca, cio\u00e8 senza responsabilit\u00e0 amministrative. Le conclusioni delle indagini furono che la CRU non aveva commesso n\u00e9 frode n\u00e9 altra disonest\u00e0 scientifica e condivideva dati e metodi come da normale prassi scientifica. Sembrava per\u00f2 avere una \"cultura della segretezza\" e che non potesse contare sull'aiuto dall'amministrazione dell'Universit\u00e0 nel far fronte alle richieste di dati che arrivavano sempre pi\u00f9 numerose da parte di estranei al mondo accademico.\nConclusioni dei rapporti.\nIl 31 marzo 2010 il rapporto del Comitato per la scienza e la tecnologia della Camera dei Comuni concluse che \u00ab...la reputazione scientifica del Professor Phil Jones e della CRU era intatta\u00bb e auspicava che l'incidente portasse a migliori rapporti tra la comunit\u00e0 scientifica e il grande pubblico. Il 12 aprile, Il Comitato per la valutazione della scienza presieduto da Lord Oxburgh, richiesto dall'Universit\u00e0 dell'East Anglia e selezionato dalla Royal Society, elogi\u00f2 il lavoro scientifico della CRU e not\u00f2 che sebbene alcuni dei suoi metodi statistici potrebbero non essere stati i pi\u00f9 idonei, era improbabile che metodi migliori producessero differenze significative.\nIl rapporto della terza commissione, anch'essa voluta dall'UEA e presidiata da Sir Russell Muir, sottoline\u00f2 che \u00ab...non c'erano dubbi sul rigore e l'onest\u00e0\u00bb degli scienziati della CRU, ma che insieme all'Universit\u00e0 \u00ab...non avevano dimostrato l'appropriato livello di trasparenza\u00bb e che \u00ab...alcune mail avrebbero potuto esser state cancellate per renderle indisponibili nel caso fosse stata inoltrata un'ulteriore richiesta al loro riguardo\u00bb. L'atteggiamento da \"comunit\u00e0 assediata\" che prende decisioni \"nel retrobottega\", ha scritto il settimanale \"The Economist\", non ha giovato all'immagine della ricerca sul clima. Sul rispetto o meno della legge sulla libert\u00e0 di informazione, il rapporto della commissione Russell Muir concluse che la responsabilit\u00e0 ricadeva pi\u00f9 sull'amministrazione universitaria che sulla CRU.\nL'Information Commissioner's Office identific\u00f2 infatti una violazione da parte dell'Universit\u00e0, non sanzionabile poich\u00e9 il reclamo era giunto dopo il termine di sei mesi previsti dalla legge. Nel rapporto veniva precisato che in ogni caso \u00ab...l'autorit\u00e0 per cedere a terzi dati grezzi non pubblicati era di chi li aveva raccolti\u00bb; n\u00e9 l'Universit\u00e0 n\u00e9 la CRU potevano disporre liberamente dei dati delle temperature raccolti da uffici meteorologici in Gran Bretagna e all'estero. Negli Stati Uniti un'indagine dell'Universit\u00e0 statale della Pennsylvania liquid\u00f2 le accuse mosse a Michael Mann come \"prive di sostanza\".\nIn Italia la controversia \u00e8 stata alimentata dai blog che negano l'influenza delle attivit\u00e0 umane sul clima. Riecheggiata dalla stampa nazionale, si \u00e8 spenta dopo pochi mesi. \u00c8 invece tornata d'attualit\u00e0 negli Stati Uniti, dopo le elezioni del 2 novembre 2010. Alla Camera, il repubblicano Fred Upton ha annunciato udienze sul \"Climategate\" e il senatore repubblicano Ralph Hall, cui spetta presiedere la Commissione per la scienza e la tecnologia, che eserciter\u00e0 una \u00ab...stretta supervisione sull'integrit\u00e0 degli scienziati del clima\u00bb."}
{"id": "2750426", "revid": "110157", "url": "https://it.wikipedia.org/wiki?curid=2750426", "title": "Berumbur", "text": "Berumbur \u00e8 un comune di 2.568 abitanti della Bassa Sassonia, in Germania.\nAppartiene al circondario (\"Landkreis\") di Aurich (targa AUR)."}
{"id": "2750427", "revid": "287204", "url": "https://it.wikipedia.org/wiki?curid=2750427", "title": "Portland Trail Blazers 2003-2004", "text": "La stagione 2003-04 dei Portland Trail Blazers fu la 34\u00aa nella NBA per la franchigia.\nI Portland Trail Blazers arrivarono terzi nella \"Pacific Division\" della \"Western Conference\" con un record di 41-41, non qualificandosi per i play-off."}
{"id": "2750431", "revid": "110157", "url": "https://it.wikipedia.org/wiki?curid=2750431", "title": "Dornum", "text": "Dornum \u00e8 un comune di 4.796 abitanti della Bassa Sassonia, in Germania.\nAppartiene al circondario (\"Landkreis\") di Aurich (targa AUR)."}
{"id": "2750432", "revid": "287204", "url": "https://it.wikipedia.org/wiki?curid=2750432", "title": "Portland Trail Blazers 2004-2005", "text": "La stagione 2004-05 dei Portland Trail Blazers fu la 35\u00aa nella NBA per la franchigia.\nI Portland Trail Blazers arrivarono quarti nella \"Northwest Division\" della \"Western Conference\" con un record di 27-55, non qualificandosi per i play-off."}
{"id": "2750433", "revid": "889336", "url": "https://it.wikipedia.org/wiki?curid=2750433", "title": "Villa dei Papiri", "text": "La Villa dei Papiri, conosciuta anche con il nome di \"Villa dei Pisoni\", \u00e8 una villa di epoca romana, sepolta durante l'eruzione del Vesuvio del 79 e ritrovata a seguito degli scavi archeologici dell'antica Ercolano: \u00e8 cos\u00ec chiamata poich\u00e9 al suo interno conservava una biblioteca con oltre milleottocento papiri.\nStoria.\nLa costruzione della Villa dei Papiri avvenne tra il 60 ed il 50 a.C. ed appartenne con molta probabilit\u00e0 a Lucio Calpurnio Pisone Cesonino, suocero di Gaio Giulio Cesare, nonch\u00e9 protettore del filosofo Filodemo di Gadara, le cui opere erano conservate all'interno della dimora; secondo altri archeologi, il proprietario potrebbe essere stato il figlio, Lucio Calpurnio Pisone Pontefice, o Appio Claudio Pulcro. Con il terremoto di Pompei del 62, cos\u00ec come altri edifici di Ercolano, anche la Villa dei Papiri rimase fortemente danneggiata e tale evento impose lavori di ristrutturazione e rifacimento delle decorazioni: tuttavia quando l'opera non era ancora completata, come dimostrano i cumuli di calce e colori ritrovati, l'area fu soggetta all'eruzione del Vesuvio del 79 e la villa sommersa da una colata di fango; in seguito, nel 1631, un'ennesima eruzione copr\u00ec la zona sotto uno spesso strato di lava: tra la villa e la superficie erano depositati dai venticinque ai trenta metri di materiale piroclastico.\nRitrovata per caso durante la costruzione di un pozzo, le prime indagini, tramite cunicoli, partirono nel 1750 sotto la direzione di Roque Joaqu\u00edn de Alcubierre, presto affiancato da Karl Weber: fu quest'ultimo a realizzare le uniche piante dell'edificio, di cui una redatta nel 1751, la quale riportava la zona del belvedere, ed un'altra nel 1754, poi rivista nel 1764, dove, con notevole precisione, venivano illustrati tutti gli ambienti esplorati, i cunicoli realizzati, le indagini ed i reperti ritrovati; fu proprio su quest'ultima pianta che Jean Paul Getty costru\u00ec a Malib\u00f9 una riproduzione della villa, a grandezza naturale, utilizzata prima come abitazione privata e poi come museo a lui dedicato. La prima fase di scavi si concluse nel 1761, riportando alla luce non solo affreschi e pavimenti, ma anche un gran numero di statue e circa duemila rotoli di papiri, precisamente rinvenuti il 19 ottobre 1752; un'ulteriore, breve, campagna di indagini si ebbe tra il 1764 ed il 1765 con la partecipazione di Francisco la Vega e Camillo Paderni: in seguito, a causa delle esalazioni tossiche di mofete, vennero chiusi tutti i pozzi di aerazione ed i cunicoli.\nLe indagini della Villa dei Papiri ripresero nel 1980 quando venne nuovamente localizzata, seguendo anche le antiche piante borboniche, mentre le operazioni di scavo a cielo aperto iniziarono nel 1985; un'altra fase di scavo si ebbe tra il 1996 ed il 1998, mentre dal 2002 fu messa in opera un'azione di bonifica tramite l'utilizzo di pompe idrovore, per tenere costantemente all'asciutto la parte esplorata: gli ambienti visibili si limitano all'atrio, alla \"basis villae\" ed alcune stanze di un livello inferiore.\nDescrizione.\nLa Villa dei Papiri sorgeva a strapiombo sul mare, su quella che era la linea di costa prima dell'eruzione e seppellita sotto una coltre di detriti vulcanici di circa trenta metri; ha una lunghezza di oltre duecentocinquanta metri, si alza su tre livelli ed ha una struttura a forma di quadrato, a sua volta divisa in quattro quadrati, dove quelli meridionali erano adibiti ai servizi, come alloggi, latrine e deposito dei papiri, mentre quelli settentrionali alla zona residenziale e ludica. La \"basis villae\", intonacata in bianco, ha una lunghezza di circa venticinque metri, ma non \u00e8 stata riportata completamente alla luce nella sua altezza ed \u00e8 caratterizzata da finestroni, di cui quattro sormontati da oculi strambati: le finestre inoltre erano provviste di battenti in legno con cerniere. \u00c8 inoltre possibile scorgere all'interno di una di esse un ambiente parzialmente esplorato, del quale non \u00e8 stato ancora raggiunto il piano di calpestio, decorato nella volta con tralci di vite e quadretti di amorini e animali marini, mentre nella parete di fondo, in rosso, un amorino e delle ghirlande: si notano inoltre degli architravi in legno, segno di aperture che conducono ad ambienti ancora non esplorati.\nL'ingresso, che affacciava direttamente sul mare, \u00e8 preceduto da un portico con colonne, simile a quello di Villa dei Misteri a Pompei, e pavimentato con mosaico con tessere bianche e nere; si accede quindi all'atrio che presenta un \"impluvium\" contornato da undici statuette utilizzate come fontane e sul quale si aprono diversi ambienti, pavimentati a mosaico, anche se in alcuni punti asportato durante le esplorazioni borboniche, e decorazioni parietali con affreschi in secondo stile, risalenti quindi al periodo di costruzione della villa. Il peristilio, lungo cento metri e largo trentasette, con affreschi in quarto stile, ha un giardino contornato da un portico con sessantaquattro colonne ed al centro una piscina: nell'ambulacro, al momento dello scavo, furono ritrovate numerose statue in marmo e bronzo, alcune delle quali spostate dalla loro posizione originale per via dei lavori di restauro, oggi esposte al museo archeologico nazionale di Napoli, come il \"Satiro ebbro\", \"Hermes in riposo\", \"Pan con la capra\", un'erma raffigurante probabilmente Lucio Anneo Seneca ed i \"Corridori\".\nIntorno al peristilio si aprono altri ambienti tra cui la biblioteca ed il tablino: nella prima furono rinvenuti milleottocentoventisei rotoli di papiro carbonizzati, custoditi in alcune casse ed avvolti in scorze di legno, alcuni dei quali andati perduti o perch\u00e9 originariamente creduti semplici pezzi di carbone o andati distrutti durante la fase di srotolamento per effettuarne una possibile lettura. Le prime interpretazioni dei papiri, per lo pi\u00f9 scritti in greco e solo pochi in latino, furono dovute a Camillo Paderni e all'abate Antonio Piaggio, il quale aveva creato una macchina simile ad un telaio per il loro studio, mentre in seguito venne fondata l'Officina dei Papiri Ercolanensi, trasferita poi alla Biblioteca nazionale Vittorio Emanuele III, nel Palazzo Reale di Napoli: quelli studiati trattano quasi tutti di filosofia epicurea, in larga parte realizzati da Filodemo di Gadara, una piccola parte, quelli in latino, della guerra tra Marco Antonio e Cleopatra VII contro Augusto, tratta da un'opera chiamata \"De bello Actiaco\", ma molti altri tuttavia devono essere ancora analizzati; negli anni 2010 diversi papiri sono stati studiati tramite tomografia. Nel corso degli anni nel tablino, a forma di esedra, che riproduceva l\"ephebeum\" di un ginnasio greco, furono ritrovate opere scultoree sia in bronzo che in marmo, come un busto femminile, due busti di flamine e riproduzioni del \"Clamidato\", dell\"Eracle\" di Policleto, dell\"Efebo\" e di \"Athena Promachos\": nella Villa dei Papiri sono state rinvenute un totale di ottantasette statue, di cui cinquantotto in bronzo ed il restante in marmo, realizzate nel I secolo a.C., rifacendosi a quelle greche, risalenti al IV e al III secolo a.C.\nUn lungo viale conduce ad un belvedere con pavimento in marmi policromi, asportato per essere conservato prima alla reggia di Portici, poi al museo nazionale; la villa era dotata anche di un impianto idrico a servizio delle numerose vasche, fontane e bagni. Tra i vari reperti ritrovati, ci sono ami, cumuli di grano, lucerne ed una meridiana in bronzo, con intarsi in argento."}
{"id": "2750436", "revid": "110157", "url": "https://it.wikipedia.org/wiki?curid=2750436", "title": "Gro\u00dfefehn", "text": "Gro\u00dfefehn \u00e8 un comune di 13.352 abitanti della Bassa Sassonia, in Germania.\nAppartiene al circondario (\"Landkreis\") di Aurich (targa AUR)."}
{"id": "2750442", "revid": "287204", "url": "https://it.wikipedia.org/wiki?curid=2750442", "title": "Portland Trail Blazers 2005-2006", "text": "La stagione 2005-06 dei Portland Trail Blazers fu la 36\u00aa nella NBA per la franchigia.\nI Portland Trail Blazers arrivarono quinti nella \"Northwest Division\" della \"Western Conference\" con un record di 21-61, non qualificandosi per i play-off."}
{"id": "2750443", "revid": "1305772", "url": "https://it.wikipedia.org/wiki?curid=2750443", "title": "Ibiza Bar", "text": "Ibiza Bar \u00e8 una canzone della progressive rock band inglese Pink Floyd.\n\u00c8 il \"lato B\" del singolo \"The Nile Song\" uscito in Francia e Giappone, ed \u00e8 inoltre contenuta nell'album \"Music from the Film More\", poich\u00e9 fa parte della colonna sonora del film \"More - Di pi\u00f9, ancora di pi\u00f9\".\n\"Ibiza Bar\" \u00e8 una sorta di continuazione di \"The Nile Song\", della quale riprende lo stesso impianto hard rock e quasi gli stessi accordi. Si differenzia da quest'ultima per i toni leggermente pi\u00f9 morbidi.\n\"Ibiza Bar\" \u00e8 la prima canzone che si ascolta nel film \"More - Di pi\u00f9, ancora di pi\u00f9\". Accompagna la scena nella quale il protagonista entra in un bar parigino per giocare a carte.\nCover.\nUna cover del brano \u00e8 stata eseguita dai \"Love Battery\"."}
{"id": "2750444", "revid": "110157", "url": "https://it.wikipedia.org/wiki?curid=2750444", "title": "Gro\u00dfheide", "text": "Gro\u00dfheide \u00e8 un comune di 8.752 abitanti della Bassa Sassonia, in Germania.\nAppartiene al circondario (\"Landkreis\") di Aurich (targa AUR)."}
{"id": "2750445", "revid": "287204", "url": "https://it.wikipedia.org/wiki?curid=2750445", "title": "Portland Trail Blazers 2006-2007", "text": "La stagione 2006-07 dei Portland Trail Blazers fu la 37\u00aa nella NBA per la franchigia.\nI Portland Trail Blazers arrivarono terzi nella \"Northwest Division\" della \"Western Conference\" con un record di 32-50, non qualificandosi per i play-off."}
{"id": "2750447", "revid": "110157", "url": "https://it.wikipedia.org/wiki?curid=2750447", "title": "Hagermarsch", "text": "Hagermarsch \u00e8 un comune di 13.352 abitanti della Bassa Sassonia, in Germania.\nAppartiene al circondario (\"Landkreis\") di Aurich (targa AUR)."}
{"id": "2750456", "revid": "1305772", "url": "https://it.wikipedia.org/wiki?curid=2750456", "title": "Enrico Pozzo", "text": " Gareggia per l'Aeronautica Militare ed \u00e8 allenato da Andrea Sacchi e Alberto Fornera.\nCurriculum sportivo.\nEnrico ha cominciato a praticare ginnastica artistica all'et\u00e0 di sei anni. Ha partecipato a molti eventi importanti come le Olimpiadi di Pechino 2008 e quelle di Londra 2012."}
{"id": "2750462", "revid": "149485", "url": "https://it.wikipedia.org/wiki?curid=2750462", "title": "Le clan des hommes", "text": ""}
{"id": "2750463", "revid": "1005847", "url": "https://it.wikipedia.org/wiki?curid=2750463", "title": "Ponte sullo stretto di Messina", "text": "Il ponte sullo stretto di Messina \u00e8 un'opera futuribile, oggetto di accesi dibattiti relativi a costi, utilit\u00e0 e fattibilit\u00e0 tecnica, proposta con una serie di variegati progetti di ingegneria civile, approntati in tempi diversi e con soluzioni differenti, per realizzare un attraversamento stradale e ferroviario stabile dello stretto di Messina, nel quale \u00e8 attualmente necessario il traghettamento dei mezzi, e collegare la Sicilia con la Calabria, la penisola italiana e il continente europeo. Le ultime ipotesi maturate a partire dagli anni '70 ipotizzavano un progetto di \"ponte\" a campata unica di 3\u00a0300 m, che sarebbe ampiamente il pi\u00f9 lungo ponte sospeso al mondo.\nLa societ\u00e0 concessionaria Stretto di Messina S.p.A. dal 2013 in liquidazione, autrice di quest'ultimo progetto, aveva avuto dal 1981 al 2013, per effetto della Legge 1158/71, il mandato per la progettazione, realizzazione e gestione dell'opera e, dopo alcuni decenni dedicati solo alla progettazione, a seguito di una gara di appalto internazionale, nel 2005 aveva affidato l'appalto dell'opera al contraente generale \"Eurolink S.C.p.A.\" Dopo oltre 5 anni dall'aggiudicazione dell'appalto, il 20 dicembre 2010 il contraente generale aveva consegnato (come previsto dal contratto di appalto) il progetto definitivo dell'opera elaborato da societ\u00e0 di ingegneria specializzate estere (partners di Eurolink) che avevano definito il progetto preliminare gi\u00e0 redatto dalla societ\u00e0 concessionaria e messo in gara. Infine il progetto definitivo era stato approvato dalla stessa concessionaria il 29 luglio 2011. Con la messa in liquidazione della societ\u00e0 concessionaria, il progetto \u00e8 decaduto.\nPer la cantierabilit\u00e0 del Ponte non era necessario il progetto esecutivo in quanto l'opera era stata aggiudicata sul progetto preliminare ed il compito di Eurolink era quello di redigere il progetto definitivo. Lo Stato aveva 540 giorni dalla presentazione del progetto per reperire i fondi e finanziare la parte restante. Il progetto fu appaltato sulla base della legge obiettivo, come del resto anche il tunnel di base del Frejus. L'accordo tra la societ\u00e0 Stretto di Messina ed Eurolink \u00e8 stato sancito anche nelle sentenze della Corte di Cassazione e Tribunale delle imprese di Roma. La ricostruzione giuridica \u00e8 fatta interamente nelle premesse ed \u00e8 dunque inattaccabile. \nAlcuni lavori preliminari, riguardanti lo spostamento della sede ferroviaria a Cannitello per far spazio ai futuri cantieri, erano stati gi\u00e0 appaltati in precedenza, ed erano iniziati il 23 dicembre 2009.\nLocalizzazione.\nLo stretto di Messina \u00e8 un braccio di mare a forma di imbuto che collega il mar Ionio al Tirreno. La larghezza dello stretto varia da un massimo di circa 16\u00a0km (misurati all'altezza di Punta Pellaro in Calabria e Capo D'Ali in Sicilia) fino a un minimo di circa 3\u00a0km (tra Torre Cavallo in Calabria e Capo Peloro in Sicilia). Una distanza simile separa Cannitello da Ganzirri; in tale direttrice la profondit\u00e0 minima \u00e8 di 72\u00a0metri. Nelle altre direttrici i fondali scendono ripidamente fino ai 2000 m.\nLo stretto \u00e8 caratterizzato da forti correnti marine che, per la riduzione della sezione del passaggio, raggiungono il massimo della velocit\u00e0 proprio in corrispondenza della cd. sella, l\u00e0 dove la larghezza e la profondit\u00e0 delle acque dello stretto \u00e8 minore (circa 3 km di larghezza e 100 m di profondit\u00e0). \nL'area dello stretto \u00e8 interessata da un sistema di faglie, responsabili di numerosi terremoti tra cui i tre terremoti di Messina.\nStoria.\nGli albori.\nL'idea di collegare in modo stabile la Sicilia al continente ha origini molto antiche.\nI primi progetti risalgono all'epoca dei romani che avevano pensato, e probabilmente realizzato, un ponte di barche. Questa soluzione, quasi banale, avrebbe per\u00f2 impedito il transito delle navi nello stretto. Si racconta, infatti, che essi fossero riusciti a far transitare le truppe su un ponte di barche e botti. Il tentativo \u00e8 narrato da Plinio il Vecchio che narra della costruzione, voluta dal console Lucio Cecilio Metello nel 251 a.C., di un ponte fatto di barche e botti per trasportare dalla Sicilia 140 elefanti da guerra catturati ai cartaginesi nella battaglia di Palermo durante la prima guerra punica.\nNel 1840 anche Ferdinando II di Borbone Re delle Due Sicilie pens\u00f2 alla realizzazione del ponte incaricando un gruppo di architetti e ingegneri dell'epoca di fornirgli idee per la costruzione. Dopo averne constatata la fattibilit\u00e0, prefer\u00ec rinunciare per l'eccessivo costo dell'opera non ammortizzabile per le casse del Regno.\nProgetti e proposte dall'unit\u00e0 d'Italia fino alla seconda guerra mondiale.\nNel 1866 l'allora Ministro dei lavori pubblici Jacini aveva incaricato l'ingegnere Alfredo Cottrau, tecnico di fama internazionale, di studiare un progetto di ponte tra Calabria e Sicilia.\nPi\u00f9 tardi, nel 1870, era nata anche l'idea di allacciamento sottomarino di 22\u00a0km, proposta dall'ingegner Carlo Alberto Navone; il progetto, che si ispirava a quello di Napoleone di una galleria sotto la Manica, prevedeva di entrare in galleria a Contesse e, scendendo a 150 metri, sottopassare Messina e Ganzirri attraversando lo stretto fino a Punta Pezzo e risalendo a Torre Cavallo.\nNel 1876 l'onorevole Giuseppe Zanardelli, convinto dell'opportunit\u00e0 di un'opera fissa tra le due coste, affermava: \u00abSopra i flutti o sotto i flutti la Sicilia sia unita al Continente\u00bb, facendosi portavoce di un'opinione corrente e di autorevoli studi.\nUn progetto di ponte sospeso, articolato in cinque campate fu studiato nel 1883 da un gruppo di ingegneri delle ferrovie, ma non se ne fece nulla.\nIl catastrofico terremoto di Messina del 1908, che segu\u00ec dopo poco pi\u00f9 di un secolo l'altrettanto se non maggiore terremoto della Calabria meridionale del 1783, ricord\u00f2 a tutti che le condizioni sismiche della zona erano da valutare attentamente in previsione del progetto di un ponte in quella zona. Cos\u00ec nel 1909 fu pubblicato uno studio geologico della zona, ma si riparl\u00f2 di galleria sottomarina solo nel 1921, quando l'ingegner Emerico Vismara, al Congresso geografico di Firenze, present\u00f2 uno studio di galleria sotto lo stretto di Messina.\nL'ultimo tentativo fu fatto nell'immediata vigilia dell'ultimo conflitto mondiale, ma le ricerche compiute troncarono ogni nuova speranza. Nel 1934 il generale del genio navale, Antonino Calabretta, present\u00f2 un progetto di ponte tra Punta Faro e Punta Pezzo; l'anno successivo il comandante Filippo Corridoni sugger\u00ec invece la posa di un enorme tubo d'acciaio sottomarino per il transito ferroviario e veicolare. Ma neanche questi progetti ebbero seguito.\nProgetti del Secondo dopoguerra.\nL'idea dell'opera fu rilanciata nel 1952 dall'iniziativa dell'associazione dei costruttori italiani in acciaio (ACAI), che incaric\u00f2 l'ingegnere statunitense David B. Steinman, uno dei pi\u00f9 qualificati e prestigiosi progettisti di ponti sospesi di redigere un progetto preliminare. Il progetto dello Steinmann avrebbe dovuto scavalcare lo stretto in tre balzi con due piloni, alti 220 metri sopra il livello dell'acqua e per 120 metri sotto il mare, con ascensori di controllo delle strutture dal basso sul fondo dello stretto fino alla sommit\u00e0. Il progetto del ponte prevedeva altres\u00ec una luce centrale di metri, e avrebbe superato il record mondiale di campata libera detenuto con i metri del Golden Gate Bridge. Alto dal pelo dell'acqua 50 metri per consentire il passaggio di qualsiasi nave nello stretto, lungo metri e a due piani \u2014 nell'inferiore il doppio binario ferroviario e in quello superiore una strada di 7 metri e 30 di larghezza e due piste laterali \u2014 il ponte avrebbe avuto cavi, tesi tra i piloni, di un metro di diametro. La costruzione avrebbe richiesto il lavoro di 12\u00a0000 operai e una spesa intorno ai 100 miliardi di lire. Si parlava di societ\u00e0 americane disposte a finanziare l'opera e si offriva la garanzia del progettista, realizzatore del famoso ponte a San Francisco.\nBasandosi su questo progetto, nel 1955 la Regione Siciliana commission\u00f2 alla Fondazione Lerici del Politecnico di Milano (Luigi Solaini, Roberto Cassinis) uno studio geofisico allo scopo di verificare la natura delle formazioni tanto sulle sponde che sul fondo dello stretto. Il quesito posto era la determinazione dello spessore e delle caratteristiche meccaniche dei sedimenti e del basamento cristallino. La prospezione geofisica fu preceduta da un rilievo geologico effettuato dal Servizio geologico d'Italia (Enzo Beneo) che, malgrado le difficolt\u00e0 rappresentate dalla complessa geologia e dalle fortissime correnti, e con i limiti delle tecnologie allora disponibili, .\nNel 1955 venne costituito da alcune tra le maggiori imprese di costruzioni nazionali (Finsider, Fiat, Italcementi, Pirelli, Italstrade) il Gruppo Ponte Messina S.p.A. per promuovere studi ingegneristici e ambientali finalizzati alla realizzazione di un collegamento stabile viario e ferroviario tra la Sicilia e il continente. Il Gruppo Ponte Messina rester\u00e0 attivo protagonista della vicenda \"ponte di Messina\" fino alla costituzione della societ\u00e0 concessionaria Stretto di Messina S.p.A. nel 1981.\nNel 1957 l'architetto Armando Brasini aveva proposto, senza alcun seguito, ancora un progetto di ponte a pi\u00f9 campate sospese su piloni emergenti da isole artificiali.\nConcorso internazionale di idee del 1969.\nNel 1968, venne emanata la legge 384 che conferiva all'ANAS, alle Ferrovie dello Stato, e al CNR l'incarico di acquisire ulteriori elementi di giudizio circa la fattibilit\u00e0 dell'impresa. L'anno successivo il Ministero dei lavori pubblici con D.M. 134 band\u00ec un \"Concorso internazionale di idee\" per un progetto di attraversamento stabile stradale e ferroviario dello stretto. Furono presentati 143 progetti dei quali 125 elaborati da gruppi composti da progettisti prevalentemente italiani, otto progetti statunitensi, tre inglesi, tre francesi, uno tedesco, uno svedese, uno argentino e uno somalo. Tra i concorrenti non mancavano i pi\u00f9 qualificati Studi e Societ\u00e0 di progettazione di ponti del mondo. Il bando prevedeva la necessit\u00e0 del transito di due binari ferroviari e sei corsie autostradali applicando le normative dell'epoca (circolare 384 del Ministero dei lavori pubblici e circolare delle Ferrovie dello Stato). Per gli studi preliminari furono stanziati 3,2 miliardi di lire.\nLa Commissione giudicatrice fu nominata congiuntamente dal Ministero dei lavori pubblici e dal Ministero del tesoro. Essa fu presieduta dall'allora direttore generale dell'ANAS Ennio Chiatante, con il direttore generale delle Ferrovie dello Stato, Ruben Fienga e composta da 22 membri, tra cui tre esperti stranieri di fama internazionale.\nQuesti i membri della Commissione giudicatrice: Luigi Miglietta, direttore del Servizio lavori e costruzioni delle Ferrovie dello Stato; Vincenzo di Gioia, presidente 6\u00ba sezione Consiglio superiore dei lavori pubblici; Bruno Accordi, esperto in tettonica, designato dal CNR; Enrico Medi, esperto in sismologia, designato da CNR; Carlo Morelli, esperto in oceanografia, designato dal CNR; Elio Giangreco, docente presso l'Universit\u00e0 di Napoli; Vittorio Mongiardini, docente presso l'Universit\u00e0 di Roma; Guido Oberti, docente presso il Politecnico di Torino; Bruno Bottau, docente presso l'Universit\u00e0 di Bologna; Amedeo Balboni, geologo; Leo Ogniben, geotecnico; Riccardo Morandi, designato dall'Ordine degli ingegneri, Giuseppe Caronia, designato dall'Ordine degli architetti; M. Lucien Carpentier, esperto - Francia; Herbert Rothman, esperto - Stati Uniti; Atsushi Hirai, esperto, Giappone; Agostino Chiofalo, presidente Sezione consiglio di Stato; Umberto Perinetti, direttore Servizio tecnico centrale ANAS; Luigi Piloni, direttore servizio amministrativo ANAS; Corrado Ciolli, ispettore generale tecnico ANAS, segretario.\nFurono assegnati 12 premi, 6 primi premi \"ex aequo\" di 15 milioni di lire e 6 secondi premi \"ex aequo\" di 3 milioni di lire.;:\nAltre proposte degne di nota.\nNel lungo corso della storia del progetto dell'opera furono proposte molte altre idee e progetti. Questi i pi\u00f9 degni di nota:\nAnni settanta.\nNonostante l'esito del concorso, si consolida attorno all'idea del collegamento stabile l'interesse di alcuni enti di ricerca: IRI, favorevole all'attraversamento aereo a campata unica (il ponte) e l'Eni favorevole al ponte di Archimede. Questa soluzione, che riprende l'idea di uno dei sei progetti vincitori del concorso del 1969 (Alan Grant), nel corso degli anni \u00e8 stata pi\u00f9 volte ripresentata come ipotesi molto pi\u00f9 economica e di minore (praticamente nullo) impatto ambientale.\nIl 17 dicembre del 1971 il governo Colombo approva la legge n. 1158 che autorizza la creazione di una societ\u00e0 di diritto privato a capitale pubblico, concessionaria per la progettazione, realizzazione e gestione del collegamento stabile viario e ferroviario.\nIl 4-6 luglio 1978 viene presentato ad un convegno di studi sul tema \u00abL'attraversamento dello stretto di Messina e la sua fattibilit\u00e0\u00bb, organizzato dalla Accademia Nazionale dei Lincei, un progetto redatto dal Gruppo Ponte Messina S.p.A., che prevede una soluzione a campata unica di \u00a0m. A partire da questo progetto, successivamente acquisito dalla Stretto di Messina S.p.A., si svilupperanno gli studi teorici e sperimentali, portati avanti negli anni ottanta e novanta dalla societ\u00e0 concessionaria, studi che approderanno nel 2003 al progetto preliminare che sar\u00e0 successivamente messo in gara per l'appalto.\nNel 1979 il capo del governo Francesco Cossiga d\u00e0 la sua approvazione alla costituzione della societ\u00e0 concessionaria Stretto di Messina S.p.A. che verr\u00e0 quindi costituita nel 1981.\nAnni ottanta.\nNel 1981, dieci anni dopo la legge 1158/71, si concretizz\u00f2 la costituzione della concessionaria Stretto di Messina S.p.A. a cui partecipavano finanziariamente l'Italstat e l'IRI con il 51% e Ferrovie dello Stato, ANAS, Regione Siciliana e Regione Calabria in percentuali uguali del 12,25% ciascuno.\nDa quel momento, la progettazione dell'opera, cos\u00ec come pure la sua futura realizzazione e l'esercizio, sono diventate di competenza esclusiva della Stretto di Messina S.p.A. e quindi tale societ\u00e0 inizi\u00f2 ad affidare a propri dipendenti e/o a professionisti di fiducia l'incarico della progettazione e delle diverse consulenze specialistiche strettamente connesse senza dover bandire un nuovo concorso esterno (come quello del 1969).\nNel 1982 il Gruppo Lambertini, gi\u00e0 vincitore \"ex aequo\" del concorso internazionale del 1969, present\u00f2 alla neonata societ\u00e0 concessionaria, la Stretto di Messina S.p.A., il proprio progetto di ponte strallato aggiornato che prevedeva soltanto due pile nel mare (eliminando le campate di riva). Il progetto aggiornato veniva incontro all'esigenza di offrire un pi\u00f9 ampio varco per la navigazione avendo portato le tre grandi luci rispettivamente a 600\u00a0m \u2013 1.800\u00a0m \u2013 600\u00a0m.\nNel 1982 il ministro per gli interventi straordinari nel Mezzogiorno, Claudio Signorile, annuncia la realizzazione di \u00abqualcosa\u00bb \u00abin tempi brevi\u00bb. Due anni pi\u00f9 tardi si ripresenta agli italiani con una data precisa: \u00abIl ponte si far\u00e0 entro il '94\u00bb.\nNel 1985 il presidente del consiglio Bettino Craxi dichiara che il ponte sar\u00e0 presto fatto. La Stretto di Messina S.p.A. il 27 dicembre 1985 defin\u00ec una convenzione con ANAS e FS.\nIl 16 giugno 1986 viene presentato dalla Stretto di Messina S.p.A. un nuovo studio di fattibilit\u00e0, con i progetti, i costi e l'affidabilit\u00e0 relativi a tre tipologie di soluzioni: in sotterraneo, in mare, in aria. Per quanto riguarda la tipologia \"ponte aereo\" furono studiate due soluzioni, una a luce unica di \u00a0m e a una due luci di \u00a0m. Non fu per\u00f2 analizzata la soluzione di ponte a tre campate. Limitatamente alle tre tipologie analizzate la soluzione aerea a luce unica era valutata come tecnicamente realizzabile ed economicamente conveniente. L'allora presidente dell'IRI Romano Prodi disse che il ponte era una priorit\u00e0 e che i lavori sarebbero stati ultimati nel 1996.\nIl Consiglio di Amministrazione delle FS il 19 febbraio 1987 deliber\u00f2 anch'esso in favore della soluzione del ponte sospeso a campata unica. Questo risultato generale sar\u00e0 confermato poi da ulteriori pareri ottenuti entro la fine del decennio dalle FS, dal Consiglio superiore dei lavori pubblici e dall'ANAS. In questo periodo tutti gli enti competenti concordano che la soluzione dell'attraversamento dello stretto dovr\u00e0 essere di tipo \"aereo\", ovvero di un ponte sospeso a campata unica di 3300\u00a0m.\nAnni novanta.\nNel 1990 il presidente del consiglio Giulio Andreotti nomina come successore del deputato Oscar And\u00f2, Antonio Calarco, direttore della Gazzetta del Sud, che presieder\u00e0 la societ\u00e0 fino al 2002.\nNel 1992 viene presentato il progetto preliminare definitivo, migliorato rispetto a quello del 1986, comprendente le relazioni tecniche, previsioni di spesa, tempi di esecuzione, e la valutazione d'impatto ambientale.\nDurante il primo governo Berlusconi il ministro dei trasporti Publio Fiori riprese nuovamente la questione del ponte che ottenne di nuovo il parere favorevole di ANAS e FS sul progetto approvato, di nuovo nel 1997, dal Consiglio superiore dei lavori pubblici.\nAnni duemila.\nNel 2001 i due principali candidati alla guida del governo, Silvio Berlusconi e Francesco Rutelli, annunciarono durante la campagna elettorale per le elezioni legislative il loro sostegno politico alla proposta di costruzione del ponte sullo stretto di Messina.\nNel 2003 venne ulteriormente modificato il progetto preliminare, che in seguito sar\u00e0 messo in gara per l'appalto, rappresentante l'esito finale di oltre vent'anni di studi e di ricerche specifiche portate avanti dalla Stretto di Messina S.p.A.\nNell'ottobre 2005, durante il terzo governo Berlusconi, l'Associazione Temporanea di Imprese Eurolink S.C.p.A., capeggiata da Impregilo S.p.A. vinse la gara d'appalto come \"contraente generale\" per la costruzione del ponte con un'offerta di 3,88 miliardi di euro.\nIl 4 novembre dello stesso anno, la Direzione investigativa antimafia mise il Parlamento italiano a conoscenza dei tentativi di Cosa nostra di interferire sulla realizzazione del ponte, con conseguente avvio di un'inchiesta al riguardo.\nIl 27 marzo 2006, Impregilo S.p.A. firm\u00f2 ufficialmente il contratto per la progettazione finale e la realizzazione dell'opera. Seguirono le firme delle altre ditte ma con l'insediamento del nuovo Governo Prodi, il 10 aprile successivo tutto l'iter si blocc\u00f2 nuovamente.\nNel 2007 il secondo Governo Prodi era in procinto di ritirare l'appalto e annullare il contratto con la Impregilo, pur esponendosi al pagamento di una penale di oltre 500 milioni di euro, ma l'allora Ministro dei trasporti Alessandro Bianchi e il Ministro delle infrastrutture Antonio Di Pietro, insieme all'opposizione di centrodestra, si opposero al proposito procedendo poi ad accorpare la Societ\u00e0 Stretto di Messina all'ANAS, riducendo il numero dei suoi dipendenti. Spieg\u00f2 il Ministro Di Pietro che la mossa aveva evitato il pagamento delle penali alle societ\u00e0 appaltanti per la mancata esecuzione dei lavori; tali penali si sarebbero dovute pagare qualora la Societ\u00e0 Stretto di Messina avesse chiuso prima della realizzazione del ponte. Venne inoltre evitata la perdita di decenni di studi e progetti e la risoluzione dei contratti d'appalto rimasti invece tuttora validi.\nIl quarto Governo Berlusconi, succeduto nel maggio del 2008 al Governo Prodi in seguito allo svolgimento delle elezioni politiche anticipate dello stesso anno, annunci\u00f2 di volere riprendere nuovamente l'iter del progetto di costruzione del ponte.\nA gennaio 2009, il Governo riconfermava il suo impegno a realizzare l'opera i cui lavori avrebbero avuto inizio l'anno successivo, nel 2010, per concludersi nel 2016 4-5 anni prima del completamento dell'\"Asse ferroviario 1\" della Rete ferroviaria convenzionale trans-europea TEN-T (che dovrebbe avvenire dopo il 2020), in cui il ponte \u00e8 fondamentale insieme al tunnel del Brennero (i cui lavori sono in corso) e alla rete AV-AC e AC italiana relativa della quale rimangono ancora da completare le linee Verona-Brennero nonch\u00e9 tutto l'asse ferroviario Salerno-Palermo (progettato solo in parte).\nIl 2 ottobre 2009 la Stretto di Messina S.p.A. impartiva al contraente generale l'ordine di inizio dell'attivit\u00e0 di progettazione definitiva ed esecutiva.\nI primi cantieri, relativi ai lavori propedeutici, sono stati avviati il 23 dicembre 2009 e consistono nella deviazione dell'esistente tratta ferroviaria tirrenica in corrispondenza di Cannitello, poco a nord di Villa San Giovanni, onde evitare le interferenze con il futuro cantiere della torre del ponte con analoghi lavori propedeutici sulla costa siciliana intrapresi nei mesi successivi.\nAnni 2010.\nL'11 gennaio 2010 \u00e8 stato presentato a Varapodio, in Calabria, al pubblico il progetto preliminare del ponte sullo Stretto di Messina; al convegno, organizzato dal Comune di Varapodio, hanno partecipato il Ministro delle Infrastrutture e dei Trasporti, Altero Matteoli, il presidente dell'Anas e amministratore delegato della Societ\u00e0 Stretto di Messina, Pietro Ciucci, il presidente della Societ\u00e0 Stretto di Messina, Giuseppe Zamberletti. Durante il convegno, il ministro Matteoli, ha parlato della \u00abpeculiare valenza europea\u00bb del ponte sullo stretto, \u00abessendo un importante tassello del Corridoio 1 Berlino-Palermo, gi\u00e0 approvato dal Parlamento europeo nel 2004\u00bb.\nLa presentazione ufficiale si \u00e8 tenuta il 12 febbraio seguente al Palacultura di Messina alla presenza del Ministro delle Infrastrutture Altero Matteoli e al presidente della societ\u00e0 Stretto di Messina e dell'ANAS Pietro Ciucci. La progettazione definitiva della parte sospesa dell'opera, ovvero il ponte vero e proprio, \u00e8 stata avviata il successivo 1\u00ba aprile con consegna del progetto prevista entro il 30 settembre; ad esso doveva essere allegato il piano finanziario aggiornato da presentare al CIPE per l'approvazione finale. Il 29 settembre il Presidente del Consiglio Silvio Berlusconi, nel corso di un dibattito alla Camera dei Deputati, ha per\u00f2 annunciato che il progetto del ponte sullo stretto sarebbe stato pronto entro dicembre.\nIl 20 dicembre la Societ\u00e0 Stretto di Messina ha quindi ricevuto dal contraente generale Eurolink il progetto definitivo del ponte sullo stretto di Messina e degli oltre 40 chilometri di raccordi stradali e ferroviari. Si tratta di oltre ottomila elaborati progettuali che confermano tutte le impostazioni tecniche e i costi di costruzione del progetto preliminare redatto dalla societ\u00e0 Stretto di Messina e approvato nel 2003 dal CIPE. Il progetto definitivo comprende inoltre le opere deliberate dai Comuni interessati dalla costruzione del ponte, come ad esempio il sistema di fermate ferroviarie intermedie tra Reggio e Messina. Il progetto definitivo accoglie anche, ai fini anche della sicurezza antisismica delle opere a terra, la nuova normativa del Testo unico delle costruzioni, intervenuta successivamente alla progettazione preliminare. L'architetto Daniel Libeskind viene incaricato dalla Societ\u00e0 Stretto di Messina di progettare le principali strutture architettoniche connesse al ponte sullo stretto. Le opere, comprese nel progetto definitivo, riguardano l'area del centro direzionale, in localit\u00e0 Piale presso Villa San Giovanni, la fascia dal blocco di ancoraggio alla torre del ponte a Cannitello e il lungomare di Villa San Giovanni.\nIl 1\u00ba febbraio 2011 il Ministro delle infrastrutture e dei trasporti Altero Matteoli ha annunciato, durante la 66\u00ba assemblea annuale della Confetra (organismo che raggruppa le categorie imprenditoriali operanti nei settori del trasporto, della spedizione e della logistica), la presentazione al pubblico del progetto definitivo del ponte sullo stretto di Messina \"nei prossimi giorni\". Il 29 luglio 2011 sempre lo stesso Matteoli ha comunicato l'avvenuta approvazione del progetto definitivo da parte del Consiglio di Amministrazione della Societ\u00e0 Stretto di Messina.\nNell'ottobre 2011 l'Unione Europea non ha incluso il ponte sullo stretto tra le opere pubbliche destinate a ricevere finanziamenti comunitari. Il ministro delle Infrastrutture e dei Trasporti, Altero Matteoli, comunque aveva confermato la realizzazione del ponte sullo Stretto di Messina \"a prescindere dall'eventuale finanziamento della Ue, in quanto le risorse per il manufatto saranno reperite sul mercato, come previsto dal piano finanziario allegato al progetto definitivo\".\nIl 27 ottobre l'Aula di Montecitorio ha approvato una mozione dell'Idv, che impegna il governo \u00aballa soppressione dei finanziamenti per la realizzazione del ponte sullo Stretto di Messina\u00bb. La mozione \u00e8 stata approvata con 284 favorevoli, un solo contrario e con l'astensione della maggioranza PDL (anche se hanno votato a favore della soppressione: il sottosegretario responsabile Aurelio Misiti, rappresentante del governo di Berlusconi, il coordinatore del partito Denis Verdini, i ministri Mariastella Gelmini e Michela Vittoria Brambilla, i sottosegretari Laura Ravetto, Stefano Saglia e Guido Crosetto). Tuttavia gi\u00e0 il giorno successivo la maggioranza torn\u00f2 a sostenere che il ponte si far\u00e0, e alle prime dichiarazioni del presidente della Regione Siciliana Raffaele Lombardo e del Ministro della Difesa Ignazio La Russa segu\u00ec una nota ufficiale del governo in carica in quei giorni a Palazzo Chigi, dove si legge anche che \u00abl'opera \u00e8 solo in parte finanziata dall'intervento pubblico. L'onere complessivo dell'infrastruttura prevede anche la partecipazione di capitale privato, l'utilizzo di fondi strutturali e di altre fonti\u00bb.\nIl 17 aprile 2012 \u00e8 stata completata a Villa San Giovanni la prima opera propedeutica al ponte sullo Stretto di Messina, che consiste nella variante della linea ferroviaria Cannitello-Villa San Giovanni.\nIl 30 settembre seguente Corrado Clini, il ministro dell'Ambiente del governo Monti, ha dichiarato: \u201cNon esiste l'intenzione di riaprire le procedure per il ponte sullo stretto di Messina, anzi al contrario, il governo vuole chiudere il prima possibile le procedure aperte anni fa dai precedenti governi, e per farlo deve seguire l'iter di legge\u201d Il 10 ottobre il governo Monti, nella cosiddetta legge di stabilit\u00e0, ha stanziato 300 milioni per il pagamento delle penali per la non realizzazione del progetto. Il 31 ottobre 2012 il governo Monti ha deliberato di prorogare, per un periodo complessivo di circa due anni, i termini per l'approvazione del progetto definitivo del ponte sullo stretto di Messina al fine di verificarne la fattibilit\u00e0 tecnica e la sussistenza delle effettive condizioni di bancabilit\u00e0. Antecedentemente era stata prevista, dalla legge obiettivo, l'apertura della Conferenza dei servizi con l'approvazione entro febbraio 2012 del progetto definitivo da parte del CIPE e il contestuale avvio della gara per il reperimento dei finanziamenti, la stesura del progetto esecutivo e l'apertura dei cantieri principali preventivata a partire dalla met\u00e0 del 2012. L'intento era quello di aprire l'opera al traffico nel 2019.\nIl 3 novembre successivo, la China Investment Corporation (Cic), fondo sovrano di Pechino, e la China communication and construction company (Cccc), si sono rese disponibili a finanziare l'opera.\nCon la legge 221/12, recante ulteriori disposizioni urgenti per la crescita del paese, viene disposto che Stretto di Messina S.p.A. e il general contractor Eurolink debbano stipulare un atto aggiuntivo al contratto vigente, alla luce della corrente situazione economico finanziaria italiana. Tale accordo, che avrebbe dovuto essere sottoscritto entro il 1\u00ba marzo 2013, pena la caducazione di tutti i rapporti di concessione, le convenzioni ed ogni altro rapporto contrattuale stipulato da SdM e la messa in liquidazione della societ\u00e0 stessa non fu firmato.\nConseguentemente alla mancata stipula dell'atto aggiuntivo, con decreto del Presidente del Consiglio dei Ministri, il 15 aprile 2013, Stretto di Messina S.p.A. viene posta in liquidazione con la nomina di un commissario liquidatore.\nSempre per effetto della legge 221/12, la Stretto di Messina S.p.A. sar\u00e0 poi tenuta a indennizzare Eurolink tramite il pagamento delle prestazioni contrattualmente previste e gi\u00e0 eseguite pi\u00f9 una somma pari al 10% dell'importo di cui prima, il tutto stimato in 45 milioni di euro.\nIl 27 settembre 2016 il presidente del Consiglio dei ministri Matteo Renzi rilancia l'idea della costruzione del ponte sullo Stretto di Messina per \u00abtogliere la Calabria dall'isolamento e far s\u00ec che la Sicilia sia pi\u00f9 vicina\u00bb; secondo la visione di Renzi, il ponte potrebbe creare \u00ab100.000 posti di lavoro.\u00bb\nAnni 2020.\nIl 5 giugno 2020 il presidente del Consiglio dei ministri Giuseppe Conte annuncia che valuter\u00e0 \"senza pregiudizi\" il progetto di costruzione del ponte sullo Stretto di Messina.\nIl 15 luglio 2020 il consiglio regionale della Calabria, sostenuto dalla maggioranza di centro-destra, approva una mozione per sostenere la realizzazione del ponte sullo Stretto di Messina.\nLo stesso giorno, 20 deputati del Partito Democratico tramite una risoluzione presentata in commissione \"ambiente e trasporti\", chiedono all'esecutivo di \u00abgarantire l'attraversamento stabile dello Stretto di Messina attraverso la realizzazione di una infrastruttura idonea\u00bb, utilizzando i fondi del \"Recovery Fund\".\nProgetto della societ\u00e0 concessionaria Stretto di Messina S.p.A. (1981-2005).\nLa societ\u00e0 Stretto di Messina S.p.A., costituita per legge nel 1981, inizi\u00f2 la progettazione dell'opera acquisendo tutti gli studi precedenti resi disponibili, in particolare il progetto a campata unica di \u00a0m redatto dal Gruppo Ponte Messina S.p.A. Una costruzione di tale arditezza e complessit\u00e0, senza precedenti al mondo, richiedeva necessariamente analisi specialistiche sulle varie componenti della struttura, prove in galleria del vento, prove su modelli, ecc. A tale scopo la Stretto di Messina S.p.A. incaric\u00f2 oltre 100 professori universitari e ingegneri, 12 istituti scientifici e universitari nazionali ed esteri, 39 Societ\u00e0 e associazioni nazionali ed estere. Questo enorme lavoro di ricerca teorica e sperimentale, nonch\u00e9 di progettazione, approd\u00f2 nel 2002 all'attuale progetto preliminare che fu messo quindi in appalto. Esso porta la firma dell'ingegnere inglese William Brown, gi\u00e0 progettista della Freeman Fox &amp; Partners dal 1956 al 1985, e fondatore della Brown Beech &amp; Associati, esperto di grandi ponti sospesi.\nLe analisi statiche, le ricerche teoriche e sperimentali, le progettazioni generali e di dettaglio, furono condotte dai seguenti professori italiani: Leo Finzi del Politecnico di Milano, Fabio Brancaleoni dell'Universit\u00e0 di Roma, Stefano Caramelli dell'Universit\u00e0 di Pisa e Piero D'Asdia dell'Universit\u00e0 di Trieste. La dinamica della struttura per quanto riguarda le azioni del vento fu investigata da Giorgio Diana del Politecnico di Milano. Luca Sanpaolesi dell'Universit\u00e0 di Pisa si occup\u00f2 delle verifiche \"a fatica\" e relative sperimentazioni. Lo studio del tipo di calcestruzzo da impiegare nella costruzione fu compiuto di Mario Collepardi dell'Universit\u00e0 di Ancona. Delle fondazioni del ponte si occuparono Michele Jamiolkowski del Politecnico di Torino ed Ezio Faccioli del Politecnico di Milano. Gli studi geologici furono affidati a Enzo Boschi dell'Universit\u00e0 di Bologna e a Icilio Finetti dell'Universit\u00e0 di Trieste. Le analisi sismiche furono di competenza di Alberto Castellani e di Giuseppe Grandori, entrambi del Politecnico di Milano. Fu richiesto inoltre uno studio sulle probabilit\u00e0 di rischio e sull'affidabilit\u00e0 del progetto a Daniele Veneziano del Massachusetts Institute of Technology.\nIl progetto preliminare fu approvato da tutti gli enti competenti (ANAS, Ferrovie dello Stato, Consiglio superiore dei lavori pubblici, CIPE) anche con l'ausilio di Consulenti esteri. L'ultimo comitato tecnico-scientifico che approv\u00f2 il progetto fu presieduto dal professor Remo Calzona dell'Universit\u00e0 di Roma.\nDal 2005, dopo l'aggiudicazione della gara di appalto al contraente generale Eurolink la responsabilit\u00e0 della progettazione definitiva ed esecutiva dell'opera \u00e8 stata affidata ai seguenti soggetti dotati di notevole esperienza nel campo dei ponti sospesi:\nL'attivit\u00e0 di controllo, di verifica della progettazione definitiva, esecutiva e della realizzazione (\"project management consultant\") era stata affidata alla societ\u00e0 Parsons Transportation Group (Stati Uniti), anch'essa esperta nel campo dei ponti sospesi.\nCaratteristiche del progetto della Stretto di Messina S.p.A..\nIl progetto preliminare elaborato dalla societ\u00e0 concessionaria prevedeva il collegamento stabile tra Cannitello in Calabria e Ganzirri in Sicilia mediante la realizzazione di un ponte sospeso con due corsie stradali pi\u00f9 una di emergenza per ogni senso di marcia e due binari di traffico ferroviario.\nIl progetto prevedeva una lunghezza totale dell'impalcato sospeso pari a m con una campata unica pari a \u00a0m. L'impalcato del ponte era previsto sospeso a quattro cavi d'acciaio del diametro di 1,24 metri e della lunghezza di metri. I due piloni del ponte, alti 399\u00a0m (s.l.m.), posti sulle sponde, avrebbero superato il primato mondiale di altezza dei piloni detenuto attualmente dal viadotto di Millau in Francia con 341 metri.\nSe fosse stato realizzato, il ponte avrebbe superato di gran lunga il primato di luce libera che attualmente spetta al ponte sospeso a tre luci giapponese di Akashi-Kaiky\u014d (altezza dei piloni 283\u00a0m, lunghezza totale del ponte \u00a0m, campata centrale pari a \u00a0m)..\nIl primato mondiale attuale della maggiore luce libera scavalcata per un ponte stradale e ferroviario spetta invece al Terzo ponte sul Bosforo; si tratta di un ponte sospeso di tipo ibrido (strallato/sospeso), ovvero con la parte centrale dell'impalcato sospesa con tiranti verticali a due cavi portanti, mentre le parti laterali della campata principale sono sospese con stralli inclinati come nel ponte strallato. La sua lunghezza complessiva \u00e8 di 2.164\u00a0m con una luce di metri. \u00c8 il pi\u00f9 largo del mondo, nella sua categoria, con 59\u00a0m di larghezza. L'altezza delle torri \u00e8 di 322\u00a0m. Vi passano otto corsie autostradali (quattro per senso di marcia) e due linee ferroviarie.\nLo schema statico del progetto della Societ\u00e0 concessionaria era quello classico dei ponti sospesi di tipo deformabile, senza travata irrigidente, con una catenaria fortemente ribassata a rapporto freccia-luce pari a 1/11.\nUn elemento di novit\u00e0 del progetto si poteva riscontrare nell'impalcato a tre cassoni (due per le carreggiate stradali e uno per i binari ferroviari), soluzione che offriva una ridotta superficie esposta al vento e un coefficiente di portanza molto basso minimizzando cos\u00ec, secondo alcuni solo in parte, i rischi di sventolio (\"flutter\") e di galoppo (\"galloping\"). Secondo altri, invece, questa tipologia di impalcato avrebbe avuto comunque una rigidezza flessionale e torsionale pressoch\u00e9 nulla, rendendo l'impalcato troppo deformabile sotto l'azione dei carichi mobili (soprattutto per i treni ad alta velocit\u00e0) e del vento. Infatti gli spostamenti massimi previsti dal calcolo, sia verticali che orizzontali, sono dell'ordine delle decine di metri. Le pendenze massime, longitudinali e trasversali, sono state calcolate rispettivamente pari a circa il 2% e il 10%, valori decisamente abnormi e difficilmente compatibili con la sicurezza.\nIl progetto era stato verificato per resistere ai terremoti fino a magnitudo 7,1, pari a quello del terremoto di Messina del 1908, e per una stabilit\u00e0 teorica dell'impalcato con velocit\u00e0 del vento fino a .\nLa capacit\u00e0 di smaltimento del traffico era stata calcolata in circa \u2013 automezzi all'ora e 200 treni al giorno. I lavori per la costruzione del ponte includevano, ovviamente, la realizzazione di collegamenti con le esistenti strutture viarie, ovvero l'autostrada Salerno-Reggio Calabria, la Messina-Catania, la Messina-Palermo e le ferrovie esistenti, la Tirrenica Meridionale e quelle per Palermo e per Catania.\nDati numerici del progetto decaduto.\nTabelle riportanti schematicamente i principali numeri del progetto decaduto:\nDibattito sul progetto.\nProblemi ingegneristici.\nIl progetto di un ponte di tali dimensioni, senza alcun precedente al mondo se dovesse prevedere una campata unica, ha dato luogo ad un lungo e controverso confronto tecnico e scientifico, tra esperti, sulle diverse proposte presentate e sulla loro fattibilit\u00e0.\nLa lunghissima storia del progetto testimonia proprio questa intrinseca difficolt\u00e0 dovuta alle eccezionali condizioni ambientali e alle prestazioni richieste al manufatto (fondali molto profondi, forti correnti marine, traffico marittimo intenso, zona altamente sismica, zona con venti fortissimi, utilizzo sia autostradale che ferroviario). Inoltre le normative di sicurezza, nazionali e internazionali, stradali e ferroviarie, che il progetto dovr\u00e0 rispettare, non sono probabilmente state concepite per un'opera cos\u00ec fuori dall'ordinario.\nDal punto di vista della fattibilit\u00e0 tecnica, nonostante i ripetuti pareri degli enti competenti (ANAS, FS, Consiglio superiore dei lavori pubblici), alcuni ingegneri continuano a nutrire delle perplessit\u00e0 sulla idoneit\u00e0 della soluzione a campata unica di \u00a0m andata in appalto e quindi ritenuta implicitamente sicura. Volendo riassumere in sintesi i principali problemi ingegneristici che pone una soluzione di tipo aereo (ponte sospeso), essi sono i seguenti:\nL'idea di realizzare due o pi\u00f9 piloni nello stretto con relative fondazioni nelle acque profonde superiori ai 100 m \u00e8 stata considerata di dubbia fattibilit\u00e0, dalla societ\u00e0 concessionaria, ma non dai progettisti che l'hanno proposta. Questa eccessiva difficolt\u00e0, unitamente all'innegabile vantaggio di non porre limiti alla navigabilit\u00e0 nello stretto offerto da una soluzione a luce unica, ha fatto propendere la scelta del concessionario su quest'ultima soluzione. Tuttavia, secondo alcuni, questa \"soluzione\" sarebbe stata il classico salto dalla padella alla brace, giacch\u00e9 realizzare una luce libera di 3.300 metri, con traffico ferroviario ad alta velocit\u00e0, \u00e8 un'impresa ancor pi\u00f9 difficile.\nA ponte scarico l'impalcato deve risultare stabile nei confronti dei rischi di vibrazioni autoeccitate (flutter, distacco di schiere di vortici di von Karman, buffeting, ecc.) anche con venti molto forti. Per tali verifiche ci si avvale dei risultati dei test in galleria del vento.\nIn esercizio (a ponte carico), con i venti moderati previsti dalle norme, l'impalcato deve essere sufficientemente rigido da poter consentire il traffico stradale e ferroviario (oltre che stabile), cio\u00e8 le deformazioni laterali devono essere contenute entro limiti accettabili dalle normative.\nLe deformazioni dell'impalcato nel piano verticale, soprattutto per stese di carico non simmetriche, devono essere contenute entro i limiti adeguati per consentire il traffico ferroviario (generalmente si richiedono frecce massime inferiori a 1/500\u20131/1000 della luce).\nL'impalcato deve essere sufficientemente rigido a torsione per evitare eccessive pendenze trasversali incompatibili con l'esercizio stradale e ferroviario.\nRealizzare un'opera di dimensioni cos\u00ec colossali comporta problemi di costruibilit\u00e0 mai affrontati in precedenza con problematiche di sicurezza che devono essere garantite per ogni fase della costruzione.\nProblemi sismici.\nLo stretto di Messina \u00e8 una delle numerose zone a rischio sismico elevato dell'area mediterranea. In tempi recenti vi si sono verificati gravissimi terremoti, tra cui quelli del 1783, 1894 e 1908 spesso accompagnati da maremoti violenti e distruttivi che hanno ridotto a cumuli di macerie le citt\u00e0 di Messina, Reggio Calabria e sconvolto ampiamente quelle limitrofe e l'ambiente. Il progetto del ponte, quindi, deve essere concepito per resistere a scosse telluriche prevedibili in quel sito in conformit\u00e0 a quanto prevedono le normative antisismiche vigenti.\nD'altro canto, i ponti sospesi di grandissima luce sono per loro natura strutture antisismiche, e lo sono tanto pi\u00f9 quanto pi\u00f9 \u00e8 grande la luce. Infatti, sono strutture estremamente flessibili, con periodo di vibrazione dominante di decine di secondi, che non risentono, se non in misura minima e facilmente analizzabile in campo elastico, dei terremoti anche distruttivi. \nEsistono infatti gi\u00e0 molti ponti sospesi costruiti in aree ad altissimo rischio sismico, anche superiore a Messina. Ad esempio, i tre ponti sospesi sul Bosforo, il ponte californiano sul Golden Gate, molti ponti cinesi e tutti quelli giapponesi.\nAlcuni di questi ponti hanno superato gi\u00e0 senza danni diversi terremoti che in quelle zone sono molto frequenti. Il ponte di Akashi Kaiky\u014d, attuale ponte sospeso pi\u00f9 lungo del mondo, quand'era ancora in costruzione fu colpito dal violentissimo terremoto di Kobe, di magnitudo 6,8 che caus\u00f2 oltre 6\u00a0000 vittime. Le due torri di sostegno, unica parte dell'opera a essere stata gi\u00e0 costruita all'epoca, si spostarono di un metro l'una rispetto all'altra, e fu soltanto necessario riadattare in corso d'opera il progetto alla nuova lunghezza, ma non furono altrimenti danneggiate.\nAllo stesso tempo e a maggior ragione, bisogna tener conto del fatto che tali ponti sospesi, gi\u00e0 realizzati, presentano una campata principale notevolmente inferiore rispetto a quella prevista nel progetto della Stretto di Messina S.p.A. Ad esempio, il terzo ponte sul Bosforo, stradale e ferroviario, ha una luce di 1.408 metri, due terzi di quella del ponte di Kobe e molto meno della met\u00e0 della luce prevista dal progetto summenzionato pari a 3.300 m e, di conseguenza, hanno risposte ai sismi peggiori rispetto a quello che avrebbe il ponte di Messina.\nProblemi ambientali.\nCome ogni grande opera dell'ingegno umano le grandi costruzioni creano un problema ambientale avvertibile gi\u00e0 dall'inserimento dei cantieri; l'infrastruttura ultimata proprio perch\u00e9 grandiosa crea modificazioni sia ambientali che paesaggistiche. Nullo sar\u00e0 l'impatto sulle correnti marine in virt\u00f9 della campata unica con i piloni sulla terraferma, .\nI favorevoli all'opera sottolineano che la costruzione del ponte diminuirebbe l'inquinamento marino e ambientale prodotto dal transito dei traghetti nello stretto.\nAltra emissione che andrebbe considerata \u00e8 quella dei veicoli incolonnati, anche per decine di minuti, per l'imbarco e lo sbarco dei traghetti nei centri di Messina e Villa San Giovanni che, secondo i favorevoli, smetterebbe in gran parte di esistere e che verrebbe solo in parte sostituito da quello prodotto dalle brevi code ai caselli del ponte e dal transito dei mezzi; quest'ultimi avverrebbero fuori i centri urbani e con una durata stimata di emissione molto inferiore a quella delle attuali attese per l'imbarco.\nI suoi detrattori si rifanno a valutazioni di impatto ambientale o negano la fattibilit\u00e0 tecnica del ponte. \nProblemi dei trasporti.\nI favorevoli affermano che si tratterebbe di un'opera sociale, utile al rilancio del trasporto ferroviario tra la Sicilia e il continente, sia di merci che di viaggiatori, quasi del tutto svolto dai mezzi su strada.\nI fautori del progetto, che \u00e8 parte importante dell'asse \"Scandinavo - Mediterraneo\" della Rete ferroviaria convenzionale trans-europea TEN-T, lo considerano un'importante infrastruttura in grado di promuovere il rilancio dell'economia delle regioni meridionali d'Italia e soprattutto della Sicilia, velocizzando innanzitutto il trasporto merci oggi affidato ad un gran numero di Tir (traghettati essenzialmente da navi private) che si instradano di massima sull'autostrada Salerno-Reggio Calabria con aggravio di costi di trasporto, incidentalit\u00e0 ed inquinamento. L'utilizzo delle cosiddette \"autostrade del mare\", navi che trasportano autocarri dalla Sicilia alla Liguria, presuppone anch'esso l'uso del trasporto su strada.\nIl ponte permetterebbe un risparmio di circa 2 ore nel trasporto ferroviario viaggiatori, il tempo mediamente impiegato per preparare un treno all'imbarco scomponendolo, traghettarlo e ricomporlo a destinazione. Il tempo relativo al traghettamento dei treni merci \u00e8 variabile in quanto legato a differente logistica. Il ponte, potenzialmente, permetterebbe il proseguimento dei servizi ferroviari ad alta velocit\u00e0 fino in Sicilia. \nL'attraversamento in auto, tramite traghettamento, permette di raggiungere l'altra riva in 20 minuti ai quali bisogna aggiungere i tempi relativi alla bigliettazione o al check in e l'eventuale attesa della partenza della nave che pu\u00f2 raggiungere i 50 minuti. A questi tempi bisognerebbe aggiungere anche quelli necessari per l'attraversamento delle zone urbane di Messina e Villa San Giovanni, in alcuni periodi caratterizzate da intenso traffico e code.\nPer i detrattori i 65,41 metri di altezza del ponte risulterebbero insufficienti a consentire il transito nello stretto delle navi da crociera pi\u00f9 imponenti, ostacolando il crocierismo, fonte importante di introiti per l'economia delle citt\u00e0 dello stretto; questa altezza, tuttavia, \u00e8 riferita al \"franco minimo navigabile\", cio\u00e8 la quota sul livello del mare dell'intradosso dell'impalcato inflesso (piegato) dovuto al carico massimo stradale, sommato al massimo carico ferroviario. In condizioni normali, l'altezza dell'impalcato progettata \u00e8 di 76 metri s.l.m.\nAspetti e problemi economici.\nSecondo i detrattori l'opera \u00e8 inutile dal punto di vista economico in quanto, affermano, non si otterrebbero miglioramenti delle condizioni di trasporto merci e passeggeri da sud a nord a causa delle infrastrutture viarie della zona in atto sono estremamente carenti \nMolte critiche sono invece legate al costo di quest'opera. che si potrebbero utilizzare i fondi per modernizzare e rendere pi\u00f9 efficienti le infrastrutture del Mezzogiorno. Viene obiettato dai favorevoli che i fondi utilizzati per l'opera verrebbero per il 60% dall'ambito privato (il Ponte sarebbe infatti costruito con il metodo del Project financing), quindi la mancata realizzazione del ponte libererebbe solamente la quota di risorse eventualmente stanziate dallo Stato italiano.\nIl ponte sarebbe poi un'opera maestosa, che potrebbe dare prestigio all'Italia e diventare un'importante attrazione turistica della zona.\nContesto politico.\nDopo l'annuncio, fatto da Bettino Craxi nel 1985, di prossima realizzazione del ponte, nei primi anni 2000 il ponte sullo stretto \u00e8 entrato ufficialmente a far parte del programma, per le elezioni politiche del 2001, di entrambi i candidati alla carica di presidente del Consiglio, (Silvio Berlusconi e Francesco Rutelli); successivamente \u00e8 stato inserito tra le grandi opere promesse dal governo Berlusconi II divenendo oggetto di rinnovate polemiche. Il progetto \u00e8 stato accantonato dal governo Monti. Il 27 settembre 2016, nel corso dell'assemblea che celebrava i 110 anni del gruppo Salini-Impregilo, il presidente del consiglio, Matteo Renzi ha riproposto la realizzazione del ponte affermando che porterebbe alla creazione di 100.000 posti di lavoro, data la portata dell\u2019opera, con un impatto sulle economie regionali e locali assicurato, sia nella fase di cantiere che in quella successiva di gestione. Precedentemente anche Altero Matteoli, ministro delle Infrastrutture e dei Trasporti sotto il governo Berlusconi, aveva parlato di aumento occupazionale legato alla realizzazione del ponte nella misura di 40.000 unit\u00e0 lavorative. Dello stesso parere l'ex presidente Anas, Pietro Ciucci, che considera l\u2019opera strategica e di grande importanza per il Sud, visto che in 12-18 mesi potrebbe dare un grande contributo a investimenti e occupazione.\nContrari alla tesi dell\u2019aumento dei posti di lavoro l'ex sindaco di Messina, Renato Accorinti, il Centro studi per l'area dello Stretto di Messina \u201cFortunata Pellizzeri\u201d e Rete No Ponte, per i quali l'opera \u00e8 inutile e provocherebbe una diminuzione dell'occupazione.\nAppalto (decaduto nel 2013).\nNell'ottobre 2005 l'Associazione Temporanea di Imprese Eurolink S.C.p.A. vinse l'appalto di contraente generale per la realizzazione dell'opera. L'Eurolink batt\u00e9 la cordata concorrente guidata dalla capogruppo Astaldi. L'offerta finale risult\u00f2 essere pari a 3,88 miliardi di euro; prevedeva un tempo di realizzazione di 5 anni e 10 mesi. .\nNel 2012, il governo Monti stanzi\u00f2 300 milioni per il pagamento delle penali, e quindi la definitiva chiusura del progetto del ponte sullo stretto di Messina. In conformit\u00e0 alla legge 221/12, il 1\u00ba marzo del 2013 il contratto di appalto \u00e8 decaduto.\nInfluenza culturale.\nNel corso del 2002 il programma televisivo \"Mai dire Domenica\" ospitava gli interventi dell'ingegner Cane, personaggio di fantasia interpretato da Fabio De Luigi, un incompetente e ridicolo capo-progetto di un ponte sullo stretto di Messina.\nIl ponte \u00e8 anche al centro della storia a fumetti Disney \"Zio Paperone e il ponte di Messina\", realizzata da Giorgio Pezzin e Giorgio Cavazzano, e apparsa per la prima volta su \"Topolino\" n\u00b0 1401 del 3 ottobre 1982. In essa, il \u00abpapero pi\u00f9 ricco del mondo\u00bb decide di cimentarsi con la costruzione dell'opera: dopo aver visionato vari progetti fallimentari, tenta di risolvere il problema usando dei coralli che crescono a super-velocit\u00e0, \"allevati\" da un pescatore locale."}
{"id": "2750473", "revid": "77594", "url": "https://it.wikipedia.org/wiki?curid=2750473", "title": "Armstrong-Whitworth", "text": ""}
{"id": "2750476", "revid": "339392", "url": "https://it.wikipedia.org/wiki?curid=2750476", "title": "Richie Rich il pi\u00f9 ricco del mondo", "text": ""}
{"id": "2750488", "revid": "287204", "url": "https://it.wikipedia.org/wiki?curid=2750488", "title": "Portland Trail Blazers 2007-2008", "text": "La stagione 2007-08 dei Portland Trail Blazers fu la 38\u00aa nella NBA per la franchigia.\nI Portland Trail Blazers arrivarono terzi nella \"Northwest Division\" della \"Western Conference\" con un record di 41-41, non qualificandosi per i play-off."}
{"id": "2750491", "revid": "287204", "url": "https://it.wikipedia.org/wiki?curid=2750491", "title": "Portland Trail Blazers 2008-2009", "text": "La stagione 2008-09 dei Portland Trail Blazers fu la 39\u00aa nella NBA per la franchigia.\nI Portland Trail Blazers vinsero la \"Northwest Division\" della \"Western Conference\" con un record di 54-28. Nei play-off persero al primo turno con gli Houston Rockets (4-2)."}
{"id": "2750492", "revid": "6923", "url": "https://it.wikipedia.org/wiki?curid=2750492", "title": "In Your Room (Depeche Mode)", "text": "In Your Room \u00e8 un singolo del gruppo musicale Depeche Mode, il quarto ed ultimo estratto dall'ottavo album in studio \"Songs of Faith and Devotion\"; venne pubblicato il 10 gennaio 1994.\nAppare nelle raccolte \"The Singles 86-98\" e \"Remixes 81-04\" (in versione remixata)\nVideo musicale.\nIl videoclip (il cui audio utilizzato \u00e8 la versione creata da Zephyr) \u00e8 diretto da uno dei registi storici del gruppo, Anton Corbijn. La scenografia principale consiste in un pesante tendaggio rosso e in una lampadina sempre in primo piano (anche nelle scene in esterni), la fotografia utilizza colori solarizzati negli interni e il bianco e nero negli esterni, la sceneggiatura contiene sei riferimenti ad altrettanti video del gruppo diretti dallo stesso Corbijn: \"Strangelove\" (una modella posa in biancheria intima), \"I Feel You\" (una donna vestita dello stesso completo a righe indossato da Dave Gahan), \"Walking in My Shoes\" (il costume da uccello), \"Halo\" (i personaggi truccati da clown), \"Enjoy the Silence\" (l'abito da re con la sedia a sdraio), \"Personal Jesus\" (i cappelli da cowboy) e \"Condemnation\" (il vestito bianco con i nastri). La donna che appare nelle scene parzialmente vestita \u00e8 Alexandra Kummer: a causa di queste immagini di semi nudit\u00e0 il video fu trasmesso da MTV solo in seconda serata.\nIl video musicale della canzone \u00e8 l'ultimo con la partecipazione di Alan Wilder.\nRiguardo ad esso, Martin Gore ha dichiarato "}
{"id": "2750493", "revid": "977364", "url": "https://it.wikipedia.org/wiki?curid=2750493", "title": "Mozi", "text": "Pensatore cinese, visse a cavallo tra il periodo delle primavere e degli autunni e quello degli stati combattenti. Fu uomo dotato di grande spirito di carit\u00e0. Il suo insegnamento, in rapporto a quello di Confucio, era diretto alle parti pi\u00f9 umili e pi\u00f9 popolari della societ\u00e0. Sembra non abbia scritto nulla, o forse i suoi scritti furono bruciati in un periodo successivo alla sua morte (roghi dell'imperatore Qin Shi Huang con l'obiettivo di unificare il pensiero di tutta la Cina). Il suo pensiero ci \u00e8 comunque noto attraverso le testimonianze dei discepoli, raccolte nel libro omonimo: \"Mozi\".\nVita.\nLa maggior parte degli storici crede che Mozi fosse un membro della classe artigiana inferiore che riusc\u00ec a scalare relativamente la societ\u00e0 dell'epoca. \u00c8 noto, tuttavia, che i suoi genitori non erano affettuosi verso di lui e gli mostrarono pochissimo amore. Mozi era nativo dello Stato di Lu (oggi Tengzhou, provincia di Shandong), anche se per un certo periodo \u00e8 stato ministro dello Stato di Song. Come Confucio, Mozi era noto per aver insegnato in una scuola per coloro che desideravano diventare funzionari nelle diverse corti degli Stati combattenti.\nMozi era un falegname ed era estremamente esperto nella creazione di dispositivi, progettava di tutto, dagli ugelli meccanici ai macchinari con scale per assediare le mura della citt\u00e0. Pur non ricoprendo una posizione ufficiale di alto livello, Mozi fu ricercato da vari governanti come esperto delle fortificazioni. Nei suoi primi anni Ha frequentato scuole di confucianisti, ma vedeva il confucianesimo come troppo fatalistico e lo riteneva dannoso per la vita e la produttivit\u00e0 della gente comune. Durante la sua vita riusc\u00ec ad attrarre un grande seguito che rivaleggiava con quello di Confucio. I suoi seguaci, per lo pi\u00f9 tecnici e artigiani, erano organizzati in un ordine che studiava gli scritti filosofici e tecnici di Mozi.\nSecondo alcuni racconti dell'epoca, egli era stato salutato da molti come il pi\u00f9 grande eroe proveniente dall'Henan. Si diceva che la sua passione fosse il bene del popolo, senza che avesse alcun interesse personale o addirittura della propria vita o morte. Il suo instancabile contributo alla societ\u00e0 venne elogiato da molti, tra cui il discepolo di Confucio Mencio. Fintanto che qualcosa andava a beneficio dell'umanit\u00e0, Mozi lo perseguiva. Zhang Tai Yan disse che in termini di virt\u00f9 morale, neanche Confucio e Laozi possono essere paragonati a Mozi.\nMozi viaggi\u00f2 da una zona di crisi all'altra attraverso il paesaggio devastato degli Stati combattenti, cercando di dissuadere i governanti dai loro piani di conquista. Secondo il capitolo \"Gongshu\" di \"Mozi\", una volta cammin\u00f2 per dieci giorni fino allo stato di Chu per prevenire un attacco allo stato di Song. Alla corte di Chu, Mozi si impegn\u00f2 in nove giochi di guerra simulati con Gongshu Ban, il capo stratega militare di Chu, e rovesci\u00f2 ciascuno dei suoi stratagemmi. Quando Gongshu Ban lo minacci\u00f2 di morte, Mozi inform\u00f2 il re che i suoi discepoli avevano gi\u00e0 addestrato i soldati di Song ai suoi metodi di fortificazione, quindi sarebbe stato inutile ucciderlo. Il re Chu fu costretto a interrompere i propositi di guerra. Sulla via del ritorno, tuttavia, i soldati di Song, non riconoscendolo, non avrebbero permesso a Mozi di entrare nella loro citt\u00e0, e dovette passare una notte gelata sotto la pioggia. Dopo questo episodio, ferm\u00f2 anche lo stato di Qi nelle sue intenzioni di attaccare lo stato di Lu. Egli insegn\u00f2 che la difesa di una citt\u00e0 non dipende solo dalla fortificazione, dalle armi e dall'approvvigionamento di cibo, ma anche dalla capacit\u00e0 di tenere le persone di talento vicine riponendo fiducia in loro.\nFilosofia.\nMozi ha lasciato una riflessione filosofica principalmente morale e politica. In vita avrebbe infatti peregrinato di paese in paese alla ricerca di un sovrano che volesse attuare le sue idee ma anche le sue competenze pratiche. In questo possiamo certamente ravvisare alcune similitudini con la vita di Confucio.\nDobbiamo per\u00f2 notare che nonostante Mozi parte nelle sue riflessioni dal tracciato confuciano, condividendone alcuni termini ed alcune fonti (le Odi ed I Documenti ad esempio), se ne distanzier\u00e0 su alcuni elementi fondamentali e soprattutto nella riflessione sulla benevolenza e sull\u2019amore universale.\nGli insegnamenti morali di Mozi sottolineavano l'autoriflessione e l'autenticit\u00e0 piuttosto che l'obbedienza al rituale. Egli osserv\u00f2 che spesso comprendiamo il mondo attraverso le avversit\u00e0. Riflettendo sui successi e fallimenti, si ottiene la vera conoscenza di s\u00e9 piuttosto che la semplice conformit\u00e0 al rito. Mozi esortava le persone a condurre una vita di ascesi e autocontrollo, rinunciando allo stravaganza materiale e spirituale.\nMetodo a tre punti.\nCome Confucio, Mozi idealizz\u00f2 la dinastia Xia e gli antichi della mitologia cinese, ma criticava la credenza confuciana che la vita moderna dovesse essere modellata sui modi degli antichi. Mozi riteneva che le persone fossero in grado di cambiare le proprie circostanze e di dirigere la propria vita. Potrebbero farlo applicando i loro sensi all'osservazione del mondo, giudicando gli oggetti e gli eventi in base alle loro cause, funzioni e basi storiche. Questo era il \"metodo a tre punti\" raccomandato da Mozi per testare la verit\u00e0 o la falsit\u00e0 delle dichiarazioni. I suoi studenti in seguito ampliarono questo per formare la Scuola dei Nomi.\nAmore universale e benevolenza.\nMozi cerc\u00f2 di sostituire quello che considerava il tanto radicato attaccamento cinese alle strutture familiari con il concetto di \"cura imparziale\" o \"amore universale\" (\u517c\u611b, \"ji\u0101n \u00e0i\"). Proprio per questo si metteva in contrapposizione con i confuciani i quali sostenevano che era naturale e corretto per le persone preoccuparsi di persone diverse con livelli diversi. Mozi, invece, sosteneva che in linea di principio le persone dovrebbero prendersi cura di tutti allo stesso modo, concetto che i filosofi di altre scuole ritenevano assurdo, in quanto interpretavano questo concetto come non implicante alcuna particolare cura o dovere nei confronti dei propri genitori e della propria famiglia.\nNel primo capitolo degli scritti di Mozi sull'amore universale, Mozi sostiene che il modo migliore di essere fedele ai propri genitori \u00e8 essere fedele ai genitori degli altri. Il principio fondante \u00e8 che la benevolenza, cos\u00ec come la malevolenza, \u00e8 richiesta, e che uno sar\u00e0 trattato dagli altri come tratta gli altri. Mozi cita un passaggio popolare dello \"Shijing\" per rafforzare questo punto: \"Quando qualcuno minaccia una pesca, io gli restituisco una susina\". I genitori di una persona saranno trattati dagli altri come si trattano i genitori degli altri. Perseguendo questa linea di argomentazione, Mozi si appellava direttamente all'idea di un interesse personale illuminato nelle relazioni sociali. Da notare anche il fatto che Mozi faceva differenze tra \"intenzione\" e \"realt\u00e0\", attribuendo cos\u00ec un'importanza centrale alla volont\u00e0 di amare, anche se in pratica pu\u00f2 benissimo essere impossibile portare beneficio a tutti.\nInoltre, Mozi sosteneva che la benevolenza esiste per gli esseri umani \"in maniera naturale come il fuoco si volge verso l'alto o l'acqua si gira verso il basso\", a condizione che le persone in posizioni di autorit\u00e0 mostrino benevolenza durante la propria vita. Nel distinguere tra le idee di \"universale\" (jian) e \"differenziale\" (bie), Mozi diceva che \"universale\" deriva dalla giustizia, mentre \"differenziale\" implica sforzo umano. Inoltre, l'argomento di base di Mozi sull'amore universale afferma che l'amore universale \u00e8 estremamente pratico, e questo argomento era diretto contro coloro che obiettavano che tale amore non poteva essere messo in pratica.\nVolont\u00e0 del Cielo.\nPer Mozi la volont\u00e0 del Cielo (\"\u5929\", ti\u0101n ) era che la gente si amasse l'un l'altro e che l'amore reciproco tra tutti portasse vantaggio a tutti. Pertanto, era nell'interesse di tutti amare gli altri come si pu\u00f2 amare se stessi. Il ti\u0101n deve essere rispettato perch\u00e9, in mancanza di ci\u00f2, gli esseri umani sarebbero stati sottoposti a punizione. Per Mozi, il cielo non era la natura \"amorale\" e mistica dei taoisti piuttosto era una forza benevola e morale che ricompensava il bene e puniva il male. Similmente alle religioni abrahamiche, Mozi credeva che tutte le cose viventi esistono in un regno governato dal Cielo, e il Cielo ha una volont\u00e0 indipendente e superiore alla volont\u00e0 dell'uomo. Cos\u00ec scrive che \"l'amore universale \u00e8 la via del cielo\", poich\u00e9 \"il cielo nutre e sostiene tutta la vita senza riguardo allo status\". Anche l'ideale del buon governo di Mozi, che sosteneva una meritocrazia basata sul talento, seguiva il concetto del ti\u0101n.\nFantasmi e spiriti.\nMozi credeva anche nel potere dei fantasmi e degli spiriti, anche se si pensa che li abbia adorati solo pragmaticamente. Infatti, nella sua discussione sui fantasmi e sugli spiriti, egli osserva che, anche se non esistevano, le riunioni per le offerte di sacrifici avevano comunque un ruolo nel rafforzare i legami sociali. \nDestino.\nMozi, infine, incitava le persone a lavorare duramente per cambiare il loro destino e la disuguaglianza nel mondo. Secondo Confucio, invece, la vita e la morte di una persona, la ricchezza e la povert\u00e0 sono completamente legate al destino e il potere personale non pu\u00f2 essere cambiato.\nCuriosit\u00e0.\nAnche Bertolt Brecht scrisse un libretto di regole di comportamento che faceva risalire a Mozi, dal titolo \"Me-ti. Libro delle svolte\", in italiano tradotto da Cesare Cases per l'Einaudi editore nel 1970. Pur dicendo nell'introduzione che si tratta della traduzione della traduzione inglese di Charles Stephen, in realt\u00e0 il libro di Brecht si svolge in parallelo con personaggi contemporanei, dandone anche una chiave. Per esempio Eh-fu \u00e8 Engels, Mi-en-leh \u00e8 Marx, H\u00fc-jeh \u00e8 Hegel, Sa \u00e8 Rosa Luxemburg, Ni-en \u00e8 Stalin, To-tsi \u00e8 Trotsky, Hi-jeh \u00e8 Hitler e Kin-jeh \u00e8 Brecht stesso."}
{"id": "2750495", "revid": "1544939", "url": "https://it.wikipedia.org/wiki?curid=2750495", "title": "Amore", "text": "Con la parola amore si pu\u00f2 intendere un'ampia variet\u00e0 di sentimenti ed atteggiamenti differenti, che possono spaziare da una forma pi\u00f9 generale di affetto (\"amo mia madre; amo mio figlio\") sino a riferirsi ad un forte sentimento che si esprime in attrazione interpersonale ed attaccamento, una dedizione appassionata tra persone oppure, nel suo significato esteso, l'inclinazione profonda nei confronti di qualche cosa.\nPu\u00f2 anche essere una virt\u00f9 umana che rappresenta la gentilezza e la compassione, la vicinanza disinteressata, la fedelt\u00e0 e la preoccupazione benevola nei confronti di altri esseri viventi, ma anche il desiderare il bene di altre persone.\nGli antichi Greci hanno individuato quattro forme primarie di amore: quello parentale-familiare (storge), l'amicizia (philia), il desiderio erotico ma anche romantico (eros), infine l'amore pi\u00f9 prettamente spirituale (agape, il quale pu\u00f2 giungere fino all'auto-annientamento o kenosis); gli autori moderni hanno distinto anche altre variet\u00e0 di amore romantico, mentre le tradizioni non occidentali contengono varianti o simbiosi di questi stati.\nUna tal ampiezza di usi e significati, in combinazione con la complessit\u00e0 dei sentimenti che coinvolgono i soggetti che amano, possono rendere particolarmente difficoltoso definire in modo univoco e certo l'amore, rispetto ad altri stati emotivi.\nNell'ambito della psicologia esso consiste in un rapporto duale basato su uno scambio emotivo generato dal bisogno fisiologico della gratificazione sessuale e dal bisogno psicologico dello scambio affettivo.\nL'amore nelle sue varie forme agisce come un importante facilitatore nella relazione interpersonale e, data la sua importanza psicologica centrale, \u00e8 uno dei temi pi\u00f9 comuni trattati nelle arti creative; pu\u00f2 infine essere inteso anche come un modo per tenere uniti gli esseri umani contro le minacce provenienti dall'ambiente esterno e per aiutare la riproduzione umana e la conseguente continuazione della specie.\nIl termine pu\u00f2 acquisire ulteriori precisazioni o significati negli ambiti filosofico, religioso o nelle arti.\nEtimologia.\nIl termine italiano \"amore\" entra nella lingua italiana a partire dal XIII secolo, derivando dal termine latino \"amore(m)\" (nominativo \"amor\"), a sua volta derivato dal latino \"amare\". Il termine \"amare\", il quale risulta connesso con il latino \"amma\" (mamma), o anche \"amita\" (zia), pu\u00f2 avere quindi la sua possibile origine dal linguaggio infantile.\nUn'altra possibile origine fa derivare il lemma latino dal protoitalico \"*ama\" e quindi dal protoindoeuropeo \"*h3mh3\", col significato di \"prendere, tenere\", evolvendo in \"prendere la mano di\", quindi legarsi in amicizia (da qui anche il latino \"amicus\", \"amica\", \"amasius\"); quindi corrispondente al sanscrito \"am\u00e1nti\", \"am\u012b\u1e63i\", col medesimo significato, e all'antico avestico \"\u0259ma\".\nManifestazioni di amore.\nAll'interno delle relazioni che l'individuo intrattiene col proprio ambiente, l'amore si pu\u00f2 classificare attraverso differenti manifestazioni:\nFilosofia.\nPer quanto in generale il concetto di \"amore\" non sia uno dei pi\u00f9 frequentati dalla filosofia, esso riveste un'importanza notevole nella sua storia. Il primo pensatore a porre esplicitamente il concetto \u00e8 Empedocle, nel suo vedere il divenire determinato dalla dialettica amore/odio, visti come fattori cosmologici primari: le due forze opposte dell'Essere, con l'idea di unit\u00e0 e fusione che sottende al suo concetto di amore.\nPlatone trasferisce invece il concetto dalla cosmologia alla metafisica, come aspirazione e tensione verso il divino Bene da cui dipendono le Idee come suoi attributi. Questo mondo divino (\"iperuranio\") come mondo delle Idee \u00e8 l'oggetto cognitivo delle anime individuali, frammenti dell'Anima del mondo scesi nell'umano. Il tema dell'amore viene presentato, in chiave pi\u00f9 umana, nel \"simposio\", nel \"fedro\" e anche nello \"ione\".\nNel Simposio l'amore viene immaginato come desiderio nei confronti dell'Unit\u00e0 originaria, questo nell'intervento di Aristofane; in quello di Socrate invece amore \u00e8 detto figlio di Penia-privazione e Poros-risorsa: amare \u00e8 desiderare ci\u00f2 che non abbiamo, a differenza del bisogno \u00e8 una radicale insoddisfazione. Ma \u00e8 anche ricco di risorse, fecondo non nel possesso bens\u00ec nella creativit\u00e0 e pertanto fonte di novit\u00e0 imprevedibile; cerca infine la contemplazione nella bellezza assoluta.\nAristotele concettualizza la differenza tra eros e philia; la philia ideale \u00e8 quando non ci uniamo da interesse o piacere, ma come ricerca del bene degli altri senza attenderci nulla in cambio; il filosofo introduce inoltre l'idea di conflitto tra amore di s\u00e9 e amore per gli altri. Si risolve tuttavia l'opposizione nell'armonia, con l'altro che si fa alter ego, un altro io.\nQuesta impostazione si coniuga poi con la teologia cristiana, trovandovi rispondenza e riformulazione, avendo nel platonico Agostino di Ippona il suo estensore, ma con una inversione di direzione, poich\u00e9 se in Platone l'amore \u00e8 movimento dall'uomo a Dio, per Sant'Agostino \u00e8 da Dio all'uomo. Tommaso d'Aquino, che segue Aristotele, definisce l'amore come \"volere il bene di un altro\" (Summa I-II, 26, 4).\nIn Spinoza l'amore torna a essere movimento \"verso Dio\", come unit\u00e0-totalit\u00e0 perfetta e compiuta, da parte delle menti umane quali parti \"pensanti\" verso Dio quale suprema \"Cosa Pensante\". Gottfried Leibniz ci dice che l'amore \u00e8 \"essere deliziati dalla felicit\u00e0 di un altro\".\nNella filosofia moderna.\nIl concetto di amore \u00e8 stato affrontato in modo particolare in filosofia dal 1700 a oggi.\nArthur Schopenhauer, influenzato e ispirato dal buddhismo, definisce la compassione essenza di ogni amore e solidariet\u00e0, amore e solidariet\u00e0 che si spiegano alla luce del dolore della vita. (Die welt, 1, par. 66-67); giunge cos\u00ec ad un pessimismo metafisico, in quanto proprio la passione amorosa ci attira dentro un ciclo cosmico costantemente ripetuto in una spirale di sofferenza. Schopenhauer conclude dicendo che l'amore \u00e8 in definitiva un'illusione della voluntas-Volont\u00e0 (essenza di tutte le cose che sono) la quale cerca di perpetuarsi attraverso la riproduzione.\nAdam Smith nella \"Theory of Moral Sentiments\" (III, 1) pone la simpatia come struttura di tutti i sentimenti morali.\nHegel sostiene che l'amore supera il diritto, \u00e8 qualcosa che va oltre ed \u00e8 pi\u00f9 importante. \u00c8 pertanto auspicabile uno Stato, societ\u00e0 e famiglia centrate sull'amore piuttosto che sulle leggi. L'amore non ha i confini del diritto, fatto di opposizioni e bilanciamenti tra poteri e continue distinzioni; l'amore \u00e8 antitesi a tutte le opposizioni e a tutte le molteplicit\u00e0. \u00c8 nell'essere la rinuncia a s\u00e9 stessi per un altro che porta all'identificazione del soggetto in un'altra persona, e, ugualmente nel pensiero, al fatto che il soggetto perde la coscienza di s\u00e9 e diventa cosciente di questa identit\u00e0, di essere tutt'uno e di non poter vivere senza l'altro:\nPsicologia.\nPur essendoci dei caratteri comuni, la maggior parte delle reazioni o delle pulsioni amorose sono soggettive e variano da individuo a individuo; tuttavia ci sarebbero, secondo la maggior parte degli psicologi e degli scienziati, tre fasi principali nell'amore fra esseri umani: infatuazione (o innamoramento), attrazione e attaccamento, composte da vari elementi e stadi..\nGeneralmente, l'amore comincia nella fase dell'\"infatuazione\", forte nella passione ma debole negli altri elementi. Il primo sprone di questa fase sarebbe l'istinto sessuale. L'aspetto fisico, e altri fattori, giocherebbero infatti un ruolo decisivo nel selezionare possibili compagni o compagne. In questa fase l'amore \u00e8 puramente materiale: si apprezza il/la compagno/a nella sua apparenza corporea, nella sua pura esteriorit\u00e0. Quello che inizia con l'infatuazione pu\u00f2 svilupparsi in uno dei tipi d'amore pi\u00f9 pieni.\nCon il passare del tempo gli altri elementi (affetto, attaccamento) possono crescere e la passione fisica pu\u00f2 diminuire d'importanza, mantenendo per\u00f2 quell'equilibrio alla base della relazione. In questa fase, detta \"attrazione\", si giudica il partner al di l\u00e0 di come appare, si valutano diversi fattori come la sua cultura, i suoi valori. In questa fase, quindi, si apprezza il/la compagno/a nella sua pura interiorit\u00e0.\nNella fase dell'\"attaccamento\", la persona si concentra sul singolo compagno e la fedelt\u00e0 assume importanza. Ormai si apprezza il/la compagno/a in s\u00e9 e per s\u00e9, in modo pieno e totale, forti delle due fasi precedenti ma ora consapevoli di tutto il proprio percorso interiore. Ora non si amano pi\u00f9 caratteristiche determinate, siano esse materiali o spirituali, ma l'uomo/la donna \"in quanto tali\".\nLo psicologo di origine tedesca Erich Fromm ha sostenuto nel suo libro \"L'arte di amare\" che l'amore non \u00e8 solo un sentimento, ma \u00e8 anche composto da azioni e che in realt\u00e0 il cosiddetto \"sentimento d'amore\" \u00e8 superficiale rispetto al proprio impegno di amare attraverso una serie di azioni amorevoli nel corso del tempo. In questo senso, Fromm ha dichiarato che l'amore non \u00e8 in definitiva un sentimento per tutti, ma piuttosto \u00e8 un impegno e un'adesione, un insieme di azioni amorevoli rivolte verso un'altra persona, ma anche verso s\u00e9 stessi o nei confronti di molti altri, per un periodo prolungato, duraturo. Fromm ha anche descritto l'amore come una scelta consapevole che nelle sue fasi iniziali potrebbe nascere come un sentimento involontario, ma che poi non viene pi\u00f9 a dipendere solo da quei sentimenti, ma piuttosto da un impegno consapevole.\nSebbene gli esseri umani non siano in genere \"sessualmente\" monogami, quando una persona condivide con un'altra un amore per un lungo periodo di tempo, sviluppa un \"attaccamento\" sempre pi\u00f9 forte verso l'altro individuo.\nPer quanto riguarda l'eventuale presenza di figli, secondo recenti teorie scientifiche sull'amore, questa transizione dall'attrazione all'attaccamento avverrebbe in circa 30 mesi: il tempo di portare a termine una gravidanza e di curare la prima infanzia del bambino. Dopo questo periodo la passione diminuirebbe, cambiando l'amore da amore romantico a un semplice piacere nello stare insieme. Quest'ultima fase durerebbe dai 10 ai 15 anni: finch\u00e9 la prole ha raggiunto l'adolescenza o pi\u00f9 tardi (con variazioni considerevoli da cultura a cultura).\nDi solito una relazione che si basa su pi\u00f9 fattori (affetto, attaccamento, stima, interessi comuni, attrazione sessuale) ha pi\u00f9 possibilit\u00e0 di riuscita di una basata sulla sola attrazione sessuale. Questo \"determinismo dell'amore\", funzionale unicamente alla cura del bambino, \u00e8 stato criticato da pi\u00f9 parti, in particolare dai sostenitori dell'intelligenza emotiva.\nL'amore \u00e8 la paura di perdere la persona o la cosa amata, accompagnano spesso un sentimento di protezione e/o gelosia verso l'oggetto di tale sentimento. In taluni casi l'amore assume aspetti patologici, quando \u00e8 la causa che impedisce la conduzione di una vita normale o l'elemento scatenante di un \"attaccamento morboso\".\nIl neuropsichiatra Frank Tallis ha evidenziato come i sintomi del \"mal d'amore \" siano identici ai sintomi di malattie mentali.\nModello triangolare dell'amore.\nFra il 1986 e il 1988 Robert Sternberg ha proposto un modello trifasico nelle relazioni affettive: la Triangular Love Scale o Triangular Theory of Love [Scale]. Secondo tale teoria:\nL'inclusione dell'altro nel s\u00e9.\nNel 1992 i neurologi Arthur Aron, Elaine Aron e Danny Smollan hanno elaborato una \"Scala dell'inclusione dell'altro nel s\u00e9\"(The Inclusion of Other in the Self Scale, IOS),in cui si prospettano sette livelli di inclusione del partner.\nDisturbi e patologie amorose.\nAccanto all'aspetto pi\u00f9 sano dell'amore, esistono numerose varianti legate a patologie particolari che possono condurre a stati di sofferenza e gravi crisi di depressione. Nel libro \"Pazzi d'amore\", Frank Tallis riporta gli studi della psicologa Dorothy Tennov intorno al fenomeno della \"Limerence\". La \"Limerence\" sarebbe lo stato ossessivo, l'idealizzazione irrazionale e l'intenso desiderio di essere ricambiati. Gli individui colpiti da \"Limerence\" sono costantemente attratti da partner sbagliati, soffrono amori non corrisposti e sono incapaci di imparare dalle loro esperienze. Ne deriva un senso di angoscia emotiva e un grave senso di inutilit\u00e0 che accompagna la persona nel corso della vita. Questo senso di inutilit\u00e0 pu\u00f2 emergere anche in un'altra forma particolare d'amore, erroneamente scambiata per semplice infedelt\u00e0. In questo caso, il soggetto pu\u00f2 anche essere felicemente corrisposto ma \u00e8 incapace di provare vero affetto per il partner. Innamorato dell'amore, egli si limita ad amare la sensazione dell'innamoramento suscitata dal partner, evitando di entrare nella fase matura della relazione di coppia, ossia quella che dall'infatuazione iniziale si dovrebbe trasformare - col passare del tempo - in vero amore. La relazione \u00e8 dunque destinata a esaurirsi prima che la stessa cominci ad assumere un autentico significato e la responsabilit\u00e0 di gestire una relazione duratura.Altre forme patologiche d'amore possono essere date da fenomeni legati all'ambiguit\u00e0 dell'orientamento sessuale e dal forte desiderio di identificare il partner con le figure genitoriali. Entrambi questi casi hanno origine da evidenti disturbi infantili che influiscono costantemente sul carattere dell'individuo. Questo sar\u00e0 dunque portato alla scelta di partner relativamente anziani in cui il fattore ideale prevale sul fattore sessuale. Un'altra, infatti, tra le forme patologiche dell'amore, risulta essere la frigidit\u00e0, dove il soggetto - pur nutrendo impulsi sessuali normali e addirittura simulando atteggiamenti disinvolti - \u00e8 incapace di trasferirli nella realt\u00e0 fisica del rapporto sessuale.\nProspettive culturali.\nAntica Grecia.\nLa lingua greca distingue vari significati differenti in cui pu\u00f2 venir utilizzata la parola \"amore\". Ad esempio, il greco antico possiede i termini philia, eros, agape, storge e xenia. Tuttavia, con il greco (cos\u00ec come anche con molte altre lingue), pu\u00f2 risultare alquanto difficoltoso separare storicamente i significati di queste parole in un modo univoco e totale. Allo stesso tempo, il testo greco della Bibbia riporta esempi del verbo \"agapo\" avente lo stesso significato di \"phileo\".\nAgape (\u1f00\u03b3\u03ac\u03c0\u03b7 agape) significa specificamente amore nel greco moderno. Il termine \"S'agapo\" vuol dire \"ti amo\" in greco; la parola agapo corrisponde al verbo amore. Esso si riferisce generalmente ad un tipo ideale di amore \"puro\", piuttosto che all'attrazione fisica suggerita da eros. Tuttavia, ci sono alcuni esempi in cui si utilizza agape per indicare lo stesso significato dato da eros. \u00c8 stato infine anche tradotto come \"l'amore dell'anima.\"\nIn senso pi\u00f9 eminentemente religioso-spirituale \u00e8 l'amore nei confronti del prossimo, un concetto vicino all'attuale idea di altruismo; si caratterizza per la sua spontaneit\u00e0, non \u00e8 perci\u00f2 un atto intenzionale o una forma di cortesia superficiale proveniente dalla buona educazione, ma una vera e propria empatia per gli altri, vicini o sconosciuti che siano. Nella tradizione cristiana dei Padri della Chiesa, la parola \u00e8 identificata con il concetto di beneficenza, anche se \u00e8 pi\u00f9 vicino ad un rapporto fisico instaurato con le persone che soffrono.\nEros (\u1f14\u03c1\u03c9\u03c2 Eros) (dalla divinit\u00e0 greca Eros) \u00e8 l'amore passionale, che conduce ed accompagna il desiderio sensuale. La parola greca erota significa innamorato. Platone ha affinato la sua propria definizione: anche se l'eros inizialmente \u00e8 sentito per una persona, con la contemplazione diventa un apprezzamento della bellezza che \u00e8 presente e vivente all'interno di quella persona, o addirittura diventa apprezzamento della bellezza stessa. Eros aiuta l'anima a riconoscere il richiamo della bellezza e contribuisce alla comprensione della verit\u00e0 spirituale. Amanti e filosofi sono entrambi, pertanto, ispirati a cercare la verit\u00e0 che proviene dall'eros. In alcune traduzioni pu\u00f2 anche venir inteso come \"amore per il corpo\".\nA volte intesa come passione negativa prodotta da \u00e9pithumia-appetito, ma anche come una forma di \"pazzia divina\" causa delle pi\u00f9 grandi benedizioni per gli uomini. Esso tuttavia pu\u00f2 mescolarsi con philia tramite la pederastia - nella sua accezione di pederastia greca - che lega un uomo maturo-erast\u00e8s che ama ad uno pi\u00f9 giovane-eromenos che viene amato.\nPhilia (\u03c6\u03b9\u03bb\u03af\u03b1 philia), un amore spassionato e virtuoso (un forte rispetto reciproco tra due persone di status simile), \u00e8 stato un concetto affrontato ed ampiamente sviluppato da Aristotele. Comprende la lealt\u00e0 rivolta agli amici, ai parenti e alla comunit\u00e0 di appartenenza; essa richiede la virt\u00f9, l'uguaglianza, e la familiarit\u00e0. Philia \u00e8 motivato da ragioni pratiche; una o entrambe le parti beneficiano del rapporto. Pu\u00f2 anche significare \"l'amore della mente\"; \u00e8 un concetto estensivo di amicizia che non poteva esistere altro che tra persone dello stesso sesso, a causa della forte disuguaglianza tra i sessi esistente.\nStorge (\u03c3\u03c4\u03bf\u03c1\u03b3\u03ae storge) \u00e8 un affetto naturale, come quello sentito dai genitori per i figli.\nXenia (\u03be\u03b5\u03bd\u03af\u03b1 Xenia), l'ospitalit\u00e0, era una pratica estremamente importante nella Grecia antica. Era un'amicizia quasi ritualizzata formata tra un ospitante e dal suo ospite, che potrebbero anche esser stati in precedenza dei perfetti estranei. L'ospitante offre il vitto e fornisce un alloggio per gli ospiti, aspettandosi di essere rimborsati solamente con un senso di gratitudine e riconoscenza. L'importanza di questo istituto pu\u00f2 essere veduto bene in tutta la mitologia greca e nella letteratura a partire da Omero in poi.\nAntica Roma.\nLa lingua latina possiede diversi verbi corrispondenti ad amore; \"amo\" \u00e8 il suo verbo di base il cui infinito \"amare\" \u00e8 ancor oggi utilizzato in lingua italiana e gli antichi lo usavano in senso affettuoso oltre che in senso romantico e sessuale. Da questo verbo deriva amans-amatore, l'amante spesso con nozione accessoria di lussuria e amica (fidanzata, ma spesso eufemisticamente applicato ad una prostituta).\nIl sostantivo corrispondente \u00e8 amor ed il significato di questo termine per i Romani \u00e8 ben illustrato nel fatto che Roma pu\u00f2 essere un anagramma per Amor, utilizzato come nome segreto della citt\u00e0 in ampie cerchie della popolazione durante i tempi antichi; utilizzato infine anche nella sua forma plurale per indicare amori o avventure sessuali.\nQuesta stessa radice produce anche amicus-amico e amicitia-amicizia (spesso a base di un reciproco vantaggio, e corrispondente a volte ad un significato pi\u00f9 vicino a quello di \"indebitamento\" o \"influenza\"). Cicerone scrisse un trattato intitolato \"De amicitia (Cicerone)\", che discute il concetto con una certa ampiezza. Ovidio ha scritto una vera e propria guida chiamata \"Ars Amatoria\", che affronta, in profondit\u00e0, tutto ci\u00f2 che concerne l'amore, dalle relazioni extraconiugali al problema dato dai genitori iperprotettivi.\nI latini usano a volte amare per indicare ci\u00f2 che piace; nozione tuttavia che viene espressa pi\u00f9 generalmente da placere o delectare, termini questi ultimi usati in forma pi\u00f9 colloquiale, con molta frequenza ad esempio nella poesia amorosa di Catullo.\nDiligere contiene invece il concetto dell'esser affettuoso come conseguenza della stima portata; questa parola descrive anche opportunamente l'amicizia che pu\u00f2 esistere tra due uomini, cio\u00e8 affetto abbinato a stima. Il sostantivo corrispondente diligentia (da cui deriva diligente) prende invece il significato di prudenza ed ha poca sovrapposizione semantica col verbo. Observare \u00e8 sinonimo di diligere, questo verbo col relativo sostantivo, observantia, denota anch'esso spesso la stima e l'affetto.\nIl termine Caritas \u00e8 usato nelle traduzioni latine della Bibbia cristiana a significare \"l'amore caritatevole\"; questo significato, per\u00f2, non si trova nella letteratura pagana classica, poich\u00e9 deriva ad una fusione con una parola greca, non c'\u00e8 quindi verbo corrispondente.\nReligione.\nLe varie religioni hanno in comune il fatto di accompagnare il sentimento dell'amore con un senso di trascendenza verso il sovrannaturale.\nCristianesimo.\nPer il Cristianesimo l'amore \u00e8 il punto focale, Nel cristianesimo l'amore di Dio \u00e8 la somma benevolenza del Signore verso le creature terrene. Secondo quanto riportato dalla Prima lettera di Giovanni (), Dio stesso \u00e8 Amore. L'Amore di Dio, secondo il Cristianesimo, \u00e8 in particolare Amore Misericordioso.\nPer i cristiani ogni gesto di Dio (creazione, redenzione dopo il peccato originale, provvidenza verso le sue creature), \u00e8 compiuto per amore. S.Paolo nella Lettera agli Efesini () afferma che Dio \"per il grande amore, con il quale ci ha amati, ci ha fatto rivivere in Cristo\". Per il credente, l'evento centrale del Cristianesimo, cio\u00e8 la morte e resurrezione di Ges\u00f9, \u00e8 proprio una prova dell'amore di Dio.\nNella versione della Sacra Bibbia della CEI, Conferenza Episcopale Italiana, al posto della parola amore viene posta la parola carit\u00e0.\nI cristiani credono che amare Dio con tutto l cuore, la forza e la mente e amare il prossimo come s\u00e9 stessi siano due degli aspetti pi\u00f9 importanti nella vita, quelli che le danno senso (i due comandamenti che riassumono gli altri) e dai quali deriva ogni altra norma morale. Questo \u00e8 scritto nel Vangelo di Marco . Sant'Agostino ha riassunto ci\u00f2 nell'espressione \"Ama Dio e fa' ci\u00f2 che vuoi\". Per Agostino:\nL'amore venne definito da Dio una delle pi\u00f9 importanti caratteristiche per poter vivere. Scrive Paolo, nella Prima lettera ai Corinzi: Con queste parole sembra aver glorificato l'amore come la pi\u00f9 importante tra tutte le virt\u00f9.\nGiovanni evangelista scrisse: \"Dio ha tanto amato il mondo da dare il suo Figlio unigenito, perch\u00e9 chiunque crede in lui non perisca, ma abbia vita eterna. Infatti Dio non ha mandato il Figlio nel mondo per condannare il mondo, ma per salvare il mondo per mezzo di lui.\" (Giovanni 3: 16-17) Scrisse anche, \"Cari amici, amiamoci gli uni gli altri per l'amore che viene da Dio. Chiunque ama \u00e8 generato da Dio e conosce Dio. Chi non ama non ha conosciuto Dio, perch\u00e9 Dio \u00e8 amore \" (1 Giovanni 4: 7-8)\nPer il cristiano, l'amare Dio implica quello che nel catechismo viene chiamata \"l'obbedienza della fede\" ovvero \"obbedire (\u00ab ob-audire \u00bb) nella fede \u00e8 sottomettersi liberamente alla parola ascoltata, perch\u00e9 la sua verit\u00e0 \u00e8 garantita da Dio, il quale \u00e8 la verit\u00e0 stessa\". Con la sua rivelazione, \"Dio invisibile nel suo immenso amore parla agli uomini come ad amici e si intrattiene con essi per invitarli ed ammetterli alla comunione con s\u00e9\". La risposta adeguata a questo invito \u00e8 la fede. Con la fede l'uomo sottomette pienamente a Dio la propria intelligenza e la propria volont\u00e0. Con tutto il suo essere l'uomo d\u00e0 il proprio assenso a Dio rivelatore\nMolti teologi cristiani ritengono che l'amore degli uomini per le altre creature (e per Dio stesso) sia derivato direttamente da quello di Dio e che da esso derivi inoltre l'amore per tutto il creato.\nSecondo il Vangelo di Giovanni gli uomini amano il prossimo in Dio e Dio nel prossimo. In ogni essere umano c'\u00e8 la presenza viva di Dio (in quanto creato a Sua immagine) che spinge chi Lo ama ad amare inevitabilmente ogni uomo. Nel Vangelo di Matteo (Parabola del Giudizio Universale ), Ges\u00f9, il Figlio di Dio fatto uomo, afferma che tutto ci\u00f2 che \u00e8 stato fatto o che non \u00e8 stato fatto a un fratello pi\u00f9 \"piccolo\" (cio\u00e8 a un essere umano) \u00e8 stato o non \u00e8 stato fatto a lui. Ges\u00f9 afferma anche che l'impulso l'amore del prossimo debbono essere universali, senza discriminazioni tra persone buone e cattive (, ), pur nella difficolt\u00e0 che ci\u00f2 pu\u00f2 richiedere ().\nAgostino d'Ippona dice che si deve essere in grado di decifrare la differenza tra amore e lussuria e prosegue affermando \"ero innamorato dell'amore\". Nelle Confessioni afferma che l'unico che pu\u00f2 amare veramente e pienamente \u00e8 Dio, perch\u00e9 l'amore con un essere umano permette solo di sviluppare difetti quali \"la gelosia, il sospetto, la paura, la rabbia, e la contesa; invece amare Dio \u00e8 invece raggiungere la pace.\nPer Tommaso d'Aquino l'amore \u00e8 dono, gratuit\u00e0 e fedelt\u00e0.\nSecondo papa Benedetto XVI, nella sua prima Enciclica (Deus caritas est), interamente dedicata all'amore cristiano, l'amore cristiano \u00e8 per i cattolici unione di eros e agape, cio\u00e8 di passione e sentimento (carit\u00e0), diretto verso Dio e verso i fratelli. Eros senza agape sarebbe puro istinto sessuale, agape senza eros toglierebbe alla carit\u00e0 quella spinta impulsiva di carit\u00e0 verso gli altri.\nComunque nella religione cristiana, l'amore ha una grande importanza, in quanto \u00e8 anche il fondamento di uno dei sette sacramenti: il matrimonio; a tal proposito Ges\u00f9, commentando i testi della Genesi relativi all'unione fra un uomo e una donna, disse anche:\n\"Quello dunque che Dio ha unito, l'uomo non separi\" (), riferendosi all'adulterio e al divorzio, che costituiscono un ripudio dell'amore e della persona amata ( e ).\nL'amore cristiano si manifesta intensamente nel perdono dei torti e dei peccati, e per questo si parla in particolare di Amore Misericordioso: Dio dona gratuitamente il perdono dei peccati all'uomo che vuole pentirsi dei propri errori e con Lui si riconcilia; l'uomo, a sua volta, perdona di cuore i propri fratelli (gli altri uomini) ogni volta che subisce un torto, qualunque sia la sua gravit\u00e0 o la sua frequenza (facendo talvolta ricorso alla preghiera per ricevere da Dio l'aiuto, gratuito, della capacit\u00e0 di perdonare torti apparentemente imperdonabili) (, ).\nEsemplare \u00e8 infine la parabola del buon Samaritano (Vangelo di Matteo, 5, 44 e Luca, 10, 29-40).\nPatrono degli innamorati per i cristiani \u00e8 san Valentino e il 14 febbraio viene festeggiata questa ricorrenza (festivit\u00e0 che ha ormai superato i confini religiosi ed \u00e8 festeggiato in quasi tutto il mondo)\nEbraismo.\nL'ebraismo impiega una vasta definizione d'amore, sia tra le persone sia tra la persona umana e il Signore.\nLa Torah (Pentateuco) dice \"\"ama il prossimo tuo come te stesso\" (Levitico 19.18). Un individuo deve amare il Signore \"con tutto il tuo cuore, tutta la tua anima, tutti i tuoi possedimenti\" (Deuteronomio), 6.5 (vedi anche Shem\u00e0).\nLa letteratura rabbinica differisce su come l'amore possa esser sviluppato, e su come contemplare i beni divini e le meraviglie della natura. L'amore coniugale \u00e8 considerato un elemento essenziale per la vita: \"guarda la vita con la moglie che tu ami\" (Ecclesiaste 9.9). Il testo biblico del Cantico dei Cantici \u00e8 considerato una metafora romantica dell'amore di Dio verso il suo popolo. Il rabbino Eliyahu Eliezer Dessler \u00e8 invece noto per aver definito l'amore secondo la concezione ebraica come \"dare senza aspettarsi di ricevere\"\".\nL'amore romantico di per s\u00e9 ha poche citazioni nella letteratura ebraica, sebbene il rabbino medievale Judah Halevi scrisse poesie romantiche in arabo durante la giovinezza.\nIslam.\nNel Corano c'\u00e8 scritto \"Chi non prova affetto non ricever\u00e0 affetto\".\nIshq, o amore divino, \u00e8 parola d'ordine del sufismo nella tradizione islamica. I praticanti del Sufismo credono che l'amore sia una proiezione dell'essenza di Dio con l'universo; Dio desidera riconoscere la bellezza, \u00e8 come quando ci si guarda in uno specchio per vedere s\u00e9 stessi.\nInduismo.\nNell'induismo l'amore e il piacere sensuale (Kama, personificato dal dio Kamadeva) \u00e8 desiderio naturale, dono della divinit\u00e0, e rappresenta uno dei quattro scopi della vita (\"purush\u0101rtha\"); \"Mara\" \u00e8 un altro dei suoi nomi. In contrasto con il \"k\u0101ma\", prema, o \"prem\", \u00e8 l'amore elevato, spirituale, divino.\nKaruna \u00e8 la compassione misericordiosa, che spinge a contribuire a ridurre la sofferenza presente negli altri esseri.\nCon il termine sanscrito bhakti si intende invece la devozione amorosa nei confronti di Dio. La bhakti nel \"Bh\u0101gavata Pur\u0101\u1e47a\" e nelle \"Tulsidas\" viene distinta in nove forme di devozione, rivolte generalmente al dio Krisna. Il libretto \"Narada bhakti sutra\" scritto da un autore sconosciuto, ne distingue invece undici forme.\nIn alcune sette Vaishnava (seguaci di Vishnu) all'interno dell'induismo, raggiungere l'amore incondizionato e incessante di Dio \u00e8 considerato l'obiettivo pi\u00f9 importante della vita. I Gaudiya Vaishnava che adorano Krishna come la Persona Suprema e la causa di tutte le cause considerano l'Amore per Dio (Prema) agente in due modi possibili: Sambhoga e vipralambha (unione e separazione), due apparenti opposti.\nNella condizione di separazione, vi \u00e8 un desiderio acuto di tornare con l'amato e nella condizione di unione v'\u00e8 d'altra parte la felicit\u00e0 suprema e totalizzante. Il movimento Gaudiya Vaishnava ritiene che Krishna-prema (l'Amore per Dio) \u00e8 una specie di fuoco atto a bruciare e gettar via i propri desideri materiali: Krsna-prema non \u00e8 un'arma, ma purttuttavia trafigge il cuore. Non \u00e8 l'acqua, ma purtuttavia lava via del tutto la sensazione d'orgoglio. Krishna-prema \u00e8 considerato attrarre in un oceano di estasi trascendentale e di piacere in cui si \"annega\".\nL'amore di R\u0101dh\u0101, la ragazza-mandriana, per Krishna \u00e8 spesso citato come l'esempio supremo di amore per Dio dai Gaudiya Vaishnava. Radha \u00e8 considerata la potenza interna di Krishna, ed \u00e8 l'amante supremo della Divinit\u00e0. Il suo esempio di amore \u00e8 considerato al di l\u00e0 della comprensione del regno materiale in quanto supera ogni forma di amore egoistico o di lussuria che \u00e8 visibile nel mondo materiale. Il reciproco amore tra Radha (l'amante supremo) e Krishna (Dio come sommamente amato) \u00e8 oggetto di molte composizioni poetiche in India come la Gita Govinda e l'Hari Bhakti Shuddhodhaya.\nNella tradizione Bhakti all'interno dell'induismo, si ritiene che l'esecuzione del servizio di devozione a Dio porta allo sviluppo dell'Amore per Dio (taiche bhakti-Phale krsne prema upajaya) e come l'amore per Dio cresce nel cuore, pi\u00f9 si diventa liberi dalla contaminazione materiale (krishna-prema asvada Haile, bhava nasa paya). Essere perfettamente in uno stato e condizione d'amore con Dio-Krishna rende perfettamente liberi da ogni \"laccio terreno\". Questa \u00e8 la maniera migliore di salvezza o liberazione: in questa tradizione, la salvezza o la liberazione \u00e8 considerata inferiore all'Amore, solo un suo incidentale sottoprodotto. Essere assorbiti nell'amore per Dio \u00e8 considerato cos\u00ec esser l'unica vera e sola a perfezione della vita.\nBuddhismo.\nLa definizione di \"amore\" nel buddhismo \u00e8 il volere che gli altri siano felici. Questo amore \u00e8 incondizionato e richiede molto coraggio e accettazione, sia degli altri sia di s\u00e9. Il nemico dell\"'amore vero\" \u00e8 qualcosa che pu\u00f2 sembrargli simile ma \u00e8 invece il suo opposto: l'attaccamento, che deriva dall'amore di s\u00e9 inteso come preoccupazione per il proprio benessere. L'amore nel buddhismo \u00e8 perci\u00f2 qualcosa di molto differente da quello che s'intende comunemente in italiano (attaccamento, relazione e sesso), che quasi sempre richiede un certo amor proprio. Nel buddhismo si riferisce al distacco e alla cura del benessere degli altri senza alcun interesse verso s\u00e9 stessi.\nIl Bodhisattva ideale nel buddismo Mahayana comporta la completa rinuncia di s\u00e9 stessi, al fine di assumere l'onere di un mondo sofferente. La pi\u00f9 forte delle motivazione, al fine di prendere il sentiero del Bodhisattva \u00e8 l'idea di salvazione disinteressata, l'amore altruistico per tutti gli esseri senzienti.\nAltre culture e divinit\u00e0.\nVarie culture hanno divinizzato l'amore, sia nella forma maschile sia in quella femminile. Questa \u00e8 una lista di dei dell'amore in mitologie differenti.\nNelle arti.\nIl sentimento dell'amore \u00e8 spesso la base d'ispirazione delle principali manifestazioni artistiche quali la musica, la letteratura, le arti figurative e il cinema.\nLetteratura.\nPublio Virgilio Marone nelle sue \"Bucoliche\" (X, 69) ebbe a dire \"Omnia vincit amor et nos cedamus amori\" (lett. \"L'amore vince tutto, anche noi cediamo all'amore\")\", verso divenuto celebre e ripreso in seguito anche da vari altri autori; nella sua qualit\u00e0 di locuzione latina \u00e8 stata immortalata in pittura da Michelangelo Merisi da Caravaggio col suo \"Amor vincit omnia\".\nDurante il Medioevo l'amore \u00e8 stato oggetto di misticismo religioso da un lato, con Bernardo di Chiaravalle e soprattutto con Bonaventura da Bagnoregio (negli scritti \"Stimulus amoris\", \"Incendium amoris\" e \"Amatorium\"), ed un particolare tipo di poesia dall'altro; questa letteratura poetica, nata nel sud della Francia, si diffuse presto a macchia d'olio in tutto il continente europeo: si tratta della cosiddetta poesia trobadorica (dai suoi autori chiamati \u201dtrovatori\u201c) che canta l'amor cortese, una relazione amorosa in gran parte idealizzata, rivolta a donne lontane o irraggiungibili.\nNella \"Divina Commedia\" di Dante Alighieri, si possono trovare molte terzine in cui \"l'Amore\" \u00e8 dominatore incontrastato e motivo ricorrente in tutta l'opera: innanzitutto nella parte dedicata alla storia di Paolo e Francesca, ove domina l'amore terreno: (Inferno - Canto quinto vv. 73-142): fino a giungere all'amore supremo, assoluto, ch'\u00e8 anche l'ultimo verso del Paradiso (Divina Commedia)\nNell'et\u00e0 del Rinascimento, con le opere di Marsilio Ficino, il suo allievo Francesco Cattani da Diacceto e Giordano Bruno, comincia a svilupparsi sempre pi\u00f9 il neoplatonismo; una delle basi fondanti di questa dottrina filosofica \u00e8 l'amore nei confronti di tutto ci\u00f2 che \u00e8 bello, natura ed essenza dell'amore essendo quindi la ricerca della bellezza. Questo concetto si riferisce sia all'etica che all'estetica, ed avr\u00e0 un impatto significativo su tutta l'arte rinascimentale.\nNel secolo seguente, in particolare nel periodo barocco, l'olandese Baruch Spinoza, pensatore che ha studiato seriamente la questione soprattutto nella sua \"Etica (Spinoza)\", ebbe a dare la seguente definizione: l'amore non \u00e8 altro che gioia accompagnata dall'idea di una causa esterna (Amor est Laetitia concomitante idea causae externae). Spinoza identifica poi l'amore con la conoscenza assoluta (amor Dei intellectualis)\nArti visive.\nL'amore \u00e8 sempre stato uno dei temi preferiti in tutta la storia della pittura e della scultura, dalla rappresentazione di situazioni romantiche o riconducenti ad una qualche simbologia o allegoria, che vengono spesso a coinvolgere personaggi mitologici.\nMa anche i grandi amori terreni vengono raffigurati, soprattutto quelli appartenenti alle storie letterarie pi\u00f9 conosciute come Tristano e Isotta, Abelardo e Eloisa, Paolo e Francesca, Romeo e Giulietta, l'amore tra Ulisse e Penelope narrato nell\"'Odissea\", assieme a molti altri sono stati trattati in pittura, soprattutto nei periodi pi\u00f9 favorevoli all'espressione pi\u00f9 libera dei sentimenti (Preraffaelliti, arte romantica ecc ).\nBasi neurobiologiche.\nIl biologo Jeremy Griffith definisce l'amore come \"altruismo incondizionato\". Il neurobiologo Semir Zeki ha studiato i possibili circuiti neuronali sottesi dagli stati d'amore, in particolare individuando strette connessioni fra amore romantico e amore materno. La neurobiologia degli stati amorosi \u00e8 un nuovo campo di ricerca delle neuroscienze tuttora aperto con le moderne tecnologie di neuroimaging, mirante allo studio sia neurobiologico che psicologico degli stati affettivi negli esseri umani.\nAnche la neuropsicologia cognitiva beneficia di quest'ultime ricerche: per esempio, sono stati rilevati migliori risultati e pi\u00f9 efficienti prestazioni in compiti cognitivi se condotti in presenza di uno stato amoroso. Inoltre, l'amore romantico s'\u00e8 rivelato essere una componente fondamentale del sistema motivazionale e di ricompensa degli esseri umani. Ben note sono poi le notevoli relazioni intercorrenti fra amore romantico ed autostima.\nProspettiva contemporanea-politica.\nIl termine amore libero \u00e8 stato utilizzato in tempi recenti per descrivere quel movimento sociale che rifiuta il matrimonio come istituzione costrittiva, sia civile che religiosa, in quanto inteso come forma di schiavit\u00f9 o comunque obbligo sociale. Obiettivo iniziale dei fautori dell'amore libero \u00e8 stato quello di separare le leggi dello stato da tutto ci\u00f2 che concerneva la materia sessuale come l'adulterio e il controllo delle nascite, anche nella fattispecie dell'aborto, sostenendo che tali questioni dovevano interessare esclusivamente le persone coinvolte e nessun altro.\nLa maggior parte delle persone ancora nel XIX secolo erano fermamente convinte che il matrimonio fosse un aspetto fondamentale del modo di realizzare la propria esistenza e di raggiungere la felicit\u00e0 umana terrena; la classe media ha sempre creduto esser la casa il luogo primario di stabilit\u00e0 nel bel mezzo dell'incertezza del mondo. Questa mentalit\u00e0 ha creato una visione dei ruoli di genere fortemente definiti, il che ha prodotto la crescita del movimento dell'amore libero qual forza oppositiva rispetto allo status quo vigente.\nTutto ci\u00f2 ha inoltre accelerato anche la presa di coscienza di auto determinazione da parte delle donne, le quali hanno iniziato per la prima volta a pretendere ad alta voce di amministrare il proprio corpo nella maniera che meglio preferivano; questo \u00e8 stato uno dei cavalli di battaglia del movimento femminista.\nIl XX secolo resuscita anche una concezione pi\u00f9 edonistica dell'amore, soprattutto attraverso il movimento hippie e con celebri slogan quali \"Fate l'amore, non fate la guerra\"."}
{"id": "2750500", "revid": "1406147", "url": "https://it.wikipedia.org/wiki?curid=2750500", "title": "Italo Bonatti", "text": "Caratteristiche tecniche.\nEra un'ala sinistra o mezzala.\nCarriera.\nCresciuto nel Castelmassa, Bonatti approd\u00f2 al Verona grazie a Iro Di Brino, noto scopritore di talenti del calcio veneto.\nA Verona Bonatti gioc\u00f2 8 anni meritandosi l'appellativo di \"freccia di Castelmassa\" per le sue qualit\u00e0 tecniche malgrado una iniziale difficolt\u00e0 ad emergere e un serio incidente nella stagione 1966-1967 (uno scontro con l'ex portiere veronese Italo Ghizzardi durante l'incontro -Verona) che lo costrinse a un periodo di inattivit\u00e0, incidendo negativamente sul suo fisico, piuttosto esile.\nViene ricordato ancor oggi a Verona come uno dei protagonisti della promozione in Serie A nel 1967-1968 e per l'intesa in campo con Gianni Bui con cui cre\u00f2 un pericoloso duo d'attacco.\nNils Liedholm, suo allenatore a Verona, lo volle con s\u00e9 al con cui ottenne la promozione in Serie A nel 1969-1970. A Varese rimase per quattro stagioni, poi problemi di natura fisica lo costrinsero a scendere di categoria giocando in Serie C nel (1973-74), sempre Serie C nel ClodiaSottomarina (1974-75) ed in Serie D nel Conegliano (1975-76), prima di abbandonare il calcio professionistico e giocare nei dilettanti dove trov\u00f2 una morte precoce, colto da un'emorragia cerebrale mentre giocava a Bonferraro, una frazione di Sorg\u00e0, un incontro di campionato indossando la maglia del Cadidavid.\nIn carriera ha totalizzato complessivamente 55 presenze e 2 reti in Serie A e 125 presenze e 17 reti in Serie B."}
{"id": "2750502", "revid": "29201709", "url": "https://it.wikipedia.org/wiki?curid=2750502", "title": "Clysma", "text": ""}
{"id": "2750505", "revid": "149485", "url": "https://it.wikipedia.org/wiki?curid=2750505", "title": "Le clan", "text": ""}
{"id": "2750506", "revid": "121325471", "url": "https://it.wikipedia.org/wiki?curid=2750506", "title": "Siberian Tiger Park", "text": "Il Siberian Tiger Park (Parco della Tigre Siberiana), istituito nel 1996, \u00e8 il pi\u00f9 grande parco naturale di tigri siberiane al mondo, ed \u00e8 sito nella citt\u00e0 di Harbin in Cina nella regione nord-orientale dello Heilongjiang confinante con la Siberia.\nCaratteristiche.\nIl parco \u00e8 suddiviso in dieci settori ed ha una estensione di 356 ettari. Vi vivono oltre cinquecento tigri Siberiane oltre a linci, cervi, caprioli e leopardi. Il parco ha, fra le altre, una zona dove \u00e8 possibile passeggiare, ed una piattaforma per le osservazioni degli animali selvatici. In tutto il resto del parco i visitatori vengono trasportati in autobus."}
{"id": "2750512", "revid": "599013", "url": "https://it.wikipedia.org/wiki?curid=2750512", "title": "Claudio Tarocco", "text": "Carriera.\nSi mette in luce in Serie C tra le file del , disputando la Serie C 1975-1976. Viene cos\u00ec notato dal , che lo tessera come secondo portiere, vice di Sergio Girardi. Nella prima stagione gioca 5 partite, l'esordio in Serie A il 10 aprile 1977 nella partita Genoa-Milan (1-0), nella seconda stagione disputata con i rossobl\u00f9 nella massima serie gioca 7 partite. Viene cos\u00ec ceduto alla nell'estate 1978, nella neonata Serie C1, dove \u00e8 il vice di Enrico Pionetti. Seguono poi ingaggi al , , e , fino al ritiro nel 1987.\nVanta anche 8 convocazioni nella Nazionale Under-21 tra il 1976 e il 1978, durante la permanenza al , senza mai esordire."}
{"id": "2750514", "revid": "57342", "url": "https://it.wikipedia.org/wiki?curid=2750514", "title": "Veronica Olivier", "text": "Biografia.\nVeronica Olivier, nata a Velletri il 1\u00ba febbraio 1990 da padre di origine veneta e madre di Velletri, ha vissuto a Latina. Nel 2006, a Latina, studia recitazione con Nino Bernardini. Nel 2008 si diploma presso il liceo sociopsicopedagogico A. Manzoni di Latina.\nA 17 anni inizia a lavorare come fotomodella, apparendo anche in foto pubblicitarie per la nota casa di extensions, \"Great Lengths\". Successivamente debutta sul grande schermo come protagonista, con il ruolo di \"Carolina\", in \"Amore 14\" (2009), un film scritto e diretto dal regista-scrittore Federico Moccia, tratto dal romanzo omonimo dello stesso Moccia.\nNel 2010 vince, con il 60% dei voti, la sesta edizione della trasmissione televisiva di Rai 1, \"Ballando con le stelle\", in coppia con Raimondo Todaro. Successivamente partecipa, in veste di ballerina, al programma \"Attenti a quei due - La sfida\", condotto da Fabrizio Frizzi e Max Giusti.\nInoltre nel 2010 prosegue la sua formazione professionale, frequentando le classi di recitazione e dizione con Giovanni Battista Diotaiuti. Dal 2012 al 2013 segue un corso di recitazione con M. Gallo, mentre nel 2014 segue un corso presso il Duse International di Francesca De Sapio. Segue, inoltre, tra il 2012 e il 2014, dei workshops intensivi tenuti da Ivana Chubbuck a Roma. Nel 2014 frequenta anche un corso annuale di Actor Training in Master Class inglese presso l'HT Studio, diretto da Patrizia de Santis.\nNel 2015 debutta sul piccolo schermo come attrice, recitando come protagonista di una puntata della miniserie \"Il bosco\", regia di Eros Puglielli, in onda su Canale 5. Successivamente, a Torino, gira il cortometraggio \"Midnight\", diretto da Tommaso Bianchi. Inoltre, vinta una borsa di studio dell'HT Studio de Santis, da giugno ad agosto risiede negli Stati Uniti per frequentare l'Ivana Chubbuck Studio di Los Angeles."}
{"id": "2750521", "revid": "122219280", "url": "https://it.wikipedia.org/wiki?curid=2750521", "title": "San Carlo (San Vincenzo)", "text": "San Carlo \u00e8 una frazione del comune italiano di San Vincenzo, nella provincia di Livorno, in Toscana.\nGeografia fisica.\nSan Carlo \u00e8 una frazione collinare e si trova a 174 metri sul livello del mare, a circa 5\u00a0km da San Vincenzo.\nIl paese \u00e8 posto in posizione climatica particolarmente favorevole, con il Mar Ligure di fronte e circondato da una ricca e folta macchia mediterranea composta in gran parte da roverella, leccio, cerro, sughera, corbezzolo, alaterno e olmo.\nNell'immediate vicinanze dell'abitato si trova il Monte Calvi, il pi\u00f9 alto della provincia di Livorno (per quanto riguarda il territorio continentale) con i suoi 646 m s.l.m.; sul monte si concentrano numerose specie di orchidee spontanee .\nDi particolare rilievo sono diventate due produzioni agricole di estrema peculiarit\u00e0 e tipicit\u00e0 toscane: il vino, olio d'oliva.\nStoria.\nL'odierna San Carlo, il cui toponimo \u00e8 relativamente recente (1872), e il suo territorio, hanno origini molto antiche; infatti la presenza umana su queste zone collinari \u00e8 registrata dal paelolitico e dal tempo degli Etruschi, sino al periodo medievale con l'insediamento della Rocca di Biserno.\nCon le invasioni dei Longobardi in Italia, venne costruito sulla collina dominante il mare il Castello di Biserno (in prossimit\u00e0 delle odierne cave Solvay), che con l'avvento degli Imperatori Germanici pass\u00f2 sotto il controllo dei conti della Gherardesca.\nNel 1304 il castello di Biserno fu parzialmente distrutto a causa di contrasti di potere all'interno della famiglia pisana dei della Gherardesca. La Repubblica di Pisa costru\u00ec la torre costiera, dando vita alla nuova comunit\u00e0 di San Vincenzo, realizzandovi anche una dogana e un pontile di carico.\nCon l'abbandono della Rocca di Biserno la zona non ha pi\u00f9 registrato abitati permanenti, ma solo temporanei per lo sfruttamenteo dei numerosi metalli presenti in zona, oppure per attivit\u00e0 di transumanza provenienti dall'appennino toscano.\nNel XV secolo i territori collinari della frazione e della Torre di San Vincenzo, come il resto dei possedimenti della repubblica pisana, passarono sotto il controllo dei fiorentini e sotto l'amministrazione del comune di Campiglia.\nNel 1922 l'azienda belga Solvay si insedi\u00f2 a San Carlo per sfruttare i giacimenti naturali di calcare al fine di approvvigionare l'impianto industriale di Rosignano Solvay e creando una vera e propria economia locale basata sull'estrazione mineraria, cos\u00ec che San Carlo inizi\u00f2 ad assumere la fisionomia moderna.\nFino al 1950 circa, l'azienda realizz\u00f2 un piano di costruzioni per gli operai della cava: case, appartamenti, la colonia montana e il cinema.\nIl cambiamento delle tecniche estrattive da manuali a meccaniche, comport\u00f2 la riduzione dei minatori nelle cave, con il conseguente abbandono degli abitanti del borgo di San Carlo.\nNel corso degli ultimi decenni del Novecento, San Carlo svilupp\u00f2 una innata vocazione turistica, grazie a una natura e un paesaggio unici, che insieme alla riscoperta dell'agricoltura divennero il motore di sviluppo.\nLa frazione di San Carlo gi\u00e0 facente parte del comune di Campiglia Marittima \u00e8 passata al comune di San Vincenzo con la costituzione di quest'ultimo nel 1949."}
{"id": "2750525", "revid": "1543377", "url": "https://it.wikipedia.org/wiki?curid=2750525", "title": "Whole Lotta Love", "text": "Whole Lotta Love \u00e8 un singolo del gruppo musicale britannico Led Zeppelin, pubblicato l'11 luglio 1969 come estratto dal secondo album in studio \"Led Zeppelin II\".\nDescrizione.\nIl brano, rielaborazione di \"You Need Love\" (1962) del bluesman Muddy Waters (pezzo scritto originariamente dall'artista blues Willie Dixon), \u00e8 la prima traccia del disco, nonch\u00e9 un famoso singolo della band; il \"riff\" della canzone \u00e8 uno dei pi\u00f9 famosi della storia del rock.\n\u00c8 stata la prima \"hit\" a livello mondiale della band raggiungendo la prima posizione in Australia e Germania, la seconda in Canada, la terza in Austria, la quarta nella Billboard Hot 100, in Nuova Zelanda e Spagna, la quinta in Svizzera ed Olanda e la sesta in Sud Africa. \nNel 2004, la canzone si \u00e8 classificata al 75\u00ba posto nella classifica dei 500 migliori singoli secondo la rivista \"Rolling Stone\", mentre nel marzo 2005 si \u00e8 classificata in undicesima posizione della classifica delle 100 migliori canzoni con chitarra della rivista \"Q\".\nRiguardo alla canzone, e alla conseguente disputa legale sui diritti d'autore, Robert Plant ha dichiarato\nLa canzone contiene frasi di sesso esplicito, essa narra il desiderio di avere un rapporto con un'ipotetica ragazza.\n\u00c8 l'unica canzone del gruppo ad essere uscita come singolo nel Regno Unito.\n\"Whole Lotta Love\" \u00e8 presente nelle raccolte \"Remasters\" del 1990 e \"Mothership\" del 2007. Una versione dal vivo \u00e8 contenuta in \"The Song Remains the Same\" del 1976 e nella raccolta di live \"How the West Was Won\", nonch\u00e9 nell'album dal vivo \"Celebration Day\".\nSomiglianza con \"You Need Love\".\nNel 1962, Muddy Waters incise \"You Need Love\", canzone blues scritta per lui da Willie Dixon. Nel 1966 gli Small Faces registrarono il brano con il titolo \"You Need Loving\" inserendola nel loro omonimo album di debutto. Parte del testo della versione dei Led Zeppelin fu tratto dalla canzone di Dixon. Il fraseggio vocale di Plant \u00e8 particolarmente simile a quello di Steve Marriott nella versione degli Small Faces. Queste similitudini con \"You Need Love\", nel 1985 portarono a una causa legale intentata ai Led Zeppelin, conclusasi con la decisione di un risarcimento in favore di Dixon per un importo imprecisato, anche se il copyright depositato alla ASCAP rimase immutato. Gli Small Faces non furono mai citati in giudizio da Dixon, sebbene \"You Need Loving\" sia tuttora accreditata ai soli Ronnie Lane e Steve Marriott.\nRobert Plant, grande fan di cantanti blues e soul, ammette regolarmente l'ispirazione avuta da essi.\nClassifica ed esecuzioni dal vivo.\nIl singolo entr\u00f2 nella classifica \"Billboard\" Hot 100 il 22 novembre 1969. Rimase in classifica per 15 settimane, raggiungendo come picco massimo la posizione numero 4 e diventando l'unico singolo da top 10 della band negli Stati Uniti. Dal vivo, la canzone debutt\u00f2 il 26 aprile 1969. Durante i concerti, \"Whole Lotta Love\" veniva eseguita sotto forma di lungo medley che spesso includeva frammenti di altri brani dei Led Zeppelin come \"I Can't Quit You Baby\", \"You Shook Me\", \"How Many More Times\", \"Your Time Is Gonna Come\", \"Good Times, Bad Times\", \"The Lemon Song\", \"The Crunge\", \"D'yer Mak'er\", \"Black Dog\", \"Out on the Tiles\" e \"Ramble On\". Celebre brano conclusivo dei concerti dei Led Zeppelin, sin dalla met\u00e0 degli anni settanta veniva eseguito in versioni estese con divagazioni blues e rhythm and blues. Molti dei brani inclusi in questi medley erano classici di Eddie Cochran, Elvis Presley e John Lee Hooker.\nVersioni dal vivo di \"Whole Lotta Love\" sono state pubblicate ufficialmente nelle seguenti pubblicazioni:\nInfine, \"Whole Lotta Love\" \u00e8 stata l'ultima canzone suonata dai Led Zeppelin dal vivo. Tuttavia, venne nuovamente eseguita dai superstiti del gruppo in occasione del Live Aid del 1985 (con i batteristi Phil Collins e Tony Thompson), nel 1988 durante il concerto Atlantic Records 40th Anniversary, e il 10 dicembre 2007 durante l'Ahmet Ertegun Tribute Concert tenutosi alla O2 Arena, Londra, (con Jason Bonham alla batteria)."}
{"id": "2750528", "revid": "729019", "url": "https://it.wikipedia.org/wiki?curid=2750528", "title": "Georgij Nikolaevi\u010d Vladimov", "text": "Nacque in Ucraina, allora facente parte dell'Unione Sovietica, in una famiglia di elementi dell'intelligencija dell'epoca. Per frequentare l'universit\u00e0 si trasfer\u00ec a Leningrado, dove segu\u00ec i corsi della facolt\u00e0 di giurisprudenza, studi terminati con la laurea nel 1953.\nDal 1954 inizia la sua attivit\u00e0 di scrittore dedicandosi principalmente al giornalismo e alla critica letteraria e teatrale, collaborando con le riviste \"Novij mir\" (Il nuovo mondo), \"Literaturnaja Gazeta\" (Il giornale letterario) e \"Teatr\" (Teatro).\nDurante gli anni sessanta si avvicina alla prosa con \"Bol'\u0161aja ruda\" (La grande vena), pubblicato nel 1961. La sua opera pi\u00f9 famosa ed importante \u00e8 il romanzo \"Vernij Ruslan\", (Il fedele Ruslan), scritto in quegli anni, una satira sui gulag sviluppata attraverso il punto di vista di un cane da guardia. Circolato clandestinamente per molti anni in Unione Sovietica attraverso il Samizdat, \u00e8 una descrizione dei campi di concentramento staliniani e una chiave di lettura del pensiero, dell'agire e del vivere comune del cosiddetto \"Homo Sovieticus\". Fu pubblicato nel 1975 in Germania e nel 1979 in una traduzione inglese.\nNel 1969 incontra diversi problemi con la critica ufficiale riguardo al romanzo \"Tri minuty mol\u010danija\" (Tre minuti di silenzio), pubblicato su \"Novij mir\". Come \"Vernij Ruslan\", anche questo lavoro fu pubblicato integralmente e senza censure solo nel 1982 e in Germania, a Francoforte.\nA partire dal 1961 fu membro dell'Unione degli scrittori sovietici, da cui usc\u00ec nel 1977, e fu presidente della sezione di Mosca di Amnesty International. A causa di questa attivit\u00e0 di dissidenza sub\u00ec varie persecuzioni da parte della polizia segreta, il KGB.\nNel 1977 emigr\u00f2 in Germania, a seguito di questo, nel 1983 la sua cittadinanza sovietica fu revocata, e fu possibile per lui riacquisirla solo nel 2000. Dal 1984 al 1986, durante il suo esilio, diresse la rivista \"Grani\" (Limiti). Con il suo romanzo \"General i ego armija\" (Il generale e la sua armata) nel 1995 vinse il Russkij Booker.\nMor\u00ec a Francoforte nel 2003 ed \u00e8 sepolto nel cimitero di Peredelkino, nei pressi di Mosca."}
{"id": "2750529", "revid": "247222", "url": "https://it.wikipedia.org/wiki?curid=2750529", "title": "L'abbigliamento di un fuochista", "text": ""}
{"id": "2750535", "revid": "2033069", "url": "https://it.wikipedia.org/wiki?curid=2750535", "title": "Legend (serie televisiva)", "text": "Legend \u00e8 una serie televisiva statunitense andata in onda nel 1995 sul canale UPN. \u00c8 stata trasmessa dal 18 aprile al 22 agosto 1995.\nNonostante gli apprezzamenti della critica \u00e8 stata cancellata dopo soli 12 episodi a causa dei bassi ascolti."}
{"id": "2750536", "revid": "247222", "url": "https://it.wikipedia.org/wiki?curid=2750536", "title": "Titanic (brano musicale Francesco De Gregori)", "text": ""}
{"id": "2750540", "revid": "119821295", "url": "https://it.wikipedia.org/wiki?curid=2750540", "title": "Edward William Barton-Wright", "text": "\u00c8 ricordato oggi come uno dei primi europei ad insegnare le arti marziali giapponesi e come un pioniere del concetto di arti marziali miste.\nGli inizi.\nEra nato come Edward William Wright l'8 novembre 1860 a Bangalore, in India, terzo dei sei figli di William Barton Wright, un ingegnere ferroviario, e di sua moglie Janet. Dopo essere ritornato in Inghilterra con la sua famiglia durante gli anni 1880, Barton-Wright fu educato in Francia e Germania.\nDopo l'ammissione all'universit\u00e0, lavor\u00f2 come impiegato delle ferrovie prima di intraprendere la carriera di ingegnere civile e topografo. Come ingegnere civile, lavor\u00f2 per compagnie ferroviarie e minerarie in varie localit\u00e0, incluso il Portogallo e gli Stabilimenti dello Stretto (odierni Malaysia e Singapore). E.W. Barton-Wright fu tra uno dei i primi europei noti ad aver studiato le arti marziali giapponesi, e fu certamente il primo ad averle insegnate in Europa, nell'Impero britannico o nelle Americhe.\nNell'aprile 1892 assunse legalmente il nome di Edward William Barton-Wright.\nLa fondazione del bartitsu.\nIn un'intervista del 1950 Barton-Wright dichiar\u00f2 di avere avuto un \"interesse per le arti dell'autodifesa che \u00e8 durato tutta la vita\". Mentre lavorava per la E.H. Hunter Company in Giappone (circa 1893-1897), Barton-Wright studi\u00f2 jujitsu in almeno due stili, incluso lo Shinden Fudo Ry\u016b a K\u014dbe ed il Kodokan judo a Tokyo.\nAl suo ritorno in Inghilterra all'inizio del 1898, Barton-Wright combin\u00f2 queste arti marziali per creare il proprio stile di addestramento all'autodifesa, che (combinando il proprio cognome con la parola jujitsu) chiam\u00f2 \"bartitsu\". Nel corso dei successivi due anni, aggiunse anche elementi del pugilato britannico, della savate francese e dello stile \"la canne\" (combattimento con il bastone) del maestro svizzero Pierre Vigny.\nNel 1899, Barton-Wright scrisse un articolo intitolato \"Come fingersi un uomo forte\" (\"How to Pose as a Strong Man\"), che illustrava in dettaglio i principi meccanici e di leva utilizzati per eseguire vari esercizi di forza. Produsse anche un saggio in due parti intitolato \"The New Art of Self Defence\" (\"La nuova arte dell'autodifesa\") che fu pubblicato sia nell'edizione inglese che in quella americana del \"Pearson's Magazine\".. Un estratto fu ristampato nel giornale \"Boston Times\".\nBarton-Wright sintetizz\u00f2 i principi del bartitsu nel modo seguente:\nNel 1900, Barton-Wright fond\u00f2 la Scuola del Bartitsu di Armi e Cultura Fisica (\"Bartitsu School of Arms and Physical Culture\") al 67b di Shaftesbury Avenue, nel quartiere di Soho a Londra. La scuola offriva lezioni in una serie di discipline di autodifesa e sport da combattimento nonch\u00e9 vari tipi di fisioterapia basati sull'applicazione elettrica di calore, luce, vibrazione e radiazione. Durante gli anni seguenti, Barton-Wright organizz\u00f2 numerose esibizioni di tecniche di autodifesa e promosse inoltre competizioni di tornei in luoghi pubblici in tutta Londra.\nNel 1901, Barton-Wright pubblic\u00f2 articoli aggiuntivi che illustravano in dettaglio il metodo del bartitsu di combattere con un bastone da passeggio o un ombrello.\nVita successiva.\nVerso il 1903, il Bartitsu Club aveva chiuso. Successivamente, Barton-Wright abbandon\u00f2 quasi completamente l'insegnamento dell'autodifesa a favore dei suoi interessi per la fisioterapia, sebbene si dicesse che avesse continuato a sviluppare e ad insegnare il bartitsu privatamente negli anni 1920. Barton-Wright fond\u00f2 una serie di cliniche in varie localit\u00e0 in tutta Londra, e continu\u00f2 a lavorare come fisioterapista per il resto della sua carriera.\nRelativamente poco si sa della vita di Barton-Wright durante il periodo 1930-1950. Durante i primi tre decenni del XX secolo, la sua attivit\u00e0 terapeutica, specializzata nell'uso di vari apparecchi elettrici per trattare il dolore della gotta e dei reumatismi, fu assoggettata alle procedure di bancarotta in parecchie occasioni. Non fu incluso nel testamento di suo padre, sebbene avesse eseguito una parte delle sue volont\u00e0 per conto di uno dei suoi fratelli, che era nominato come beneficiario, nel 1915. Dal 1938 in poi, la clinica medica di Barton-Wright fu nella sua abitazione al n. 50 di Surbiton Road, a Surbiton, che egli divideva con una donna di nome Rosalie Helen Hibbett.\nNel 1950, Barton-Wright fu intervistato da Gunji Koizumi, fondatore del club di judo Budokwai di Londra, e fu presentato al pubblico ad un raduno dello stesso Budokwai pi\u00f9 tardi in quell'anno. Barton-Wright mor\u00ec nel 1951, all'et\u00e0 di novant'anni ed in condizioni d'indigenza, tanto che fu sepolto in una tomba priva di contrassegni nel Cimitero di Kingston, nel Surrey (Inghilterra).\nE.W. Barton-Wright trascorse il resto della sua vita lavorando come fisioterapista, specializzandosi in innovative (e talora controverse) forme di terapia basate su calore, luce e radiazione. Continu\u00f2 ad usare il nome \"bartitsu\" con riferimento alle sue varie attivit\u00e0 terapeutiche. Nel 1950, Barton-Wright fu intervistato da Gunji Koizumi per un articolo pubblicato nel bollettino informativo del Budokwai, ed in seguito in quell'anno fu presentato al pubblico in una riunione dello stesso Budokwai a Londra.\nMor\u00ec nel 1951, all'et\u00e0 di 90 anni, e fu sepolto in quella che il defunto storico delle arti marziali Richard Bowen descrisse come \"la tomba di un povero\".\nNel 2004, i membri della Bartitsu Society iniziarono un progetto di raccolta fondi allo scopo di creare un monumento funebre per E.W. Barton-Wright, in onore della sua opera pionieristica nelle arti marziali."}
{"id": "2750542", "revid": "247222", "url": "https://it.wikipedia.org/wiki?curid=2750542", "title": "Caterina (Francesco De Gregori)", "text": ""}
{"id": "2750543", "revid": "247222", "url": "https://it.wikipedia.org/wiki?curid=2750543", "title": "I muscoli del capitano", "text": ""}
{"id": "2750546", "revid": "288031", "url": "https://it.wikipedia.org/wiki?curid=2750546", "title": "Vladimov", "text": ""}
{"id": "2750547", "revid": "2117814", "url": "https://it.wikipedia.org/wiki?curid=2750547", "title": "Tony De Vita", "text": "Fu autore di oltre cinquecento brani musicali, tra cui numerose sigle televisive (come la sigla italiana della soap opera \"Quando si ama\") e musiche per sceneggiati televisivi e arrangiatore - sin dagli anni cinquanta - di numerosi brani della cantante Mina (come \"Il cielo in una stanza\").\nTra i brani pi\u00f9 celebri da lui composti, figura \"Piano\", interpretata da Mina e da Frank Sinatra nella versione in inglese \"Softly, As I Leave You\"..\nTra le trasmissioni a cui partecip\u00f2, ricordiamo \"La fiera dei sogni\", \"Senza rete\", \"Diamoci del tu\", \"Tanto piacere\", \"Il mangianote\", \"A modo mio\", \"Domenica in\", \"Fantastico\", \"Hello Goggi\".\nBiografia.\nTony De Vita nasce a Milano il 10 febbraio 1932.\nDopo il diploma al Conservatorio \"Giuseppe Verdi\" di Milano, incomincia la propria carriera, esibendosi in prestigiosi locali e piano bar parigini, dove ha l'opportunit\u00e0 di accompagnare al pianoforte anche cantanti famosi quali Johnny Dorelli e Betty Curtis.\nSempre negli anni cinquanta, incomincia la lunga collaborazione con la cantante Mina.\nNel 1960 \u00e8 tra gli autori di \"Invoco te\", interpretata da Gino Latilla e da Miranda Martino, che rimarr\u00e0 anche l'unica canzone da lui composta che prender\u00e0 parte a un Festival di Sanremo. Quell'unica esperienza come autore di brani sanremesi non fu troppo felice, visto che la canzone non raggiunse la finale del Festival di Sanremo 1960.\nNello stesso anno, compone per Mina l'arrangiamento del celebre brano \"Il cielo in una stanza\", scritto da Gino Paoli.\nCon l'inseparabile amico, il paroliere Alberto Testa, scrive molti brani e sigle televisive tra cui \"L'aereo parte\", \"Amicizia e un sorriso\", \"Amore romantico\", \"Amore zodiacale\", \"Anche domani\", \"L'aria del sabato sera\", \"Basta prendo parto volo via\",\" Blues for non stop\".\nNel 1962 firma un contratto di collaborazione con la RAI e l'anno seguente partecipa alla sua prima trasmissione televisiva, \"La fiera dei sogni\", gioco a premi condotto da Mike Bongiorno.\nNella seconda met\u00e0 degli anni settanta, sostituisce Pino Calvi nella direzione dell'orchestra del programma \"Senza rete\".\nSeguiranno partecipazioni a vari programmi televisivi RAI, quali \"Domenica in\" di Corrado (1978-1979) e \"Fantastico\" di Enzo Trapani (1979): di quest'ultimo programma, \u00e8 anche fra gli autori delle sigle \"Disco Bambina\" e \"L'aria del sabato sera\", interpretate rispettivamente da Heather Parisi e da Loretta Goggi.\nNel 1981, \u00e8 direttore d'orchestra del programma condotto da Beppe Grillo \"Te la do io l'America\". Nell'autunno dello stesso anno, passa a Canale 5 nel programma\" Hello Goggi\", dove lo ritroviamo insieme con Loretta Goggi. Nel 1982 - 1983 dirige ancora per la RAI l'orchestra del variet\u00e0 di Trapani \"Fantastico\" ancora al fianco di Corrado e di Raffaella Carr\u00e0, Gigi Sabani e Renato Zero, mentre nel 1984 sempre alla RAI, \u00e8 di nuovo assieme a Beppe Grillo, nella trasmissione \"Te lo do io il Brasile\"..\nNel 1991, in \"Tris\", \u00e8 al pianoforte, per accompagnare Wilma Goich per i quiz musicali.\n\u00c8 morto il 14 gennaio 1998, a Ospedaletti (Imperia) all'et\u00e0 di 65 anni."}
{"id": "2750549", "revid": "767487", "url": "https://it.wikipedia.org/wiki?curid=2750549", "title": "La noia (film 1963)", "text": "La noia \u00e8 un film del 1963, diretto da Damiano Damiani e tratto dal romanzo omonimo di Alberto Moravia.\nC\u00e9dric Kahn nel 1998 ha diretto in francese un film uscito in Italia con lo stesso titolo.\nIl personaggio del pittore Balestrieri \u00e8 interpretato da Leonida Repaci, nelle insolite vesti di attore.\nTrama.\nDino, pittore per diletto e ricco rampollo orfano di padre, vive un'esistenza piatta, priva di novit\u00e0. Rifiutata la vita agiata che la madre oppressiva gli propone, egli vive con pochi soldi, annoiato e insoddisfatto da tutto e tutti. Un giorno la sua vita viene sconvolta da Cecilia, una modella che posa per il vicino di casa (anche lui pittore ma anziano, di nome Balestrieri). Alla scomparsa di quest'ultimo, Dino e Cecilia danno inizio una relazione, inizialmente frivola ed esclusivamente di carattere sessuale. Ma, mentre per Dino la storia comincia a diventare seria, per Cecilia (anche perch\u00e9 appena diciassettenne) rimane tutto tranne che un'affascinante storia d'amore. Ecco dunque che Dino diventa ossessivo, dando luogo a pedinamenti e scenate di gelosia, soprattutto quando scopre che Cecilia frequenta anche un altro uomo oltre a lui (un certo attore suo amico, di cognome Luciani). Dino comincia dunque a \"comprare\" Cecilia, utilizzando quei soldi che aveva sempre sottovalutato e anzi disprezzato.\nLa situazione degenera ancora quando Dino propone a Cecilia di sposarlo, ricevendo in cambio un deciso rifiuto (non solo: Cecilia confida di essere in partenza per una vacanza a Capri proprio con Luciani). I soldi, scoprir\u00e0 presto Dino dopo l'ennesima delusione (scopre che non solo sta mantenendo Cecilia, ma anche l'amante di lei, rimasto disoccupato), non servono a comprare l'amore. Oramai frastornato e avvilito dalla partenza di Cecilia, Dino cerca compagnia con una prostituta. Ma, non appena si accorge che nemmeno ella \u00e8 ovviamente in grado di amarlo, fugge via in auto e affondando l'acceleratore si schianta contro un muro. Tornato a casa per ristabilirsi, Dino torna in s\u00e9 e comincia finalmente una nuova vita, ristabilendo anche il rapporto con la madre (che egli comincia a frequentare non solo per farle richiesta di denaro). A Cecilia, tornata nuovamente a Roma, lasciata da Luciani (che ha scoperto i tradimenti) e senza un soldo, non resta che prendere atto del fatto che Dino ha svoltato ed \u00e8 tornato a vivere, oramai libero dalle catene."}
{"id": "2750550", "revid": "2111283", "url": "https://it.wikipedia.org/wiki?curid=2750550", "title": "Lago di Santa Maria (Bologna)", "text": "Il lago di Santa Maria (noto anche col nome di lago San Damiano) \u00e8 un invaso artificiale ubicato nell'alto Appennino bolognese, nel territorio del comune di Castiglione dei Pepoli; fu ottenuto nel 1917 con la costruzione di una diga a gravit\u00e0 massiccia ad andamento planimetrico rettilineo, con uno sviluppo al coronamento di 76,6 metri.\nDescrizione.\nIl principale immissario, nonch\u00e9 emissario, di questo piccolo bacino \u00e8 il torrente Brasimone, lo stesso che qualche chilometro pi\u00f9 a monte forma il bacino del Brasimone. Il lago di Santa Maria entra nel complesso dei bacini artificiali comprendente il lago di Suviana, il bacino del Brasimone e il bacino di Pavana, costruiti agli inizi del Novecento per far fronte alle necessit\u00e0 di energia elettrica della valle del Reno; ha la funzione di compenso degli scarichi della centrale di Santa Maria e per la regolazione quotidiana dell'energia che viene prodotta nella sottostante centrale di Le Piane. \nLo specchio d'acqua, come il Lago di Suviana, \u00e8 incluso nell'area di pre-parco del Parco regionale dei laghi di Suviana e Brasimone, dai quali non \u00e8 molto distante. "}
{"id": "2750558", "revid": "767487", "url": "https://it.wikipedia.org/wiki?curid=2750558", "title": "Schiavo d'amore (film 1934)", "text": "Schiavo d'amore (\"Of Human Bondage\") \u00e8 un film del 1934 diretto da John Cromwell, con Leslie Howard e Bette Davis che, ottenne il successo decisivo della sua carriera con l'interpretazione nel ruolo di Mildred Rogers.\nLa pellicola \u00e8 tratta dall'omonimo romanzo di William Somerset Maugham (1915). Due altri adattamenti dal romanzo vennero girati nel 1946 e nel 1964, il primo con Paul Henreid ed Eleanor Parker, il secondo con Laurence Harvey e Kim Novak.\nTrama.\nPhilip Carey, un giovane inglese affetto da una malformazione ad un piede, dopo aver trascorso alcuni anni a Parigi a studiare pittura, rinuncia ai suoi sogni e torna a Londra per studiare medicina. Per accontentare un amico, si reca in un caff\u00e8 dove incontra la cameriera Mildred Rogers, della quale si innamora irragionevolmente, nonostante la ragazza lo tratti con indifferenza e manifesti disprezzo per la sua menomazione. Malgrado Mildred flirti apertamente con Miller, un commerciante di mezza et\u00e0, accetta comunque di uscire con Philip, senza per\u00f2 mostrare alcun interesse per lui. Philip, al contrario, \u00e8 sempre pi\u00f9 ossessionato dalla ragazza, al punto di trascurare gli studi.\nDeluso per aver fallito un esame, Philip decide di chiedere a Mildred di sposarlo. Compra un anello e invita a cena la ragazza, ma quando le rivolge la sua proposta, Mildred risponde di aver gi\u00e0 deciso di sposare Miller.\nPassa qualche mese e Philip sembra aver dimenticato Mildred. Ha conosciuto Norah, una scrittrice, che si \u00e8 innamorata di lui e lo circonda di premure. Un giorno, invece, Mildred si presenta a casa di Philip in preda alla disperazione. Aspetta un figlio e Miller l'ha abbandonata. Philip decide di incontrare l'uomo per convincerlo a prendersi le sue responsabilit\u00e0 nei confronti della moglie e del figlio, ma Miller gli rivela di essere gi\u00e0 sposato con un'altra donna. Mildred non \u00e8 sua moglie, \u00e8 solo una donna con la quale ha avuto un'avventura e della quale non intende pi\u00f9 occuparsi.\nPhilip si offre allora di ospitare Mildred e l'assiste quando nasce il bambino, rimanendo deluso quando Mildred decide di affidare il neonato ad una balia. Preoccupato che la ragazza si annoi con lui, invita a cena uno dei suoi compagni di universit\u00e0, Griffiths, e assiste impotente alla corte sfacciata che questi fa a Mildred e alle volgari civetterie di lei. Quando il giorno seguente le rinfaccia il suo comportamento, Mildred gli annuncia che sta per partire con Griffiths per Parigi.\nPhilip riprende i suoi studi e durante il suo tirocinio in ospedale fa amicizia con Athelny, un paziente un po' bizzarro. Athelny lo invita a casa sua ed incoraggia la simpatia fra sua figlia Sally e Philip. Ancora una volta, per\u00f2, Mildred cacciata da Griffiths, gli chiede aiuto, e Philip accetta di riprenderla in casa. Non la ama pi\u00f9, ma non riesce a staccarsi da lei. La sua freddezza preoccupa Mildred che teme di perdere il suo sostegno; la ragazza mette allora in atto un grossolano tentativo di seduzione, ma Philip la respinge disgustato. Il suo rifiuto eccita l'odio di Mildred, che lo insulta violentemente. L'indomani, durante l'assenza di Philip, vandalizza il suo appartamento, distrugge i quadri a cui lui teneva molto e brucia i titoli in denaro che Norah gli invia ancora e che gli dovrebbero garantire gli studi.\nRimasto senza denaro, Philip deve lasciare l'universit\u00e0, ma il suo professore gli propone, prima, di sottoporsi ad un'operazione al piede, che lo guarisce dalla sua menomazione. Ma i suoi problemi non sono risolti. La padrona di casa lo sfratta e Philip inizia un triste vagabondaggio alla ricerca di un lavoro. \u00c8 solo grazie all'aiuto di Athelny che riesce a trovare un impiego in un negozio. Sally gli resta vicina e lo conforta. Un amico lo informa che Mildred \u00e8 gravemente malata e Philip va a trovarla. Fa la prostituta, ha contratto una malattia incurabile e suo figlio \u00e8 morto. Philip l'aiuta come pu\u00f2.\nLa morte dello zio fa entrare Philip in possesso di una piccola eredit\u00e0 con la quale pu\u00f2 tornare agli studi. Finalmente laureato, progetta di partire come medico di bordo sulle navi da crociera, e promette a Sally che al suo ritorno si sposeranno. Ma nel frattempo Mildred muore e Philip scopre improvvisamente di essersi liberato della sua ossessione. Rinuncia all'idea di partire e chiede a Sally di sposarlo che felice accetta.\nProduzione.\nLeslie Howard aveva accettato la parte del protagonista del film che la RKO intendeva realizzare dal romanzo di Maugham agli inizi del 1933. Nessuna delle grandi stelle femminili della RKO era interessata al ruolo di Mildred, ritenendolo talmente negativo da rischiare di offuscare la loro immagine; la parte era stata rifiutata da Katharine Hepburn, Irene Dunne e Ann Harding. Bette Davis, al contrario, insisteva per avere il ruolo, ma era sotto contratto con la Warner Bros. Poich\u00e9 la Warner Bros. era interessata a Irene Dunne per il film \"Sweet Adeline\", fu effettuato uno scambio.\nPer prepararsi alla parte, Bette Davis assunse una cameriera inglese perch\u00e9 le insegnasse il dialetto londinese, ma questo non fu sufficiente a guadagnarle le simpatie di Leslie Howard, fortemente contrariato dalla scelta della RKO. Durante le riprese i rapporti di Bette Davis con Howard si mantennero molto freddi, finch\u00e9 Howard si rese conto della grande capacit\u00e0 interpretativa dell'attrice\nLe riprese del film durarono dal 19 febbraio al 7 aprile 1934. Il 30 aprile, il 7 maggio e i primi due giorni di giugno furono rigirate alcune scene.\nDistribuzione.\nIl copyright del film, richiesto dalla RKO Radio Pictures, Inc., fu registrato il 5 luglio 1934 con il numero LP4873."}
{"id": "2750561", "revid": "767487", "url": "https://it.wikipedia.org/wiki?curid=2750561", "title": "La foresta pietrificata", "text": "La foresta pietrificata (\"The Petrified Forest\") \u00e8 un film del 1936 diretto da Archie Mayo.\nTratto dall'omonimo dramma teatrale di Robert E. Sherwood rappresentato a Broadway l'anno precedente, il film ha come interpreti principali Leslie Howard e Bette Davis. Howard aveva gi\u00e0 fatto parte del cast di Broadway nello stesso ruolo, cos\u00ec come Humphrey Bogart. La Warner Bros. aveva inizialmente pensato di affidare il ruolo di Duke Mantee al pi\u00f9 affermato Edward G. Robinson, ma Howard minacci\u00f2 di abbandonare la produzione se fosse stato scelto un altro attore per il ruolo del gangster. Il film rese Bogart una star e l'attore fu grato a Howard per il resto della vita, tanto da dare alla propria figlia il nome di Leslie Howard Bogart. \"La foresta pietrificata\" fu proiettato in anteprima a New York il 6 febbraio 1936.\nTrama.\nAlan Squier, uno scrittore britannico disilluso, sbandato senza un soldo, arriva in una tavola calda a Black Mesa, una remota cittadina dell'Arizona ai margini del parco nazionale di Petrified Forest. Il locale \u00e8 gestito da Jason Maple insieme alla figlia Gabrielle e al padre, sempre pronto a raccontare ai clienti le storie delle sue avventure nel West con personaggi come Billy the Kid. La madre di Gabrielle, una sposa di guerra francese che aveva seguito il giovane marito in America, era tornata in Francia dopo un paio d'anni abbandonando il marito e la bambina. Ogni anno spedisce un libro a Gabrielle, che non prova rancore e sogna anzi di trasferirsi a Bourges, dove i suoi genitori si sono conosciuti, per diventare un'artista. Alan le racconta la sua storia - come ha scritto un romanzo, poi ha vissuto in Francia per otto anni con la moglie del suo editore, cercando di scrivere un altro - e Gabrielle si innamora immediatamente di lui.\nGabrielle mostra ad Alan i suoi dipinti e gli legge la sua poesia preferita di Fran\u00e7ois Villon. Boze Hertzlinger, un robusto dipendente del locale che corteggia invano Gabrielle, si ingelosisce, cos\u00ec Alan decide di andarsene chiedendo un passaggio ai signori Chisholm, una ricca coppia di turisti; ma dopo pochi minuti si imbattono in Duke Mantee, un famigerato gangster in fuga dalla polizia, la cui auto \u00e8 in panne. Duke e la sua banda rubano la macchina dei Chisholm e si dirigono alla tavola calda, dove il gangster ha organizzato un appuntamento con la sua ragazza Doris per fuggire insieme in Messico. Anche Alan, i Chisholm e il loro autista fanno ben presto ritorno alla tavola calda, venendo presi in ostaggio insieme agli altri.\nAlan, indifferente alla situazione, impegna Duke in una vivace conversazione definendolo \"l'ultimo grande apostolo del rude individualismo\". Dopo aver sventato un tentativo di ribellione di Boze, Duke scopre che Doris \u00e8 stata catturata e ha rivelato il luogo del loro appuntamento alla polizia. Mentre la polizia e gli agenti federali convergono sul locale, Duke si prepara a fuggire annunciando che porter\u00e0 i Chisholm con lui. Ispirato dall'atto di coraggio di Boze, Alan estrae la sua polizza di assicurazione sulla vita dalla sua borsa e la modifica rendendo Gabrielle la beneficiaria. Poi obbliga Duke a ucciderlo, in modo che Gabrielle possa utilizzare i soldi dell'assicurazione per realizzare il suo sogno di trasferirsi in Francia. Mentre Duke viene catturato, Alan muore tra le braccia di Gabrielle con la certezza che la ragazza sfuggir\u00e0 alla sua esistenza senza uscita per realizzare i propri sogni.\nDistribuzione.\nDate di uscita.\nLe date di uscita internazionali sono state:\nEdizione italiana.\nPoich\u00e9 il doppiaggio italiano d'epoca eseguito alla Fono Roma \u00e8 andato perduto, il film fu ridoppiato dalla Sinc Cinematografica su dialoghi di Susanna Piferi per la trasmissione su Raidue il 9 febbraio 1986 nel ciclo \"Bette Davis: L'orgoglio di essere diva\". Non essendo disponibile nemmeno la colonna internazionale, vennero interamente rifatti gli effetti sonori e le musiche, appositamente composte da Gino Peguri.\nEdizioni home video.\nIl film fu distribuito in DVD-Video dalla Warner Home Video il 25 gennaio 2005 in America del Nord e il 16 marzo in Italia. Il DVD include come extra un commento audio non sottotitolato di Eric Lax, la rassegna presentata da Leonard Maltin \"Warner Night at the Movies\" con cinegiornale di quell'anno e trailer de \"Le belve della citt\u00e0\" insieme ai corti \"Rhythmitis\" e \"Ballando fra le stelle\", un adattamento in radiodramma del 1940 con Bogart, Tyrone Power e Joan Bennett, la featurette \"The Petrified Forest: Menace in the Desert\" e il trailer originale. Il 21 maggio 2013 la Warner ha distribuito in America del Nord un'edizione Blu-ray Disc con gli stessi extra.\nIl 22 luglio 2016 la A&amp;R Productions ha distribuito in Italia una nuova edizione DVD a due dischi: il primo disco include il film con una galleria fotografica, locandine e il trailer, mentre il secondo disco presenta un adattamento televisivo del dramma (con Bogart, Henry Fonda e Lauren Bacall) trasmesso in diretta sulla NBC il 30 maggio 1955 nella serie \"Producers' Showcase\", sottotitolato in italiano. Il 25 febbraio 2021 il film \u00e8 stato nuovamente distribuito in DVD dalla Terminal Video Italia su licenza Sinister Film, in quella che \u00e8 sostanzialmente una versione monodisco dell'edizione precedente.\nAccoglienza.\nCritica.\nIl film fu accolto in modo principalmente positivo dalla critica. Il sito Rotten Tomatoes ha raccolto nove recensioni tutte positive, con un voto medio di 7,6. Frank Nugent, scrivendo per \"The New York Times\", ne sottoline\u00f2 la fedelt\u00e0 al testo teatrale ed elogi\u00f2 cast e regia, pur ammettendo che forse il dramma era pi\u00f9 efficace sul palco. \"Variety\" espresse apprezzamenti sulla recitazione e sui tocchi di commedia nelle scene pi\u00f9 drammatiche. Leonard Maltin gli assegna tre stelle e mezza su cinque, definendolo un \"solido adattamento\" e \"teatrale, ma estremamente ben recitato e sorprendentemente fresco\"."}
{"id": "2750564", "revid": "1982", "url": "https://it.wikipedia.org/wiki?curid=2750564", "title": "Bombardamento di Napoli", "text": ""}
{"id": "2750567", "revid": "438678", "url": "https://it.wikipedia.org/wiki?curid=2750567", "title": "Nanny, la governante", "text": "Nanny, la governante (\"The Nanny\") \u00e8 un film del 1965, diretto da Seth Holt e tratto dal romanzo omonimo di Evelyn Piper (pseudonimo di Marryam Modell). Libro e film affrontano il tema dell'aborto clandestino.\nTrama.\nJoey Fane, un bambino di 10 anni, torna a casa dopo un soggiorno in un istituto nel quale era stato mandato in seguito all'uccisione della sorella, da lui presumibilmente commessa. Egli accusa la governante di volerlo uccidere, si rifiuta di mangiare tutto ci\u00f2 che lei cucina e si chiude spesso a chiave nella sua camera dalla quale a volte evade tramite la scala antincendio. La governante - \"Nanny\" - si \u00e8 sempre occupata di tutta la famiglia Fane, apparentemente con amore e devozione, ma, in pratica, nelle donne della famiglia, specialmente la madre di Joey, questo ha favorito lo sviluppo di personalit\u00e0 infantili e immature.\nTutti sono del parere che Joey sia profondamente disturbato e pericoloso, ma in seguito emerge che invece la persona da temere \u00e8 \u201cNanny\u201d..."}
{"id": "2750569", "revid": "287204", "url": "https://it.wikipedia.org/wiki?curid=2750569", "title": "4425 Bilk", "text": "4425 Bilk \u00e8 un asteroide della fascia principale. Scoperto nel 1967, presenta un'orbita caratterizzata da un semiasse maggiore pari a 2,3603903\u00a0UA e da un'eccentricit\u00e0 di 0,1639084, inclinata di 3,31115\u00b0 rispetto all'eclittica.\nL'asteroide \u00e8 dedicato al distretto di D\u00fcsseldorf dove sorgeva l'omonimo osservatorio costruito nel 1843 da Johann Benzenberg a D\u00fcsseldorf e distrutto durante i bombardamenti del 1943."}
{"id": "2750570", "revid": "438678", "url": "https://it.wikipedia.org/wiki?curid=2750570", "title": "The Secret Six", "text": "The Secret Six \u00e8 un film del 1931 diretto da George W. Hill: un gangster movie interpretato da Wallace Beery e da Lewis Stone; con Jean Harlow in uno dei suoi primi ruoli da protagonista femminile. Tra gli interpreti, anche un giovane Clark Gable.\nTrama.\nDopo aver eliminato la concorrenza, il contrabbandiere Louis \"Louie\" Scorpio si ritrova alle calcagna due giornalisti e un gruppo di sei imprenditori che cercano di smascherarlo.\nProduzione.\nIl film fu prodotto dalla Cosmopolitan Productions per la Metro-Goldwyn-Mayer (MGM) (controlled by Loew's Incorporated). I produttori furono lo stesso regista George W. Hill e Irving Thalberg che, come al solito non appare nei titoli e, di conseguenza, non viene accreditato.\nDistribuzione.\nDistribuito dalla Metro-Goldwyn-Mayer (MGM), il film - che ebbe una distribuzione internazionale - usc\u00ec nelle sale cinematografiche USA il 18 aprile 1931.\nNel 1932, fu distribuito in Irlanda (15 gennaio), in Danimarca (14 marzo, come \"De hemmelige 6\"), Giappone (in marzo). L'anno seguente, il 9 marzo, usc\u00ec in Portogallo con il titolo \"Os 6 Misteriosos\"."}
{"id": "2750572", "revid": "767487", "url": "https://it.wikipedia.org/wiki?curid=2750572", "title": "Paura d'amare (film 1935)", "text": "\"Paura d'amare (Dangerous)\" \u00e8 un film del 1935 diretto da Alfred E. Green.\nTrama.\nDon Bellows, un importante architetto di New York, \u00e8 fidanzato con la bella e ricca Gail Armitage quando incontra la disperata Joyce Heath, che un tempo era la giovane attrice pi\u00f9 promettente di Broadway. Don si sente profondamente in debito con Joyce, perch\u00e9 la sua interpretazione di Giulietta lo aveva ispirato a diventare un architetto.\nDurante la sua riabilitazione, Don si innamora dell'esuberante attrice. Joyce, convinta di essere distruttiva nei confronti di tutto e tutti, lo mette in guardia. Fermo nel volerla aiutare, Don rompe il fidanzamento con Gail e finanzia l'attrice in uno spettacolo di Broadway. Egli inoltre insiste nel volerla sposare la sera della prima rappresentazione, ma Joyce declina la proposta, nascondendo il fatto che \u00e8 gi\u00e0 sposata con Gordon Heath, un uomo che non ama pi\u00f9.\nJoyce va da Gordon e lo prega per ottonere il divorzio. Ma egli si rifiuta e in seguito ad un incidente automobilistico rimane paralizzato per tutta la vita. Anche lei rimane ferita e ci\u00f2 le impedisce di partecipare alla prima rappresentazione dello spettacolo che si traduce in un insuccesso. Don \u00e8 rovinato e quando scopre che Joyce lo ha ingannato, la accusa di essere una donna completamente egoista.\nJoyce medita il suicidio, ma scopre finalmente la verit\u00e0 nelle accuse di Don. Joyce ha un confronto con Don e, anche se lo ama veramente, gli raccomanda di ritornare da Gail e di sposarla. Lo spettacolo \u00e8 un successo e Joyce, ora pi\u00f9 responsabile, va a trovare Gordon e salva il suo matrimonio.\nProduzione.\nIl film fu prodotto dalla Warner Bros. Pictures.\nDistribuzione.\nDistribuito dalla Warner Bros. Pictures, il film usc\u00ec nelle sale cinematografiche degli Stati Uniti il 25 dicembre 1935."}
{"id": "2750574", "revid": "29203203", "url": "https://it.wikipedia.org/wiki?curid=2750574", "title": "Laodiceia", "text": ""}
{"id": "2750575", "revid": "29203213", "url": "https://it.wikipedia.org/wiki?curid=2750575", "title": "Apameia", "text": ""}
{"id": "2750576", "revid": "767487", "url": "https://it.wikipedia.org/wiki?curid=2750576", "title": "Peccato (film)", "text": "Peccato (\"Beyond the Forest\") \u00e8 un film del 1949 diretto da King Vidor e tratto dall'omonimo romanzo di Stuart Engstrand (1948). Si tratta dell'ultima pellicola della Warner Bros. con protagonista Bette Davis dopo essere stata licenziata dalla casa di produzione.\nTrama.\nRosa Moline \u00e8 un'avvenente casalinga sposata con Louis, medico condotto rispettato e benvoluto per il suo altruismo e la sua generosit\u00e0 da tutti gli abitanti di una cittadina del Wisconsin. La donna \u00e8 per\u00f2 insoddisfatta della sua modesta vita di provincia ed \u00e8 desiderosa di denaro e lusso. In seguito a un incidente nella foresta viene soccorsa da Neil Latimer, un ricco uomo d'affari di Chicago, proprietario di una villa sul lago non molto distante, e fra i due inizia una relazione sentimentale.\nAll'insaputa del marito, Rosa estorce denaro ai suoi pazienti per fuggire a Chicago dall'amante ma l'uomo le dice di essere in procinto di sposarsi con una donna ricca e pi\u00f9 giovane e lei delusa e furiosa torna a casa da Louis che nonostante tutto l'ama e la riprende con s\u00e9. Poco dopo la donna rimane incinta con viva gioia del medico. Rosa per\u00f2 \u00e8 sempre pi\u00f9 insofferente e continua a sognare un futuro pi\u00f9 agiato non curandosi affatto della sua gravidanza.\nSuccessivamente la coppia partecipa a una festa a cui viene invitato anche Neil che balla con Rosa e le confida di non essersi pi\u00f9 sposato, dichiarandole che solo lei \u00e8 la vera donna della sua vita e le propone di fuggire insieme per sposarla. Lei \u00e8 raggiante ma naturalmente non rivela all'amante di essere incinta per paura che lui cambi idea.\nIl colloquio viene per\u00f2 ascoltato da Sorren, un vecchio amico di Louis, il quale avverte Rosa di non fare ci\u00f2 che si \u00e8 preposta, altrimenti metter\u00e0 al corrente Neil della sua gravidanza.\nIl mattino dopo, in una battuta di caccia nella foresta a cui partecipano tutti gli invitati della sera prima, Rosa, che \u00e8 un'abile tiratrice, uccide con un colpo di fucile Sorren. Al processo che segue la donna viene per\u00f2 assolta poich\u00e9 la giuria, nel verdetto, giudica l'accaduto come un incidente di caccia.\nMa Rosa vuole a tutti i costi fuggire con Neil e cos\u00ec, al suo ritorno a casa, in preda all'ira, confessa al marito che Neil \u00e8 il suo amante da tempo e che lei ha ucciso volontariamente Sorren perch\u00e9 voleva rivelargli il suo stato. Louis, sconvolto e amareggiato, vuole per\u00f2 almeno suo figlio e intende obbligarla a portare a termine la gravidanza.\nRosa sembra assecondarlo ma durante una gita in macchina si getta dall'auto e poi gi\u00f9 lungo una scarpata, perdendo il bambino. Le ferite riportate poi si aggravano e sfociano in una peritonite. Louis cerca in tutti i modi di curarla ma la donna, durante una sua breve assenza per impegni lavorativi, pur delirante si trascina fino alla stazione ferroviaria.\nQuando il medico arriva \u00e8 troppo tardi: Rosa si accascia a terra, ormai senza vita, proprio davanti al treno che parte per Chicago."}
{"id": "2750578", "revid": "438678", "url": "https://it.wikipedia.org/wiki?curid=2750578", "title": "La signora Skeffington", "text": "\"La signora Skeffington (Mr. Skeffington)\" \u00e8 un film del 1944 diretto da Vincent Sherman, tratto dal romanzo \"Mr Skeffington\" di Elizabeth von Arnim\nTrama.\n1914. Fanny Trellis, donna famosa per la sua bellezza e per i numerosi pretendenti, \u00e8 molto affezionata a suo fratello Trippy e farebbe qualsiasi cosa per aiutarlo. Fanny scopre che Trippy ha sottratto del denaro al suo datore di lavoro, l'uomo d'affari ebreo Job Skeffington, e lo sposa per salvare il fratello. Trippy, motivato da pregiudizi tra i quali l'avversione nei confronti di Skeffington per il fatto che \u00e8 un ebreo, parte per andare a combattere in Francia durante la Prima Guerra Mondiale.\nNel frattempo Fanny d\u00e0 alla luce una bambina, alla quale viene dato lo stesso nome della madre. Poco tempo dopo, Trippy muore in guerra, e Fanny vede il marito come il responsabile della disgrazia e decide di lasciarlo. A questo punto la donna comincia a condurre una vita mondana piuttosto libertina, circondata da un quartetto prediletto di giovani pretendenti. Rimasto solo, Job si consola con le sue segretarie. Quando Fanny lo scopre, lo ripudia, non considerando il fatto che la sua condotta non \u00e8 da meno. La piccola Fanny, molto pi\u00f9 affezionata al padre che non alla madre, prega Skeffington di portarla con s\u00e9 in Europa. Inizialmente titubante, soprattutto per i pregiudizi che i due incontrerebbero all'estero, in quanto ebrei, Skeffington decide infine di acconsentire. Fanny \u00e8 ben felice di liberarsi dalla responsabilit\u00e0 di crescere una figlia e rimane cos\u00ec a godersi la met\u00e0 della fortuna lasciatale generosamente dal marito, senza pi\u00f9 preoccuparsi dei due.\nCon grande stupore e invidia dei suoi conoscenti (soprattutto le donne) il passare degli anni non scalfisce minimamente la sua bellezza, ma quando Fanny si ammala di difterite, il suo aspetto ne rimane devastato. Durante una festa alla quale invita i suoi vecchi amanti (e le loro mogli), i primi rimangono scioccati e le seconde rinfrancate, lasciandola profondamente turbata. Ironia della sorte, il suo ultimo giovane pretendente, Johnny Mitchell, si innamora della figlia, appena tornata dall'Europa a causa della presa di potere dei nazisti. I due si sposano e lasciano Fanny improvvisamente sola.\nIl cugino di Fanny, George Trellis, che \u00e8 sempre stato testimone del singolare egocentrismo di Fanny, d'improvviso le riconduce a casa il marito. I nazisti hanno sottratto a Skeffington ogni suo avere ed egli deve ora fare appello alla generosit\u00e0 di Fanny. L'orgoglio quasi impedisce a Fanny di ricevere il marito ma, quando finalmente si decide a farlo accomodare in salotto per l'incontro, lui le si avvicina e, inciampando, cade rivelando che, tra le sofferenze subite in Germania, vi \u00e8 anche la perdita della vista. Fanny, singhiozzando con compassione, si precipita ad abbracciarlo. Lo prende sotto il braccio e lo guida per le scale dicendo alla cameriera che il signor Skeffington \u00e8 tornato a casa. Egli, tanto tempo addietro, aveva detto a Fanny che \u201cuna donna \u00e8 bella quando \u00e8 amata\u201d, e questa frase Fanny ripete quando il cugino, colpito dal suo nuovo atteggiamento, le dice che \u201cnon \u00e8 mai stata pi\u00f9 bella\u201d. E finalmente ella comprende una grande verit\u00e0 sull'amore."}
{"id": "2750580", "revid": "1123126", "url": "https://it.wikipedia.org/wiki?curid=2750580", "title": "Thyateira", "text": ""}
{"id": "2750581", "revid": "767487", "url": "https://it.wikipedia.org/wiki?curid=2750581", "title": "Perdutamente tua", "text": "Perdutamente tua (\"Now, Voyager\") \u00e8 un film del 1942 diretto da Irving Rapper.\nIl soggetto, tratto dal romanzo \"Now, Voyager\" del 1941 di Olive Higgins Prouty, riguarda l'emancipazione di una donna e la sua storia d'amore che non pu\u00f2 essere coronata pienamente. Lui, infatti, \u00e8 sposato ma poi l'adulterio che si compie \u00e8 anche la via attraverso la quale sua figlia vince i problemi psicologici causati dai conflitti tra i suoi genitori. \nProuty prese in prestito il titolo \"Now, voyager\" dalla poesia di Walt Whitman \"The untold want\" che nella sua intierezza recita:\n\" The untold want by life and land ne'er granted,\nNow, voyager, sail thou forth, to seek and find \"\nTrama.\nCharlotte Vale \u00e8 una zitella repressa e poco attraente la cui vita \u00e8 dominata dalla madre tiranna, una vedova aristocratica di Boston, il cui dominio emotivo sulla figlia ha portato Charlotte a una totale assenza di fiducia in se stessa. Temendo che Charlotte sia sull'orlo di un esaurimento nervoso, la cognata Lisa invita lo psichiatra Dr. Jaquith per un consulto ed egli raccomanda un soggiorno nella sua casa di cura.\nLontana dalla madre, Charlotte si trasforma in una donna elegante e seducente. Lo psichiatra, poi, suggerisce un viaggio in crociera prima del ritorno a casa. A bordo della nave, Charlotte incontra Geremia Duvaux Durrance, un uomo sposato che sta viaggiando con i suoi amici Deb e Frank McIntyre. \u00c8 da loro che Charlotte scopre la devozione di Jerry per la sua giovane figlia Tina, motivo per il quale non si decide a divorziare dalla moglie, donna manipolatrice e gelosa che impedisce a Jerry di impegnarsi a fondo nella sua carriera di architetto, nonostante la grande passione che egli abbia per questa professione.\nUna volta fatta amicizia, i due decidono di partecipare insieme alla gita organizzata dalla crociera a Rio de Janeiro, quando la loro auto rimane in panne. La mancanza di navi in partenza permetter\u00e0 ai due di trascorrere altri cinque giorni insieme prima che Charlotte prenda il volo per Buenos Aires per riprendere la crociera. Anche se ormai sono innamorati l'uno dell'altra, decidono che sia meglio non rivedersi pi\u00f9.\nQuando arriva a casa, la famiglia di Charlotte \u00e8 sbalordita dai radicali cambiamenti nel suo aspetto e nel comportamento. Sua madre \u00e8 decisa a riprendere il controllo della figlia, ma Charlotte vuole mantenere l'indipendenza conquistata. Il ricordo dell'amore di Jerry contribuisce a darle la forza di cui ha bisogno per mantenere il proposito.\nCharlotte si fidanza con il ricco e affermato vedovo Elliot Livingston, ma dopo un incontro casuale con Jerry, in cui scopre che \u00e8 ancora innamorata di lui, rompe il fidanzamento, per la qual cosa ha una violenta lite con la madre, che si arrabbia a tal punto da avere un attacco di cuore e muore. Sentendosi colpevole e sconvolta, Charlotte ritorna alla casa di cura.\nDepressa e scossa, incontra Christine detta Tina, una bambina solitaria e infelice che le ricorda molto se stessa; entrambe hanno desiderato di essere amate dalle loro madri. Charlotte sa che la ragazzina \u00e8 la figlia di Jerry; infatti fu lei stessa a consigliare il padre di portarla nella stessa casa di cura che a lei diede tanto giovamento. Con il permesso del Dr. Jaquith, si prende cura personalmente di Tina. Una volta ottenuti dei miglioramenti, Charlotte fa ritorno alla sua casa di Boston portandola con s\u00e9.\nJerry e il dottor Jaquith si recano in casa Vale e Jerry \u00e8 lieto di vedere i cambiamenti intervenuti in sua figlia. Il dottor Jaquith, dopo un iniziale disappunto, consente a Charlotte di tenere Tina, con la rassicurazione che il rapporto con Jerry rimarr\u00e0 platonico. Charlotte confida a Jerry che Tina \u00e8 come un dono per lei da parte dell'uomo che ama e un modo per essergli vicina. Quando Jerry le chiede se \u00e8 felice, ella risponde che c'\u00e8 molta ricchezza nella sua vita e se anche non \u00e8 tutto ci\u00f2 che avrebbe voluto, aggiunge: \"Oh, Jerry, non chiediamo la luna... abbiamo gi\u00e0 le stelle\".\nProduzione.\nLa produzione aveva inizialmente proposto un ventaglio di possibili protagoniste che comprendeva Irene Dunne, Norma Shearer e Ginger Rogers.. Quando Bette Davis fu informata del progetto si spese affinch\u00e9 potesse essere lei ad interpretare Charlotte. Una volta ottenuto il ruolo la Davis si applic\u00f2 come non mai perch\u00e9 il suo personaggio potesse essere credibile ed efficace. Collabor\u00f2 con il costumista Orry-Kelly, per suggerire e scegliere gli abiti adatti per descrivere la metamorfosi che il personaggio avrebbe subito nel corso della storia.\nAltrettanto importante fu, ovviamente, la scelta del protagonista maschile. Il ruolo venne assegnato all'attore austriaco Paul Henreid. Quando si tratt\u00f2 di sceglierne il look, fu decisivo l'intervento di Bette Davis che bocci\u00f2 come inadatta la brillantina per il suo partner, facendo cadere la scelta su una capigliatura pi\u00f9 naturale..\nLe vicende belliche impedirono di ambientare in Europa (e in particolare in Italia secondo le indicazioni dell'autrice) il viaggio all'estero nel quale nasce la storia tra Charlotte e Jerry. Gli esterni brasiliani sono tratti da filmati di repertorio mentre tutti gli altri esterni effettivamente girati con il cast riguardano la California e comprendono anche la San Bernardino National Forest.\nPer anni sia la Davis che Henreid si sono attribuiti la paternit\u00e0 del piccolo rituale che Jerry compie pi\u00f9 volte nel film quando accende due sigarette insieme e poi ne porge una a Charlotte. Un gesto di complicit\u00e0 ed intimit\u00e0 che assume un'importanza simbolica notevole e che entrambi attribuivano ad una propria intuizione avuta durante le prove sul set. Peccato per entrambi che le bozze di sceneggiatura di Casey Robinson conservate negli archivi della University of Southern California gi\u00e0 contengano la descrizione di questa scena, nient'affatto improvvisata n\u00e9 inserita all'ultimo momento. Ciononostante questa scena rimase a lungo come un marchio indelebile di Bette Davis che lei ha sempre spacciato per \"suo\".\nIl film fu molto apprezzato all'epoca, come ancora oggi, per il coraggio con il quale affronta temi come l'emancipazione femminile, la salute psichica nella fase adolescenziale e l'adulterio in una societ\u00e0 che non aveva ancora aperto al divorzio.\nDistribuzione.\nIl copyright del film, richiesto dalla Warner Bros. Pictures, Inc., fu registrato il 31 ottobre 1942 con il numero LP11662.\nDate di uscita tratte da IMDb:"}
{"id": "2750584", "revid": "767487", "url": "https://it.wikipedia.org/wiki?curid=2750584", "title": "Ombre malesi", "text": "\"Ombre malesi (The Letter)\" \u00e8 un film del 1940 diretto da William Wyler.\nTratto dal racconto \"La lettera\" e dall'omonimo dramma, entrambi di William Somerset Maugham, \u00e8 il remake di \"The Letter\" del 1929.\nTrama.\nLeslie Crosbie \u00e8 la moglie di un imprenditore inglese che gestisce una piantagione di gomma in Malesia. Una sera la donna uccide a colpi di pistola un uomo che uno dei suoi servitori riconosce come Geoff Hammond. Leslie chiede al servitore di andare a chiamare il marito Robert, che sta lavorando in una delle piantagioni e che raggiunge subito la moglie, dopo aver convocato il proprio avvocato e un ispettore della polizia britannica. Leslie riferisce loro di aver ucciso Hammond per salvare il proprio onore, dopo che l'uomo aveva tentato di sedurla con la forza.\nL'iter giudiziario prevede che Leslie venga posta in stato d'arresto e trascorra alcuni giorni in prigione a Singapore, in attesa del processo per omicidio. Tutti ritengono che abbia agito eroicamente, con l'eccezione del suo avvocato, Howard Joyce, che sembra avere dei dubbi sulle reali motivazioni. Tali sospetti appaiono giustificati quando Ong Chi Seng, impiegato nel suo studio legale, mostra a Joyce la copia di una lettera scritta da Leslie il giorno in cui uccise Hammond, in cui lo informava che sarebbe stata a casa da sola quella sera e che lo aspettava. Ong Chi Seng riferisce che la lettera \u00e8 nelle mani della vedova di Hammond, una donna eurasiatica che vive nel quartiere cinese della citt\u00e0. Di fronte alle prove schiaccianti, Leslie \u00e8 costretta a confessare a Joyce l'uccisione a sangue freddo di Hammond, ma la donna manipola abilmente l'avvocato proponendogli un accordo per il riacquisto della lettera.\nNon essendoci altre alternative, la somma necessaria viene prelevata dai fondi personali di Robert Crosbie, ad insaputa di quest'ultimo. Joyce affida il denaro a Leslie, che dovr\u00e0 consegnarlo personalmente alla vedova di Hammond, avendo quest'ultima preteso questa condizione al fine di poter vedere di persona la donna che le ha ucciso il marito. Ottenuta la lettera, Leslie \u00e8 assolta.\nDurante una festa dopo il processo, quando Robert annuncia che ha intenzione di destinare i propri fondi all'acquisto di una piantagione di gomma a Sumatra, Leslie e Joyce sono costretti a rivelargli che i suoi risparmi sono stati utilizzati per la difesa di Leslie, a causa dell'esistenza della lettera. Dopo aver chiesto di vedere la lettera, Robert \u00e8 sconvolto apprendendo che Hammond \u00e8 stato l'amante di sua moglie per anni e che lei lo ha ucciso per gelosia, ma si offre di perdonarla se lei giurer\u00e0 di amarlo ancora. Non avendo potuto mentire al marito ed avendo confessato di amare ancora l'uomo che ha ucciso, Leslie vaga in uno stato di stordimento emotivo in giardino al chiaro di luna, quasi consapevole che qualcuno la sta aspettando: sulla soglia trova un pugnale che la vedova Hammond, nascosta nei pressi con un complice, ha lasciato come invito a uccidersi: quando per\u00f2 Leslie tenta di sottrarsi alla vendetta, viene uccisa, pugnalata dall'uomo."}
{"id": "2750586", "revid": "438678", "url": "https://it.wikipedia.org/wiki?curid=2750586", "title": "Piccole volpi", "text": "\"Piccole volpi (The Little Foxes) \" \u00e8 un film del 1941 diretto da William Wyler.\nTrae origine dall'opera teatrale \"The Little Foxes\" di Lillian Hellman che and\u00f2 in scena in prima il 15 febbraio 1939 al National Theatre di Broadway con Tallulah Bankhead, Carl Benton Reid, Patricia Collinge e Dan Duryea arrivando a 410 recite.\nNel 1946 la stessa autrice Lillian Hellman scrisse \"Another part of the forest\" che racconta come \u00e8 nata la fortuna della famiglia Hubbard durante la guerra civile. Da questa opera nel 1948 venne realizzato il film \"Un'altra parte della foresta\" che quindi pu\u00f2 essere considerato un prequel.\nTrama.\nRegina Hubbard Giddens lotta per la ricchezza e la libert\u00e0 in un contesto sociale nei primi anni del Novecento dove i figli maschi sono considerati esclusivi eredi legittimi dei patrimoni di famiglia. Tant'\u00e8 che i fratelli di Regina, Benjamin e Oscar, sono ricchi e indipendenti, mentre lei deve fare affidamento sul sostegno del marito Horace, malato e peraltro privo di ambizioni economiche.\nSposato con la sua tanto denigrata e alcolizzata moglie Birdie, esclusivamente per l'acquisizione delle piantagioni di cotone della sua famiglia, Oscar vuole unire le forze con Benjamin per costruire un grosso cotonificio. Avendo bisogno di un supplemento di 75.000 dollari da investire nel progetto, cercano di coinvolgere anche la sorella per far leva sul marito. Oscar propone inizialmente un matrimonio tra suo figlio Leo e la figlia di Regina \u2013 Alexandra, cugini di primo grado, come mezzo per convincere meglio il cognato, ma Horace e Alexandra si oppongono. Quando Regina chiede esplicitamente e con insistenza a Horace i soldi per entrare nell'affare, lui si rifiuta e Leo, sotto pressione del padre e dello zio, sottrae di nascosto delle obbligazioni a Horace dalla cassetta di sicurezza presso la banca in cui lavora. Horace scopre il furto, lo comunica alla moglie e quest'ultima, al fine di acquisire un'importante quota nell'investimento, trama di ricattare i fratelli. Ma Horace, per reazione all'avidit\u00e0 della moglie con la quale i rapporti si sono guastati da lungo tempo, sosterr\u00e0 che le obbligazioni erano state prestate a Leo, con conseguente estromissione definitiva di Regina dall'affare. All'improvviso Horace ha un attacco di cuore, favorito dall'incuria volontaria di lei, cos\u00ec egli muore senza che nessuno sappia le sue intenzioni, permettendo a Regina di ricattare i fratelli.\nSeguir\u00e0 la fuga da casa di Alexandra con il giornalista David, suo innamorato, per il disgusto provato a causa degli eventi di cui comincia a rendersi conto a seguito della morte del padre.\nVersioni italiane.\nDi questo film esistono due versioni italiane, ossia l'originale eseguito dalla CDC negli anni quaranta (con Bette Davis stranamente doppiata da Evi Maltagliati anzich\u00e9 da una delle sue voci ufficiali: Lydia Simoneschi e Andreina Pagnani) e un ridoppiaggio televisivo anni settanta a cura della CVD con dialoghi di Alberto Toschi e direzione del doppiaggio di Gianni Bonagura. Il DVD utilizza per l'audio italiano la seconda versione, essendo evidentemente la prima di difficile se non impossibile reperimento.\nIl ridoppiaggio datato 1973 si rese necessario, perch\u00e9 nella prima edizione uscita nel 1948 dove venne scritturata dalla CDC l'attrice di teatro Evi Maltagliati, il film era stato tagliato di oltre 20 minuti."}
{"id": "2750591", "revid": "1983214", "url": "https://it.wikipedia.org/wiki?curid=2750591", "title": "4-isopropiltoluene", "text": "Il 4-isopropiltoluene, o \"p\"-cimene (leggi \"para\"-cimene), \u00e8 un idrocarburo, composto aromatico correlato ai monoterpeni presente in molti oli essenziali in particolare in quelli di cumino e timo.\nEsistono due isomeri geometrici di posizione meno comuni: \"o\"-cimene, in cui i gruppi alchilici sono orto-sostituiti, e \"m\"-cimene, in cui sono meta-sostituiti. Il \"p\"-cimene \u00e8 l'unico isomero naturale.\nIl \"p\"-cimene \u00e8 un legante comune in composti di coordinazione con il rutenio. Il composto capostipite \u00e8 il [(\u03b76-cimene)RuCl2]2. Questo composto \u00e8 preparato facendo reagire il tricloruro di rutenio con il terpene \u03b1-fellandrene. \u00c8 noto anche il composto corrispondente con l'osmio."}
{"id": "2750594", "revid": "125835707", "url": "https://it.wikipedia.org/wiki?curid=2750594", "title": "Discografia di Povia", "text": "Questa voce contiene l'intera discografia di Povia."}
{"id": "2750595", "revid": "149587", "url": "https://it.wikipedia.org/wiki?curid=2750595", "title": "Friedersdorf (Sassonia-Anhalt)", "text": ""}
{"id": "2750597", "revid": "122650448", "url": "https://it.wikipedia.org/wiki?curid=2750597", "title": "Massimo Baldini (filosofo)", "text": "Biografia.\nFiglio dello storico Carlo Baldini, laureato in Pedagogia presso l'Universit\u00e0 degli Studi di Firenze nel 1969, nel 1970 \u00e8 stato nominato assistente incaricato di Filosofia (l'insegnamento era tenuto da Dario Antiseri) presso la Facolt\u00e0 di Magistero dell'Universit\u00e0 degli Studi di Siena. Nel 1975 \u00e8 diventato professore incaricato di \u201cStoria del pensiero scientifico\u201d presso la Facolt\u00e0 di Lettere e Filosofia dell'Universit\u00e0 degli Studi di Perugia. Nel 1980 ha vinto il concorso di professore di prima fascia di \u201cFilosofia del linguaggio\u201d ed \u00e8 stato chiamato dall'Universit\u00e0 di Bari alla Facolt\u00e0 di Lettere e Filosofia. Ha insegnato anche presso l'Universit\u00e0 degli Studi di Roma \u201cLa Sapienza\u201d nella Facolt\u00e0 di Medicina. \u00c8 stato direttore del Dipartimento di Filosofia e dell'Istituto di Filosofia presso la Facolt\u00e0 di Scienze della formazione all'Universit\u00e0 degli Studi di Perugia e direttore della sezione di Storia della medicina del Dipartimento di Patologia presso l'Universit\u00e0 degli Studi di Roma \u201cLa Sapienza\u201d.\nNel 1999 \u00e8 stato chiamato dalla Libera universit\u00e0 internazionale degli studi sociali Guido Carli di Roma per coprire la cattedra di \"Semiotica\". Qui ha insegnato anche \u201cTeoria e tecniche del linguaggio giornalistico e radiotelevisivo\u201d (dal 2004), \u201cSemiotica dei linguaggi specialistici\u201d (che avrebbe dovuto iniziare nel 2009). Presso la LUISS ha inoltre rivestito numerosi incarichi accademici: preside della Facolt\u00e0 di Scienze Politiche (da giugno 2007); coordinatore del corso di laurea magistrale in \u201cComunicazione politica, economica e istituzionale\u201d (dal 2004), direttore della Scuola superiore di giornalismo (dal 2007) e direttore del Master di primo livello in \u201cEconomia, gestione e marketing dei turismi e dei beni culturali\u201d (dal 2004). In precedenza, \u00e8 stato vice preside della Facolt\u00e0 di Scienze Politiche (2000-2006), direttore del Dipartimento di Scienze storiche e socio-politiche (2006-2007), direttore del Centro di ricerche sulla comunicazione (2003-2007).\nTre sono stati gli ambiti di ricerca che pi\u00f9 di altri Massimo Baldini ha coltivato: la filosofia della scienza (con una particolare attenzione al pensiero dell'epistemologo Karl R. Popper, di cui ha curato anche alcune opere in edizione italiana), la filosofia del linguaggio, la semiotica della moda. A partire dagli anni Settanta, Massimo Baldini ha dedicato numerosi lavori all'epistemologia contemporanea, cogliendone le possibili applicazioni alla medicina, alla storia della scienza, alla pedagogia e, infine, alla filosofia politica. Parallelamente, ha rivolto i suoi interessi anche alla storia della scienza e, in particolare, alla storia della medicina. Un'attenzione particolare \u00e8 stata dedicata ai nessi che intercorrono tra l'epistemologia e la filosofia della politica: sulla scorta delle riflessioni popperiane, ha riletto il pensiero utopico sia nella sua dimensione storica che in quella teorica.\nL'altro grande interesse filosofico di Massimo Baldini \u00e8 stata la filosofia del linguaggio. In particolare ha studiato le tesi dei semanticisti generali, un movimento nato negli Stati Uniti tra le due guerre mondiali e di cui si era occupato per primo in Italia negli anni Cinquanta Francesco Barone. L'interesse per la filosofia del linguaggio si \u00e8 declinato anche in chiave storica: e alla storia della comunicazione Massimo Baldini ha dedicato numerose opere. Inoltre, gli studi sulla filosofia del linguaggio si sono incentrati sull'analisi di alcuni linguaggi specialistici: quello della pubblicit\u00e0, quello dei mistici, quello della pubblica amministrazione, quello dei giornalisti, nonch\u00e9 il tema correlato del silenzio. Tutti questi linguaggi, sono stati studiati nelle prospettive dell'oscurit\u00e0 e della chiarezza, e dell'oggettivit\u00e0 (soprattutto con riferimento al contesto dell'informazione).\nA partire dalla fine degli anni Novanta, infine, gli interessi di Massimo Baldini si sono incentrati sul tema della moda, che egli ha studiato dal punto di vista storico e semiotico, e nelle diverse componenti della moda vestimentaria e della moda capelli. Tutta l'attivit\u00e0 di ricerca di Massimo Baldini \u00e8 confluita in numerose opere individuali e collettive, curatele, introduzioni e prefazioni a testi italiani e stranieri, traduzioni, nonch\u00e9 nella collaborazione stabile con alcune case editrici e riviste scientifiche. In particolare, presso l'editore Armando (Roma) ha diretto le collane \"Temi del nostro tempo\", \"I maestri del liberalismo\", \"Moda e mode\", \"I linguaggi della comunicazione\"; presso l'editore Rubbettino (Soveria Mannelli) la collana \"Biblioteca austriaca\" (con Dario Antiseri, Lorenzo Infantino e Sergio Ricossa).\nMenzione a parte merita poi il ricordare che Baldini \u00e8 stato ed \u00e8 rimasto nel corso dei decenni un grande estimatore e diffusore dell'opera del concittadino grevigiano Domenico Giuliotti, il \"poeta-mistico\" o \"profeta\" Giuliotti, del quale il nostro ha riedito alcune delle sue maggiori opere per lo pi\u00f9 per conto delle edizioni Logos di Roma, oltre a dedicare al medesimo alcune raccolte di saggi come \"\"Il pi\u00f9 santo dei ribelli. Scritti su Domenico Giuliotti\" (1981)\" oppure \"Giuliotti. Cristiano controcorrente\" (ed. EMP, 1996), senza contare i volumetti preparati per conto della preziosa casa editrice La Locusta di Vicenza, a partire dal 1977, in consonanza agli interessi espressisi e sviluppatisi soprattutto a partire dagli anni ottanta, quelli che afferivano ai connotati e alle 'modalit\u00e0' del linguaggio dei mistici, o alle relazioni intercorrenti fra le dimensioni del silenzio-parola-Parola di Dio-ascolto.\n\u00c8 stato altres\u00ec membro del Comitato Nazionale per la Bioetica; membro del comitato scientifico delle riviste \"L'Arco di Giano\", \"'Nuova civilt\u00e0 delle macchine\", \"Desk\".\nMor\u00ec a causa di un infarto mentre si trovava a cena con alcuni colleghi universitari. Nel 2012 per la casa editrice Rubbettino \u00e8 uscito il libro \"La responsabilit\u00e0 del filosofo. Studi in onore di Massimo Baldini\" a cura di Dario Antiseri con saggi di amici, colleghi, collaboratori e studenti per ricordare la figura intellettuale e morale di Massimo Baldini a quattro anni dalla scomparsa. Partecipano all'antologia Tullio De Mauro e Derrick de Kerckhove. Il primo maggio 2013 \u00e8 stata inaugurata a Greve in Chianti la \"Biblioteca comunale \"Carlo e Massimo Baldini\"\".\nSulla filosofia del linguaggio.\nSecondo Baldini scopo del filosofo e della sua filosofia \u00e8 essere chiari: scrisse infatti \u00abl'accusa che pi\u00f9 frequentemente viene rivolta alle opere dei filosofi \u00e8 quella dell'illegibilit\u00e0\u00bb. I filosofi come dimostra nel suo \"Contro il filosofese\" e nel \"Elogio dell'oscurit\u00e0 e della chiarezza\" non seguono sempre questa missione ed in alcuni casi sembra usino volutamente un linguaggio \"oscuro\" ed incomprensibile. Tre dei filosofi pi\u00f9 oscuri secondo Baldini, che ricalca in questo anche il giudizio di Schopenhauer, sono stati Fichte, Hegel e Schelling. Parlando di Hegel, Baldini riporta il giudizio di uno scritto di Alexandre Koyr\u00e9 che definisce la lingua di Hegel \"incomprensibile e intraducibile\".\nCitando inoltre il giudizio di Popper scrive: \u00abTroppo spesso, secondo Popper, i filosofi vengono meno alla virt\u00f9 della chiarezza. Con l'oscurit\u00e0 sovente mascherano le tautologie e le banalit\u00e0 che infiorettano i loro discorsi\u00bb. Henri Bergson cita l'esempio di Cartesio, di Nicolas Malebranche e di molti altri filosofi francesi mostrando che idee molto raffinate e profonde possono essere espresse nel linguaggio ordinario anzich\u00e9 con circonlocuzioni e ridondanze e termini che sono causa di equivoci. Baldini afferma che \u00abl'oscurit\u00e0 in filosofia \u00e8, dunque, il modo migliore per fingere di spacciare pensieri, mentre si sta solo spacciando parole, \u00e8 una maschera che cela spesso il vuoto di pensiero o la banalit\u00e0 dei pensieri\u00bb. Nonostante tutto secondo Baldini, non bisogna giudicare frettolosamente un filosofo, definendolo \"oscuro\", a volte pu\u00f2 essere una carenza della nostra conoscenza che ci porta a respingere come vuoto suono, parole che invece, hanno il loro preciso significato.\nScrivere la filosofia in maniera chiara pu\u00f2 avere le sue difficolt\u00e0, Nietzsche infatti afferma che \u00abci vuole meno tempo ad imparare a scrivere nobilmente che chiaramente\u00bb e Ludwig Wittgenstein che celebra a pi\u00f9 riprese la chiarezza, fa autocritica ammettendo in una sua lettera a Russell che il suo \"Tractatus logico-philosophicus\" \u00ab\u00e8 tremendamente oscuro\u00bb. Quanti celebrano la chiarezza in filosofia, sanno bene che ogni lettore di testi filosofici deve fare proprio il consiglio che Wittgenstein dava a Bertrand Russell, quando questi si lamentava con lui dell'oscurit\u00e0 del trattato, gli scrisse: \u00abNon credere che tutto ci\u00f2 in cui tu sei capace di capire consista di stupidaggini\u00bb. Invece, un personaggio che volutamente, secondo Baldini, tendeva a non farsi capire e a sopraffare linguisticamente (\u00abfra gli applausi di ammirazione\u00bb) i suoi ascoltatori, \u00e8 stato Armando Verdiglione.\nChi si avventurava nelle sue opere, fa rilevare il filosofo, si imbatteva in frasi tipo questa: \u00ab\"Sono tratto da un demone a dire, a fare, a scrivere sempre fra oriente e occidente e fra nord e sud. Senza luogo della parola. Questo demone \u00e8 il colore del punto, dello specchio, dello sguardo, della voce: la moneta stessa. Punto, sembiante, oggetto scientifico, \u00e8 indotto dalla pulsione, dall'instaurazione della domanda, dove l'offerta \u00e8 il pleonasmo\"\u00bb, ed ancora: \u00ab\"Ecco questo primo rinascimento. Primo in quanto procede dal secondo, ovvero dall'originario. Secondo dunque non in senso ordinale, non in nome del nome. Non \u00e8 neppure nuovo, perch\u00e9 non parte dalla corruzione per arrivare all'utopia\"\u00bb. \"Oscuro superlinguaggio\" e \"gargarismi linguistici e semantici\" sono secondo Baldini il risultato della \"verdiglionite\" ovvero di chi si muove \"sui sentieri del filosofese\". Secondo Baldini quindi la difficolt\u00e0 di esprimere alcuni profondi pensieri filosofici non dovrebbe essere amplificata, \u00e8 vero che ci sono pensieri filosofici difficili da esprimere in modo semplice, ma \u00e8 pur vero che il filosofo che desidera trasmettere la propria filosofia, dovrebbe fare un onesto sforzo affinch\u00e9 essa sia quanto pi\u00f9 possibile comprensibile al proprio uditorio."}
{"id": "2750599", "revid": "287204", "url": "https://it.wikipedia.org/wiki?curid=2750599", "title": "Complesso internazionale del tennis e squash Khalifa", "text": "Il Complesso internazionale del tennis e squash Khalifa () \u00e8 un impianto tennistico situato a Doha, Qatar, di propriet\u00e0 della Federazione tennistica qatariota. La costruzione del complesso \u00e8 stata terminata nel 1992 e dall'anno successivo ospita il Qatar Open ATP, torneo di tennis maschile di categoria prima ATP World Series, poi ATP International Series e ATP Tour 250. Nell'impianto si tiene anche il Qatar Ladies Open, torneo femminile di categoria Tier I, disputato dal 2001 al 2007 e poi di nuovo dal 2011, quando viene promosso a torneo Premier. \nDal 2008 al 2010 ha ospitato inoltre il torneo di fine anno del WTA Tour chiamato WTA Tour Championships. L'impianto \u00e8 dotato di ventisette campi in cemento e di un campo centrale la cui capienza nel 2008 \u00e8 stata portata da 4.106 a 6.911 persone."}
{"id": "2750601", "revid": "241195", "url": "https://it.wikipedia.org/wiki?curid=2750601", "title": "Para-cimene", "text": ""}
{"id": "2750608", "revid": "2111283", "url": "https://it.wikipedia.org/wiki?curid=2750608", "title": "Bacino di Pavana", "text": "Il bacino di P\u00e0vana \u00e8 un piccolo lago artificiale dell'Appennino tosco emiliano, collocato in provincia di Pistoia al confine con quella di Bologna.\nL'invaso di P\u00e0vana, che prende il nome dalla omonima frazione del comune sparso di Sambuca Pistoiese, fu realizzato nel 1925 dalle Ferrovie dello Stato tramite una diga in cemento armato, ad archi multipli, alta 54\u00a0m. Il bacino raccoglie parte delle acque dell'alto Reno tramite l'immissario Limentra di Sambuca e tramite una galleria sotterranea di 2.691\u00a0m. che vi convoglia le acque del Reno raccolte nell'invaso di Molino del Pallone.\nIl bacino di scarica poi tramite condotta sotterranea le proprie acque nel ben pi\u00f9 vasto lago di Suviana, che fu ultimato nel 1935 e dove fu costruita una centrale idroelettrica destinata soprattutto ad alimentare elettricamente la ferrovia Porrettana. Rispetto ai quattro invasi artificiali realizzati (gli altri sono il lago del Brasimone e il piccolo lago di Santa Maria), il bacino di P\u00e0vana \u00e8 il minore per volume e per superficie.\nIl bacino \u00e8 formato dal torrente Limentra di Sambuca (o Limentra Occidentale), che ne \u00e8 anche emissario e confluisce pochi chilometri dopo nel fiume Reno; la sponda sinistra appartiene alla Toscana (comune di Sambuca Pistoiese) mentre quella destra segna il confine della regione con l'Emilia-Romagna. Inoltre sulla sua sponda destra termina il Parco regionale dei laghi di Suviana e Brasimone, quindi l'invaso di Pavana ne segna il confine, pur non facendone parte.\nLa posizione molto incassata nel fondo di una stretta valle ha impedito finora un adeguato sfruttamento turistico del lago, che pure \u00e8 meta di escursionisti e di pescatori."}
{"id": "2750610", "revid": "339392", "url": "https://it.wikipedia.org/wiki?curid=2750610", "title": "Hot Bird 7A", "text": ""}
{"id": "2750612", "revid": "339392", "url": "https://it.wikipedia.org/wiki?curid=2750612", "title": "Hot Bird 9A", "text": ""}
{"id": "2750615", "revid": "7", "url": "https://it.wikipedia.org/wiki?curid=2750615", "title": "Lorenzo de Angelis", "text": ""}
{"id": "2750617", "revid": "716642", "url": "https://it.wikipedia.org/wiki?curid=2750617", "title": "Moadon Kaduregel Hapoel Be'er Sheva", "text": "Il Moadon Kaduregel Hapoel Be'er Sheva () \u00e8 una societ\u00e0 calcistica israeliana con sede nella citt\u00e0 di Be'er Sheva, militante nella Ligat ha'Al, la massima serie del campionato di calcio israeliano.\nStoria.\nFondato nel 1949, un anno dopo l'indipendenza d'Israele, il club \u00e8 stato promosso per la prima volta in Liga Leumit (all'epoca massima serie) nel 1965. Nel 1968-69 si \u00e8 piazzato una posizione al di sopra della zona retrocessione. La stagione successiva non \u00e8 riuscito ad evitare la retrocessione, piazzandosi all'ultimo posto e ritornando in \"Liga Alef\".\nL'Hapoel \u00e8 stato nuovamente promosso dopo un solo anno di permanenza tra i cadetti. Dopo una lenta progressione dei risultati, la met\u00e0 degli anni settanta coincide con il miglior periodo della storia della squadra; arriva infatti la vittoria di due Campionati israeliani consecutivi, nel 1974-75 e 1975-76. Tuttavia, essendo la Federazione calcistica d'Israele stata estromessa dalla confederazione calcistica asiatica pochi anni prima, e poich\u00e9 l'aggregazione alla UEFA \u00e8 avvenuta solo nel 1994, il club non ha disputato alcuna competizione internazionale.\nUn anno dopo la conquista del secondo titolo, l'Hapoel ha perso molte posizioni, piazzandosi appena sopra la zona retrocessione.\nNei primi anni ottanta vi \u00e8 stato un piccolo ritorno ai vecchi fasti, quando nel 1982-83 il club si \u00e8 piazzato al terzo posto in campionato e l'anno successivo ha raggiunto la finale di Coppa di Stato, uscendo sconfitta ai rigori dall'Hapoel Lod. Negli stessi anni l'Hapoel raggiunge anche due finali di Toto Cup, perse contro il Maccabi Netanya.\nNel periodo successivo il club colleziona tre terzi posti, nel 1987-88, 1993-94 e 1994-95, evita la retrocessione per una posizione nel 1991-92 e conquista una Toto Cup nel 1989. Le terze posizioni centrate nel 1994 e 1995, in concomitanza dell'ammissione della federazione israeliana all'UEFA, consentono al club di disputare la Coppa UEFA.\nNella prima partecipazione la squadra \u00e8 eliminata gi\u00e0 al turno preliminare dall'. L'anno dopo, il preliminare con gli albanesi della Dinamo Tirana ha migliore fortuna, e gli israeliani passano al primo turno ufficiale, dove per\u00f2 il sorteggio non \u00e8 benevolo; il club viene abbinato al Barcellona, che ha largamente la meglio nel doppio confronto.\nNel 1996 l'Hapoel conquista la Toto Cup per la seconda volta e l'anno dopo, sconfiggendo in finale 1-0 il Maccabi Tel Aviv, vince la sua prima Coppa di Stato, guadagnandosi l'accesso alla successiva Coppa delle Coppe.\nNella manifestazione europea, superato il turno preliminare contro lo \u017dalgiris Vilnius, ai sedicesimi il club non riesce ad impensierire il Roda Kerkrade, che si impone con un larghissimo margine nel doppio confronto. Nella stessa stagione l'Hapoel non riesce ad evitare la retrocessione. Ritorner\u00e0 nella massima serie solamente nel 2001.\nNella stagione 2002-2003 il club \u00e8 sconfitto in finale di Coppa di Stato dall'Hapoel Ramat Gan, squadra di seconda divisione. Retrocede nuovamente nel 2004-2005 e riconquista la promozione nel 2009.\nDopo la tranquilla salvezza del 2011 e le pi\u00f9 sofferte salvezze del 2012 e del 2013, nel 2014 la squadra disputa la miglior stagione dagli anni settanta e si piazza seconda in ambo le fasi del campionato, arrivando a qualificarsi per l'Europa League 2014-2015. Nel 2014-2015 giunge seconda e terza nelle due fasi del campionato e accede nuovamente all'Europa League. Perde la finale di Coppa d'Israele contro il Maccabi Tel Aviv.\nNel 2015-2016 vince il suo terzo titolo nazionale, il primo dopo 40 anni, all'ultima giornata, prevalendo sul Maccabi Tel Aviv. Nel 2016 si aggiudica dopo 41 anni anche la Supercoppa d'Israele battendo per 4-2 i detentori del trofeo del Maccabi Haifa.\nNel 2016-2017 l'Hapoel Be'er Sheva disputa per la prima volta nella propria storia la Champions League. Parte dal secondo turno e supera i moldavi dello Sheriff Tiraspol, poi, nel terzo turno, elimina i favoriti greci dell'Olympiakos. Nel play-off decisivo per l'accesso al tabellone principale della competizione perde per 5-2 l'andata in casa del Celtic e nel ritorno sfiora l'impresa, imponendosi in casa per 2-0, ma viene eliminato. Retrocesso in Europa League, \u00e8 sorteggiato nel gruppo K con l'italiana Internazionale Milano, la britannica Southampton e la ceca Sparta Praga. All'esordio l'Hapoel espugna a sorpresa San Siro, battendo l'Inter per 2-0. Prosegue con un pareggio per 0-0 con il Southampton, per poi subire una doppia battuta d'arresto contro lo Sparta Praga (che ha la meglio per 1-0 in Israele e per 2-0 in Repubblica Ceca). Alla penultima giornata l'Hapoel ottiene una nuova vittoria di prestigio contro l'Inter, superandola in casa in rimonta per 3-2. Nella giornata seguente agli israeliani \u00e8 sufficiente l'1-1 in casa del Southampton per accedere ai sedicesimi di finale. Qui, tuttavia, il cammino dell'Hapoel si ferma: il Be\u015fikta\u015f si impone con il punteggio di 1-3 in Israele e 2-1 in Turchia.\nNella stagione 2016-2017, tuttavia, l'Hapoel Be'er Sheva si conferma campione nazionale, aggiudicandosi, con tre giornate di anticipo, il titolo per la seconda volta consecutiva. Nel dicembre 2016 mette in bacheca anche la Coppa di Lega battendo per 4-1 l'Ironi Kiryat Shmona nella finale giocata al Netanya Stadium.\nL'annata 2017-2018 vede ancora l'Hapoel ai vertici del calcio nazionale. La stagione, iniziata con la vittoria della terza Supercoppa d'Israele (4-2 contro i detentori del Bnei Yehuda), prosegue si chiude con la vittoria del titolo nazionale per la terza volta consecutiva, la quarta volta nella storia del club. In Champions League la squadra elimina nel secondo turno e nel terzo, ma cade nel play-off contro il . Retrocesso in Europa League, giunge quarto nel girone con , e .\nGrazie alla vittoria del loro campionato locale, l'Hapoel prende parte alle qualificazioni alla UEFA Champions League 2018-2019. Qui elimina il Flora Tallinn, ma viene eliminato dalla . La squadra retrocede ai preliminari di UEFA Europa League 2018-2019, dove affronta i ciprioti dell', che superano il turno. In campionato chiude al terzo posto.\nStatistiche.\nDati aggiornati alla stagione 2018-2019.\nOrganico.\nRosa 2020-2021.\n\"Aggiornata al 23 ottobre 2020.\""}
{"id": "2750618", "revid": "125143354", "url": "https://it.wikipedia.org/wiki?curid=2750618", "title": "Brad Harris", "text": "Biografia.\nNato nel 1933 nello stato dell'Idaho, inizia a frequentare, da giovane, le palestre di cultura fisica, acquisendo ben presto una notevole muscolatura, esibendosi successivamente, in gare con altri atleti.\nA Cinecitt\u00e0.\nNel 1960, seguendo il filone cinematografico mitologico che andava per la maggiore negli studi italiani, decide di partire per Roma, per tentare la carriera di attore in quei film nei quali gi\u00e0 avevano avuto successo Steve Reeves, Reg Park ed altri.\nIl primo film che lo vede impegnato a Cinecitt\u00e0 \u00e8 \"Goliath contro i giganti\" di Guido Malatesta, successivamente interpreta anche i ruoli di Sansone ed Ercole.\nPassato il filone mitologico, mentre gli altri attori culturisti erano tornati ai loro paesi di origine, Harris continua a lavorare nel cinema italiano nei film di spionaggio e negli spaghetti western.\nGira circa 50 pellicole fino agli anni settanta, lavorando anche come produttore, sino al ritorno negli Stati Uniti nel 1980. Ha lavorato anche in Germania e in estremo oriente.\nNel 1999 il regista Andrea Zaccariello lo richiama a Roma per interpretare la figura di un anziano culturista nel film \"Boom\", nel quale Harris recita in presa diretta in italiano."}
{"id": "2750620", "revid": "241195", "url": "https://it.wikipedia.org/wiki?curid=2750620", "title": "P-cimene", "text": ""}
{"id": "2750624", "revid": "110157", "url": "https://it.wikipedia.org/wiki?curid=2750624", "title": "Bantam Books", "text": "La Bantam Books \u00e8 una casa editrice statunitense di propriet\u00e0 di Random House. \u00c8 stata fondata nel 1945 da Walter Pitkin, Jr., Sidney B. Kramer, e Ian e Betty Ballantine. Da allora \u00e8 stata acquistata pi\u00f9 volte da molte societ\u00e0 tra cui la National General e, attualmente, la Random House.\nLa Bantam ha pubblicato l'intera serie originale del gioco Scegli la tua avventura della serie di libri per bambini, cos\u00ec come i romanzi originali basati sulla serie fantascientifica di \"Star Trek\"."}
{"id": "2750625", "revid": "486946", "url": "https://it.wikipedia.org/wiki?curid=2750625", "title": "Hapoel Beer Sheva", "text": ""}
{"id": "2750626", "revid": "486946", "url": "https://it.wikipedia.org/wiki?curid=2750626", "title": "Hapoel Beer-Sheva", "text": ""}
{"id": "2750627", "revid": "1573940", "url": "https://it.wikipedia.org/wiki?curid=2750627", "title": "Taeniura meyeni", "text": "La pastinaca a macchie nere (Taeniura meyeni ) \u00e8 una pastinaca della famiglia Dasyatidae distribuita nelle acque tropicali del Mar Rosso, dell'Oceano Indiano e dell'Oceano Pacifico. \u00c8 piuttosto comune sui fondali sabbiosi dai 20 metri di profondit\u00e0 in poi.\nDescrizione.\nGli adulti possono raggiungere i 300\u00a0cm di lunghezza ed i 150\u00a0kg di peso. Il corpo, di tipica forma discoidale, \u00e8 molto robusto; gli occhi, piccoli e sommitali, sono seguiti da evidenti spiracoli. Presso la base della coda sono presenti uno o pi\u00f9 aculei veleniferi, aventi uno scopo esclusivamente difensivo. Il dorso \u00e8 di colore grigio scuro, ornato da numerose chiazze nere (da qui il nome comune). Il ventre \u00e8 bianco.\nBiologia.\nSi nutre di piccoli pesci bentonici, crostacei e molluschi, che cattura frugando con forza nella sabbia.\n\u00c8 una specie ovovivipara."}
{"id": "2750630", "revid": "287204", "url": "https://it.wikipedia.org/wiki?curid=2750630", "title": "1. division 1953-1954", "text": "La 1. Division 1953-1954 \u00e8 stata la 41\u00aa edizione della massima serie del campionato danese di calcio conclusa con la vittoria del K\u00f8ge BK, al suo primo titolo.\nCapocannoniere del torneo fu Jens-Carl Christensen dell'AB con 12 reti.\nClassifica finale.\n(*) Squadra neopromossa"}
{"id": "2750633", "revid": "486946", "url": "https://it.wikipedia.org/wiki?curid=2750633", "title": "Hugues-F\u00e9licit\u00e9 Robert de Lamennais", "text": ""}
{"id": "2750634", "revid": "729019", "url": "https://it.wikipedia.org/wiki?curid=2750634", "title": "Torpedine semovente Rossetti", "text": "La torpedine semovente Rossetti, anche nota come Mignatta, era un mezzo d'assalto semisubacqueo che fu progettato nella prima guerra mondiale dall'ufficiale del Genio navale, ing. Raffaele Rossetti, da cui prese il nome. La Mignatta fu utilizzata nell'Impresa di Pola per affondare la nave di battaglia SMS Viribus Unitis.\nIl progetto.\nRossetti fu l'ideatore principale del progetto. Gi\u00e0 fino dall'inizio della guerra aveva pensato di realizzare un mezzo offensivo che, trasportato all'interno di una base navale nemica, potesse causare la distruzione a sorpresa di unit\u00e0 navali nemiche.\nNel novembre 1915 espose verbalmente la sua idea, seguito poi da un pro-memoria scritto, all'ammiraglio Del Bono, allora comandante in capo del dipartimento della Marina Militare di La Spezia. In tale pro-memoria abbozzava la possibilit\u00e0 che un uomo trascinato da un galleggiante con un motore ad aria compressa potesse penetrare di notte in una base navale nemica senza essere scoperto e, dopo aver superato gli sbarramenti a protezione della stessa, svolgere un'azione di sabotaggio. Per fare ci\u00f2 si dovevano risolvere per\u00f2 alcune problematiche tecniche come la scelta del propulsore adatto e la manovrabilit\u00e0 del mezzo. Inoltre erano da studiare alcuni aspetti che riguardavano l'operatore stesso, la posizione pi\u00f9 conveniente dell'uomo rispetto al galleggiante, la resistenza fisica in acque fredde, il problema di orientarsi e di sfuggire alla vigilanza nemica nonch\u00e9 le problematiche inerenti l'attraversamento degli sbarramenti nell'oscurit\u00e0. Nel pro-memoria Rossetti chiedeva di poter eseguire alcuni esperimenti con un siluro B 57 e un vestito da palombaro senza elmo, concludendo che lo sforzo richiesto sarebbe stato minimo e in caso di insuccesso le \"perdite\" limitate ad un solo uomo pi\u00f9 l'apparecchio, che era per\u00f2 di limitata importanza e costo.\nMa solo un anno dopo, nell'ottobre 1916, Rossetti ottiene il via libera per eseguire degli esperimenti con due siluri B 57; nel 1917 inizi\u00f2 a studiare seriamente un mezzo adatto sulla base del siluro B 57, modificandone alcune parti. Gli esperimenti con il B 57 iniziarono segretamente nel giugno 1917 nell'Arsenale militare marittimo della Spezia e si protrassero fino al marzo 1918. Il siluro B 57 su cui lavor\u00f2 Rossetti si trova oggi nella facolt\u00e0 di ingegneria dell'Universit\u00e0 di Genova.\nNel marzo del 1918 Rossetti inform\u00f2 con un dettagliato rapporto l'ammiraglio Cagni comandante della base navale di La Spezia sui risultati ottenuti. L'ultimo esperimento fu eseguito il 9 marzo con un siluro B 57 con eliche ingrandite e con una valvola aggiunta per regolare manualmente la velocit\u00e0. Nel suo pro-memoria Rossetti chiedeva ulteriori modifiche da apportare al progetto sostituendo principalmente il siluro B 57 con un siluro del tipo Schneider A 115/450, prodotto dall'omonima fonderia bellica francese di Le Creusot, perch\u00e9 quest'ultimo disponeva di un maggiore serbatoio d'aria. Inoltre prospettava di aggiungere un ulteriore secondo serbatoio aumentando cos\u00ec notevolmente l'aria disponibile per manovrare il mezzo. Rossetti concludeva il rapporto con la convinzione che il suo progetto doveva portare sicuramente ad un successo e chiedeva di essere lui stesso l'esecutore di un'eventuale azione.\nAi primi di aprile fu il capo di stato maggiore della marina e comandante in capo delle forze navali Paolo Thaon di Revel a incoraggiare ulteriori prove e ordin\u00f2 il trasferimento di Rossetti presso il comando in capo di Venezia.\nA met\u00e0 aprile del 1918 iniziarono, segretamente, i lavori a La Spezia sotto la direzione di Rossetti stesso. In luglio la \"Mignatta\" era pronta e fu trasferita nell'Arsenale di Venezia. Vennero costruiti due esemplari, lo S1 e lo S2. Lo S1 \u00e8 oggi esposto nel Museo tecnico navale della Spezia, lo S2 fu utilizzato nell'azione contro la \"Viribus Unitis\".\nDescrizione dell'apparecchio.\nLa torpedine semovente Rossetti era lunga 8 metri e aveva un diametro di 600 mm. Era ideata per trasportare due persone sopra il livello dell'acqua verso l'obiettivo da attaccare, differenziandosi cos\u00ec dal progetto iniziale che prevedeva il trasporto di una sola persona.\nLe due persone si dovevano sedere a cavalcioni uno dietro l'altro sopra l'apparecchio. In pratica per\u00f2 si preferiva farsi trascinare stando sui due lati e tenendosi a maniglie fissate appositamente sul cilindro, in quanto, con i due uomini in posizione seduta, il siluro una volta in moto era troppo appoppato e la persona seduta dietro si trovava immersa in acqua fino quasi al collo.\nLa base dell'apparecchio fu un siluro tipo Schneider modello A.115/450 al quale erano state apportate delle modifiche. L'apparecchio era mosso a propulsione ad aria compressa con due eliche a quattro pale ciascuna. Il serbatoio per l'aria compressa era sistemato all'incirca al centro del mezzo. La pressione dell'aria veniva ridotta da 205 a 130-150 ATA e garantiva un raggio d'azione di circa 10 miglia con una velocit\u00e0 di 2 nodi. Il semovente non disponeva di un timone e doveva essere manovrato dai due operatori che, protendendo in fuori braccia e gambe, aumentavano la resistenza all'avanzamento sul lato verso cui si volevano dirigere.\nIl corpo centrale, rivestito di legno fissato con delle cerchiature in rame, era stato prolungato con una sezione a poppa che conteneva, oltre a una macchina per controllare l'assetto longitudinale, anche uno strumento per l'autodistruzione del mezzo, composto da una carica con un congegno ad orologeria.\nLe due cariche di alto esplosivo da 175 kg ciascuna erano posizionate invece una dopo l'altra nella parte proravia del corpo centrale. Erano sganciabili e dotate di spolette comandate con orologi con un limite massimo di 6 ore entro il quale veniva innescata l'esplosione. In pratica si trattava di due torpedini cilindriche appositamente modificate per essere trasportate con l'apparecchio che dovevano essere collocate poi dagli operatori stessi sotto la nave nemica ed attaccati alla nave tramite calamita o elettromagnetico e da cui derivava il soprannome \"Mignatta\" del mezzo. Nell'azione contro la Viribus Unitis la carica fu invece fissata con un pezzo di cima.\nL'azione sulla \"Viribus Unitis\".\nLa Mignatta fu utilizzata nella notte tra il 31 ottobre e il 1 novembre 1918 nella cosiddetta impresa di Pola contro la nave ammiraglia austro-ungarica \"Viribus Unitis\" ormeggiata nel porto di Pola. Per l'azione fu scelto oltre a Rossetti anche il tenente medico Raffaele Paolucci che gi\u00e0 in precedenza aveva studiato un atto di sabotaggio simile da portare a compimento nuotando. Nell'azione erano coinvolte anche due torpediniere, la 65 PN e 66 PN, che rimorchiarono i due MAS, il 94 e 95, destinati a trasportare la Mignatta e l'equipaggio Rossetti/Paolucci fino a 1.000 metri dagli sbarramenti di Pola. Dopo aver superato le ostruzioni del porto, la Mignatta si avvicin\u00f2 alla \"Viribus Unitis\" e alle 4:45 Rossetti attacc\u00f2 sotto la chiglia della nave la carica esplosiva impostando l'orologio per l'innesco alle 6:30. \nAppena ritornati sulla Mignatta, i due incursori italiani furono scoperti. I due decisero di aprire le valvole del loro mezzo e di attivare la seconda carica per non farla cadere in mano nemica prima di essere fatti prigionieri. L'apparecchio di Rossetti una volta abbandonato a s\u00e9 stesso si aren\u00f2 in un'insenatura e il suo scoppio provoc\u00f2 l'affondamento del piroscafo Wien che l\u00ec era ormeggiato. Alle 6:44 la carica di Rossetti brill\u00f2 e la Viribus Unitis si inclin\u00f2 su un lato per affondare poco dopo.\nLa polemica con Ciano.\nL'azione valse a Rossetti e Paolucci la medaglia d'oro al valor militare. Nell'immediato dopoguerra, durante la procedura per l'assegnazione del premio di affondamento previsto, 1.300.000 lire, il 2% del valore della nave, scoppi\u00f2 una polemica con Costanzo Ciano e Paolo Thaon di Revel su chi avesse effettivamente inventato la Mignatta: per consentire a Ciano, che durante la costruzione del mezzo a Venezia era stato superiore di Rossetti, di partecipare al premio, l'invenzione fu attribuita a lui. Rossetti fu riconosciuto come inventore effettivo della Mignatta solo dopo le sue minacce di intraprendere le vie legali per stabilire l'effettiva paternit\u00e0 del progetto. Comunque provato da tale discredito da parte di alcuni alti comandi della Regia Marina, Rossetti rassegn\u00f2 nel 1919 le sue dimissioni dal servizio attivo.\nSviluppo.\nIl progetto della torpedine semovente Rossetti fu portato avanti durante le due guerre mondiali e port\u00f2 allo sviluppo del siluro a lenta corsa, abbreviato SLC, conosciuto anche come \"maiale\", utilizzato poi nella seconda guerra mondiale. La militanza antifascista di Rossetti (che port\u00f2 nel 1936 alla revoca della sua medaglia d'oro al valor militare, provvedimento inaudito) e la sua provenienza dal genio navale (i corpi tecnici a partire dall'inizio degli anni '20, come parte del compromesso tra regime e marina, persero d'importanza e prestigio a favore del personale navigante) contribuirono a rallentare lo sviluppo di questo genere di armi. Gli studi per armi di sabotaggio e corpi speciali della marina ripresero solo verso il 1935, quando si profil\u00f2, a causa della guerra d'Etiopia, una crisi con il Regno Unito."}
{"id": "2750639", "revid": "287204", "url": "https://it.wikipedia.org/wiki?curid=2750639", "title": "1. division 1952-1953", "text": "La 1. Division 1952-1953 \u00e8 stata la 40\u00aa edizione della massima serie del campionato danese di calcio conclusa con la vittoria del KB, al suo dodicesimo titolo.\nCapocannoniere del torneo fu Valdemar Kendzior dello Skovshoved IF con 17 reti.\nClassifica finale.\n(*) Squadra neopromossa"}
{"id": "2750641", "revid": "1924342", "url": "https://it.wikipedia.org/wiki?curid=2750641", "title": "Barbara Hetma\u0144ska", "text": "Ha maturato la passione per la musica fin da piccola, quando gi\u00e0 era appassionata di musica classica, jazz e rock, e seguendo dei corsi specializzati. .\nIl suo singolo di debutto, \"Wszystko, czego dzi\u015b chc\u0119\", \u00e8 una cover della canzone originale di Izabela Trojanowska. Nel 2006 Barbara \u00e8 stata e il 12 giugno 2009 ha partecipato al festival della musica di Opole col suo nuovo singolo \"Yeah!\", piazzandosi settima. Come terzo singolo dal suo album di debutto \u00e8 stata scelta la canzone \"Czas (si\u0142\u0119 w sobie mam)\". Uscito il 23 novembre 2009, il suo album \u00e8 intitolato \"Ha\u0142as w mojej g\u0142owie\" e comprende 15 tracce di musica dance.\nNel 2010 viene pubblicato il nuovo singolo \"Lick It\", che \u00e8 una collaborazione con DJ Adamus. La canzone \u00e8 in lingua inglese. Il 16 aprile 2010 Barbara \u00e8 stata in Cina per promuovere il suo album.\nA febbraio 2011, Hetma\u0144ska ha confermato l'uscita del suo nuovo album, \"Mi\u0119dzy jaw\u0105 a snem\", e della rispettiva versione in lingua inglese, \"Between Sleep and Wakefulness\", per l'estate dello stesso anno. Il 15 giugno 2011 \u00e8 stato pubblicato il primo singolo, \"Jeste\u015b jak sen\", mentre il giorno successivo, il 16 giugno, \u00e8 stata resa disponibile la sua versione in inglese, \"You Are the Love\"."}
{"id": "2750642", "revid": "29204584", "url": "https://it.wikipedia.org/wiki?curid=2750642", "title": "Adramyteum", "text": ""}
{"id": "2750645", "revid": "287204", "url": "https://it.wikipedia.org/wiki?curid=2750645", "title": "Barbara Hetmanska", "text": ""}
{"id": "2750648", "revid": "29204779", "url": "https://it.wikipedia.org/wiki?curid=2750648", "title": "Classe Andrea Doria (fregata)", "text": ""}
{"id": "2750650", "revid": "773636", "url": "https://it.wikipedia.org/wiki?curid=2750650", "title": "1. division 1951-1952", "text": "La 1. Division 1951-1952 \u00e8 stata la 39\u00aa edizione della massima serie del campionato danese di calcio conclusa con la vittoria del AB, al suo ottavo titolo.\nCapocannonieri del torneo furono Valdemar Kendzior dello Skovshoved IF e Poul Erik Petersen del K\u00f8ge BK con 13 reti.\nClassifica finale.\n(*) Squadra neopromossa"}
{"id": "2750659", "revid": "1983214", "url": "https://it.wikipedia.org/wiki?curid=2750659", "title": "Mena (divinit\u00e0)", "text": "Mena (anche detta \"Mene\") nella mitologia romana \u00e8 il nome della dea della fertilit\u00e0 e delle mestruazioni. \nFonti letterarie.\nLa sua esatta attribuzione, tuttavia, non pu\u00f2 essere stabilita attraverso alcun rinvenimento diretto di testi o documenti risalenti alla letteratura antica. \nVentunesima figlia di Giove, Mena viene citata da Sant'Agostino, nella sua \"Citt\u00e0 di Dio\", in cui fa riferimento ad essa come \"la dea che sovrintende i periodi delle donne\"; scopriamo, inoltre, che gi\u00e0 in \"Antiquitates rerum divinarum\" di Varrone, come riferito proprio da Sant'Agostino, \u00e8 presente il nome della dea Mena, dea del mestruo.\nCulto.\nMena era una dea minore, esclusa dagli d\u00e8i eletti, ma all'atto del concepimento la tradizione vuole sia presente anche la dea Mena la quale, figliastra di Giunone, regina fra gli d\u00e8i scelti, sovraintende insieme a quest'ultima al flusso mestruale.\nIl \"menarca\", parola italiana desueta, tipicamente usata nel linguaggio medico, significa infatti \"inizio delle mestruazioni\".\nMena \u00e8 spesso identificata anche con la Luna da Plinio ma anche da Geremia ed Isaia che raccontano della diffusione del culto della Luna tra gli Ebrei, oltre che tra Egizi ed Armeni."}
{"id": "2750666", "revid": "773636", "url": "https://it.wikipedia.org/wiki?curid=2750666", "title": "1. division 1950-1951", "text": "La 1. Division 1950-1951 \u00e8 stata la 38\u00aa edizione della massima serie del campionato danese di calcio conclusa con la vittoria del AB, al suo settimo titolo.\nCapocannonieri del torneo furono James R\u00f8nvang dell'AB, Henning Bjerregaard del B 93 e Jens Peter Hansen dell'Esbjerg con 11 reti.\nDopo tre scudetti consecutivi il KB retrocede.\nClassifica finale.\n(*) Squadra neopromossa"}
{"id": "2750667", "revid": "1573940", "url": "https://it.wikipedia.org/wiki?curid=2750667", "title": "Andrena ovatula", "text": "Andrena ovatula () \u00e8 un insetto apoideo della famiglia Andrenidae.\nEcologia.\nGli insetti del genere \"Andrena\" sono frequentemente chiamati in causa quali insetti impollinatori di orchidee del genere \"Ophrys\". Tale relazione \u00e8 legata ad una somiglianza chimica tra le secrezioni cefaliche di questi insetti e alcune sostanze volatili prodotte dalle specie del genere \"Ophrys\" . In particolare \"Andrena ovatula\" \u00e8 stata segnalata quale possibile insetto impollinatore di \"Ophrys fusca\" ."}
{"id": "2750678", "revid": "363629", "url": "https://it.wikipedia.org/wiki?curid=2750678", "title": "Bling-bling", "text": "Con bling-bling (o semplicemente bling), nello slang diffuso dalla cultura hip hop, si intendono l'elaborata gioielleria, gli accessori ornamentali e l'abbigliamento che sono portati, indossati o applicati (ad esempio, su telefoni cellulari o denti) a scopo di ostentazione.\nQuesto significato \u00e8 spesso associato ai gusti e ai comportamenti di appartenenti alla classe operaia, agli strati bassi del ceto medio o alle classi affluenti dei nuovi ricchi.\nIl termine, appartenente al registro informale, indica anche l'atto di indossare questo genere di articoli.\nStoria.\nIl termine ha avuto diffusione a seguito della canzone del 1999 \"Bling Bling\" di B.G., e nel 2003 \u00e8 stato riconosciuto dall'Oxford English Dictionary.\nAnalisi sociopolitiche.\nNel cortometraggio \"Bling: Consequences and Repercussions\", girato da Kareem Edouard con voce narrante di Chuck D, il cantante dei Public Enemy, si spiega come i diamanti siano, a volte, cosiddetti diamanti insanguinati, frutto di guerre di rifornimento, povert\u00e0, schiavit\u00f9 e uccisioni in Africa.\nIl documentario \"Bling: A Planet Rock\" (2007) mette a confronto il mondo appariscente della gioielleria dell'hip-hop commerciale con il ruolo significativo che i diamanti hanno avuto nella decennale Guerra civile in Sierra Leone (1991-2002). Il film segue le vicende di tre celebrit\u00e0 del mondo hip-hop: Raekwon (Wu-Tang Clan), Paul Wall (produttore di Diamond grillz) e Tego Calder\u00f3n (re del reggaeton) visitano la capitale della Sierra Leone, Freetown, per incontrare la comunit\u00e0 ed indagare sulla devastazione causata dalle miniere di diamanti."}
{"id": "2750681", "revid": "287204", "url": "https://it.wikipedia.org/wiki?curid=2750681", "title": "1. division 1949-1950", "text": "La 1. Division 1949-1950 \u00e8 stata la 37\u00aa edizione della massima serie del campionato danese di calcio conclusa con la vittoria del KB, al suo undicesimo titolo e terzo consecutivo.\nCapocannoniere del torneo fu James R\u00f8nvang dell'AB con 15 reti.\nClassifica finale.\n(*) Squadra neopromossa"}
{"id": "2750683", "revid": "767487", "url": "https://it.wikipedia.org/wiki?curid=2750683", "title": "Yalkaparidon", "text": "Lo yalkaparidonte (gen. Yalkaparidon) \u00e8 un misterioso marsupiale estinto, dalla classificazione incerta. Visse tra l'Oligocene superiore e il Miocene inferiore (29 - 20 milioni di anni fa) e i suoi resti fossili sono stati ritrovati esclusivamente nei depositi di Riversleigh, nell'Australia nordorientale.\nDescrizione.\nDi questo animale sono noti principalmente resti della dentatura e delle mascelle, ed \u00e8 noto solo un cranio completo. Si presume che \"Yalkaparidon\" fosse lungo circa 20 centimetri. Questi resti mostrano un interessante miscuglio di caratteri: i molari sono zalambdodonti (un tipo particolare di denti che si ritrova anche nelle attuali talpe marsupiali, e nei placentati \"insettivori\" come \"Solenodon\", i tenrec e le talpe dorate). Gli incisivi, invece, erano molto grandi e ipselodonti (ovvero a radice aperta e quindi a crescita continua, come nei roditori). La regione della base cranica era molto primitiva, e ricorda quella dei bandicoot meno evoluti. A causa di questo miscuglio di caratteristiche, Yalkaparidon \u00e8 anche noto con il nomignolo inglese di \"Thingodon\" (in italiano traducibile pi\u00f9 o meno con \"Cosodonte\").\nClassificazione.\nDescritto per la prima volta nel 1988, \"Yalkaparidon\" \u00e8 noto per due specie (Y. coheni e Y. jonesi), una delle quali nota per un cranio (\"Y. coheni\"). I denti zalambdodonti sembrerebbero collegare questo animale alle talpe marsupiali (Notoryctidae), ma uno studio dettagliato dei denti ha dimostrato che i due gruppi svilupparono questa dentatura indipendentemente. Gli incisivi sono simili a quelli dei diprotodonti, ma non vi \u00e8 altra relazione tra questi animali, ed \u00e8 probabile che \"Yalkaparidon\" avesse sviluppato questa dentatura indipendentemente, come altri marsupiali sudamericani (Caenolestoidea, Polydolopoidea). Le affinit\u00e0 della base cranica con i bandicoot sembrerebbero essere condivise da forme ancestrali (plesiomorfiche), e quindi non dicono nulla circa una reale parentela. \nPer queste ragioni, \"Yalkaparidon\" \u00e8 considerato appartenere a una famiglia a parte, Yalkaparidontidae, e addirittura a un ordine a parte, Yalkaparidontia. Questa classificazione renderebbe gli yalkaparidonti l'unico ordine di marsupiali australiani completamente estinto. Altri studi (Szalay, 1994) ritengono che \"Yalkaparidon\" sia un diprotodonte eccezionalmente primitivo. Possibili parentele sono state proposte con l'ancor pi\u00f9 enigmatico \"Yingabalanara\".\nStile di vita.\nL'esatta funzione della strana dentatura di \"Yalkaparidon\" rimane oscura, ed \u00e8 stato suggerito che questo animale si nutrisse di vermi (come fanno attualmente i tenrec dalla dentatura simile) e uova, ma le ipotesi sono poco rilevanti. \u00c8 probabile, in ogni caso, che la sua dieta fosse costituita primariamente da materiale coperto da una superficie dura (come indicato dai grandi incisivi) ma con un interno soffice (dal momento che i molari zalambdodonti non erano adatti a frantumare cibo."}
{"id": "2750686", "revid": "287204", "url": "https://it.wikipedia.org/wiki?curid=2750686", "title": "Anatoli Vaisser", "text": "Nato in Kazakistan quando faceva parte dell'Unione Sovietica, nel 1991 si \u00e8 trasferito in Francia, acquisendone la nazionalit\u00e0.\nNel 1982 vinse il campionato russo (RSFSR) di Stavropol', alla pari con Valerij \u010cechov.\nAltri risultati:\nHa partecipato per la Francia alle olimpiadi degli scacchi di \u0116lista 1998 e Bled 2002."}
{"id": "2750690", "revid": "6923", "url": "https://it.wikipedia.org/wiki?curid=2750690", "title": "Stola (azienda)", "text": "Stola \u00e8 stata un'azienda metallurgica e metalmeccanica italiana fondata nel 1919.\nStoria.\nL'azienda nacque a Torino, fondata da Alfredo Stola, valente modellatore di stampi metallici per fonderia. Le notevoli capacit\u00e0 di Stola, erano state notate da Vincenzo Lancia che collabor\u00f2 attivamente alla nascita della nuova azienda, il cui primo insediamento venne situato a Torino, in via Issiglio 38, in adiacenza allo stabilimento Lancia.\nCon l'apporto esecutivo di questa officina Vincenzo Lancia riusc\u00ec a industrializzare il suo geniale progetto di membratura portante in lamiera imbutita, ideata nel 1918 e realizzata nel 1923 sulla Lancia Lambda, destinata a rivoluzionare la tecnica costruttiva automobilistica.\nNata con l'obiettivo di realizzare concept car o modelli di stile per le pi\u00f9 famose case automobilistiche, in seguito all'acquisizione di aziende specializzate nei vari settori produttivi necessari alla costruzione di autovetture, era in grado di produrre automobili esclusive in tiratura limitata.\nNel 2004 viene acquistata dal gruppo RGZ. Nel 2006 contava pi\u00f9 di 3.500 dipendenti.\nNel 2014 viene inglobata nella nuova societ\u00e0 torinese Blutec, del gruppo Metec."}
{"id": "2750695", "revid": "287204", "url": "https://it.wikipedia.org/wiki?curid=2750695", "title": "1. division 1948-1949", "text": "La 1. Division 1948-1949 \u00e8 stata la 36\u00aa edizione della massima serie del campionato danese di calcio conclusa con la vittoria del KB, al suo decimo titolo e secondo consecutivo.\nCapocannoniere del torneo fu J\u00f8rgen Leschly S\u00f8rensen dell'Odense con 16 reti.\nClassifica finale.\n(*) Squadra neopromossa"}
{"id": "2750696", "revid": "125705934", "url": "https://it.wikipedia.org/wiki?curid=2750696", "title": "Giardino dei Giusti", "text": "Il Giardino dei Giusti \u00e8 un giardino esistente nel comprensorio di Yad Vashem a Gerusalemme e dedicato ai Giusti tra le nazioni ovvero a gentili (non ebrei) che durante l'Olocausto, rischiando le loro vite, prestarono aiuto e soccorso agli ebrei perseguitati dai nazisti.\nIspirandosi al giardino di Yad Vashem, il giornalista e scrittore italiano Gabriele Nissim uno dei principali fondatori del Gariwo la foresta dei Giusti (\"Gardens of the Righteous Worldwide\"), un'organizzazione no profit con sede a Milano che svolge la sua attivit\u00e0 a livello internazionale, ha voluto celebrare con il primo Giardino dei Giusti di tutto il mondo sorto sul promontorio Monte Stella di Milano persone di tutto il mondo che in ogni tempo e in ogni luogo, hanno fatto del bene salvando vite umane, si sono battuti in favore dei diritti umani durante i genocidi e hanno difeso la dignit\u00e0 della persona rifiutando di piegarsi ai totalitarismi e alle discriminazioni tra esseri umani. L'iniziativa di Gabriele Nissim \u00e8 stata seguita da diverse citt\u00e0 in Italia e nel mondo e in pochi anni diverse citt\u00e0 hanno dedicato un giardino celebrando personaggi diversi, ebrei e non ebrei, con una legge italiana ed europea, che definisce i criteri per i giardini (e i suoi celebrati), diversa dai criteri di quella dei \"Giusti fra le Nazioni\" di Yad Vashem\nIl Giardino dei Giusti di Gerusalemme.\nIl primo \"Giardino dei Giusti\", nato a Gerusalemme nel 1962, \u00e8 dedicato ai Giusti tra le nazioni. Il promotore \u00e8 Moshe Bejski, salvato da Oskar Schindler. Moshe Bejski ha dedicato la propria vita a ricercare nel mondo i \"Giusti tra le nazioni\": pu\u00f2 rendere l'idea la portata della sua ricerca se si pensa che tra il 1963 e il 2001 ne sono stati commemorati circa 20.000 di cui 295 italiani. Il giardino si trova nel museo di Yad Vashem e ricorda i Giusti non ebrei che hanno salvato la vita a ebrei durante la Shoah. La commemorazione fino agli anni novanta era effettuata piantando alberi in onore dei \"Giusti tra le nazioni\". Oggi, non essendoci pi\u00f9 spazio per le piantumazioni, \u00e8 stato costruito nel giardino il Muro d'Onore su cui ne vengono scolpiti i nomi.\nI Giardini dei Giusti in Italia e nel mondo.\nIl presidente di Gariwo la foresta dei Giusti, Gabriele Nissim, ha proposto l'istituzione di Giardini in tutto il mondo.\nI Giardini in Italia.\nIn Italia sono stati creati nel tempo i seguenti Giardini dei Giusti (in ordine di data di apertura):\nI Giardini nel mondo.\nDi seguito l'elenco di alcuni dei Giardini dei Giusti nati nel mondo:\nNegli anni sono sorti sempre nuovi Giardini dei Giusti in parchi pubblici, scuole, citt\u00e0 e Ambasciate. Sul sito di Gariwo \u00e8 disponibile l'elenco dei Giardini dei Giusti esistenti in Italia e nel mondo."}
{"id": "2750700", "revid": "22356", "url": "https://it.wikipedia.org/wiki?curid=2750700", "title": "Omomiidi", "text": ""}
{"id": "2750706", "revid": "287204", "url": "https://it.wikipedia.org/wiki?curid=2750706", "title": "1. division 1947-1948", "text": "La 1. Division 1947-1948 \u00e8 stata la 35\u00aa edizione della massima serie del campionato danese di calcio conclusa con la vittoria del KB, al suo nono titolo.\nCapocannoniere del torneo fu John Hansen del BK Frem con 20 reti.\nClassifica finale.\n(*) Squadra neopromossa"}
{"id": "2750707", "revid": "1543377", "url": "https://it.wikipedia.org/wiki?curid=2750707", "title": "William Kirby", "text": ""}
{"id": "2750708", "revid": "29205871", "url": "https://it.wikipedia.org/wiki?curid=2750708", "title": "Bling Bling", "text": ""}
{"id": "2750709", "revid": "729019", "url": "https://it.wikipedia.org/wiki?curid=2750709", "title": "San Juan Bautista de \u00d1eembuc\u00fa", "text": "San Juan Bautista de \u00d1eembuc\u00fa \u00e8 un centro abitato del Paraguay, nel dipartimento di \u00d1eembuc\u00fa, di cui forma uno dei 16 distretti.\nPopolazione.\nAl censimento del 2002 la localit\u00e0 contava una popolazione urbana di 373 abitanti (5.185 nel distretto).\nCaratteristiche.\nFondata nel 1848, San Juan Bautista de \u00d1eembuc\u00fa \u00e8 circondata da paludi e zone umide.\nEconomia.\nLe attivit\u00e0 economiche del centro abitato e del suo distretto sono l'allevamento e l'agricoltura.\nInfrastrutture e trasporti.\nSan Juan Bautista de \u00d1eembuc\u00fa \u00e8 evitata dall'unica strada asfaltata presente nel dipartimento di \u00d1eembuc\u00fa, la \"Ruta IV\" \u201cGeneral Jos\u00e9 Eduvigis D\u00edaz\u201d; questa condizione di isolamento ne ha impedito lo sviluppo, accelerandone lo spopolamento."}
{"id": "2750714", "revid": "709565", "url": "https://it.wikipedia.org/wiki?curid=2750714", "title": "Flagello dei criminali", "text": "Flagello dei criminali (\"Scourge of the Underworld\") \u00e8 il nome adottato da diversi supercriminali dell'universo Marvel. La sua prima apparizione fu su \"Iron Man\" n. 194 (maggio 1985), scritto da Dennis O'Neil e disegnato da Luke McDonnell, ma la creazione del personaggio \u00e8 attribuita a Mark Gruenwald e John Byrne.\nIl personaggio \u00e8 stato principalmente un avversario di Capitan America, ma ha fatto diverse apparizioni (con diversi travestimenti, mantenendo l'anonimato) in moltissime testate dei personaggi Marvel, utilizzato dagli autori per eliminare quei supercriminali ritenuti superflui o in esubero, al grido di \u00abGiustizia \u00e8 fatta!\u00bb.\nBiografia del personaggio.\nIl Flagello \u00e8 un alias utilizzato da diverse persone organizzate nell'uccisione di supercriminali.\nInizialmente pare che il Flagello fosse un vigilante solitario, colpevole di molteplici omicidi della comunit\u00e0 criminale, specie la strage al \"Bar senza nome\", frequentato dai criminali. Su questi omicidi indag\u00f2 Capitan America, riuscendo infine a catturarlo; questo individuo, restato anonimo, confess\u00f2 al Capitano di aver iniziato la carriera quando scopr\u00ec che il fratello era in realt\u00e0 un criminale mascherato chiamato \"Enforcer\" (vecchio nemico di Ghost Rider) il quale fu anche la sua prima vittima.\nMentre Cap arrestava il criminale, prima che questi rivelasse il suo nome venne freddato da un cecchino, che url\u00f2 il tipico slogan del Flagello, \"Giustizia \u00e8 fatta!\"; esisteva quindi un secondo Flagello.\nTempo dopo John Walker (alias U.S.Agent) corse in soccorso del Power Broker, un imprenditore che forniva sotto pagamento un programma artificiale di potenziamento fisico (a cui si sottopose lo stesso Walker anni prima); costui venne scelto come vittima dal Flagello, in quanto molti criminali si erano serviti del suo programma. U.S.Agent cattur\u00f2 il criminale, ma mentre lo portava via, anch'esso fu colpito da uno sparo, che lo uccise sul colpo, sentendo il grido \"Giustizia \u00e8 fatta!\".\nIn seguito U.S.Agent scopr\u00ec un'intera organizzazione di Flagelli, finanziato dall'ormai anziano Angel, un ex supereroe degli anni quaranta.\nAnche il Teschio Rosso si serv\u00ec di alcuni agenti Flagello per eliminare alcuni bersagli, come ad esempio il suo sostituto comunista degli anni cinquanta, Albert Malik.\nTempo dopo apparve un nuovo Flagello, che cerc\u00f2 di uccidere i Thunderbolts; costui si rivel\u00f2 essere Jack Monroe, ex Nomad e Bucky negli anni cinquanta. Jack era condizionato da alcuni naniti nel sangue, manovrato dall'agente governativo Henry Peter Gyrich, a sua volta sotto il controllo del Barone Strucker.\nJack Monroe venne in seguito salvato e \"ripulito\", e per un po' non si sent\u00ec pi\u00f9 parlare del Flagello, ma di recente Norman Osborn ha ribattezzato un nuovo agente dei Thunderbolts col nome di Flagello, mandandolo ad uccidere Songbird.\nInoltre, il criminale Hood ha utilizzato i suoi poteri demoniaci per resuscitare i criminali assassinati dal Flagello nel Bar senza nome, mandandoli contro Punisher."}
{"id": "2750718", "revid": "93556", "url": "https://it.wikipedia.org/wiki?curid=2750718", "title": "Immagazzinamento dell'energia", "text": "L'immagazzinamento dell'energia (o stoccaggio dell'energia) \u00e8 una serie di tecniche e processi che permettono di concentrare su supporti diversi, differenti forme di energia per essere utilizzate successivamente. Un dispositivo che accumula energia \u00e8 chiamato talvolta accumulatore. Tutte le forme di energia sono energie potenziali oppure energie cinetiche. Un orologio a molla immagazzina energia potenziale (in questo caso meccanica, nella tensione della molla), una batteria accumula energia chimica facilmente convertibile per mantenere in funzionamento un orologio in un computer (elettricamente) anche quando il computer stesso \u00e8 spento, e la diga di un'installazione idroelettrica immagazzina energia in un serbatoio come energia potenziale gravitazionale. I serbatoi di accumulazione del ghiaccio immagazzinano ghiaccio (energia termica) di notte per fare fronte alle richieste massime di raffreddamento. Combustibili fossili come il carbone e la benzina conservano energia antica proveniente dal sole sotto forma di energia chimica. Persino il cibo (che \u00e8 fatto con lo stesso processo col quale venne fatto il combustibile fossile) \u00e8 una forma di energia incamerata in forma chimica.\nLo stoccaggio di energia come processo naturale \u00e8 vecchio quanto l'universo medesimo - l'energia presente alla creazione iniziale dell'Universo \u00e8 stata immagazzinata nelle stelle come il sole, ed ora viene usata dall'uomo direttamente (per esempio, mediante il riscaldamento solare), o indirettamente (per esempio, col coltivare il grano o la conversione in elettricit\u00e0 nelle celle solari). Lo stoccaggio di energia consente all'uomo di bilanciarne l'offerta e la domanda. I sistemi di stoccaggio in uso commerciale oggi possono essere grossolanamente classificati come meccanici, elettrici, chimici, biologici, termici e nucleari.\nStoria dell'immagazzinamento dell'energia.\nCome attivit\u00e0 finalizzata, l'accumulazione di energia esiste sin dalla preistoria, sebbene sovente non fosse esplicitamente riconosciuta come tale. Un esempio di accumulazione deliberata di energia \u00e8 l'utilizzo di tronchi o massi tondeggianti come misura di difesa negli antichi forti - i tronchi o i massi tondeggianti venivano collocati in cima alla collina o ai muri, e l'energia cos\u00ec accumulata era usata per attaccare gli invasori che venivano a tiro.\nUn'applicazione pi\u00f9 recente \u00e8 il controllo dei corsi d'acqua per azionare i mulini ad acqua al fine di lavorare il grano o motorizzare macchinari. Sistemi complessi di serbatoi e dighe furono costruiti per accumulare e rilasciare l'acqua (e l'energia potenziale che contiene) quando necessario.\nL'incameramento di energia divent\u00f2 un fattore dominante nello sviluppo dell'economia con l'introduzione assai diffusa dell'elettricit\u00e0 e dei combustibili chimici raffinati, come la benzina, il cherosene ed i gas naturali verso la fine del 1800. A differenza di altri come legname o carbone, l'elettricit\u00e0 \u00e8 usata come viene prodotta. Non \u00e8 stata immagazzinata su vasta scala ma ci\u00f2 potrebbe presto cambiare. Negli U.S., il piano di incentivi del 2009 \u00e8 alla ricerca di depositi di energia e come sia possibile usarli con i nuovi programmi di rete elettrica intelligente.\nL'elettricit\u00e0 \u00e8 trasmessa in un circuito chiuso, ed essenzialmente per qualsiasi fine pratico non pu\u00f2 essere accumulata come energia elettrica. Ci\u00f2 significa che le variazioni di domanda non potrebbero essere gestite senza ridurre drasticamente le forniture (tramite illuminazione ridotta o interruzione di rete elettrica) o immagazzinare l'energia elettrica in un altro mezzo. Persino l'energia rinnovabile deve essere immagazzinata per renderla affidabile. Il vento soffia ad intermittenza, cosicch\u00e9 qualche forma di immagazzinamento \u00e8 necessaria per compensare per i periodi di calma, e l'energia solare non \u00e8 efficace nei giorni nuvolosi sicch\u00e9 dell'energia accumulata deve essere disponibile per compensare per la perdita dell'energia solare.\nUna soluzione iniziale al problema di immagazzinare energia ai fini elettrici fu lo sviluppo delle batterie, un dispositivo di accumulazione elettrochimico. \u00c8 stato di utilizzazione limitata nei sistemi di potenza elettrica per la piccola capacit\u00e0 e costi elevati. Una simile possibile soluzione con i medesimi tipi di problemi \u00e8 il condensatore. Nel 1980, un piccolo gruppo di produttori ricercarono attentamente un deposito di energia termica TES) per fronteggiare la crescente domanda di raffreddamento ad aria durante le ore di massima richiesta. Oggi poche compagnie continuano a produrre depositi di energia termica. La forma pi\u00f9 in voga di deposito di energia termica per il raffreddamento ad aria \u00e8 un deposito di ghiaccio, poich\u00e9 \u00e8 in grado di immagazzinare pi\u00f9 energia in minore spazio di un deposito di acqua ed \u00e8 meno caro delle pile a combustibile e volani. L'immagazzinamento di energia termica \u00e8 impiegato in oltre 3300 edifici in oltre 35 paesi. Funziona immagazzinando ghiaccio alla notte quando l'elettricit\u00e0 \u00e8 poco costosa, e poi usando il ghiaccio per raffreddare l'aria nei fabbricati il giorno dopo.\nI combustibili chimici sono diventati la forma dominante di accumulazione di energia, sia per la generazione di elettricit\u00e0 sia per il trasporto. I carburanti chimici in uso corrente sono carbone processato (sottoposto a liquefazione), benzina, gasolio, gas naturale, gas di petrolio liquefatto (LPG), propano, butano, etanolo, Biodiesel e idrogeno. Tutte queste sostanze si convertono prontamente in energia meccanica e quindi in energia elettrica impiegando macchine termiche (turbine o altri motori a combustione interna, o generatori di vapore o altri motori a combustione esterna come lo Stirling) usati per la generazione di energia elettrica. I generatori azionati da macchine termiche sono pressappoco universali, variano da piccoli motori che producono solo alcuni Chilowatt a generatori con prestazioni d'esercizio fino a 800 megawatt.\nDispositivi elettrochimici chiamati pile a combustibile furono inventate all'incirca nello stesso periodo dell'invenzione delle batterie, Tuttavia, per molte ragioni, le pile a combustibile non furono sviluppate adeguatamente fino al momento dell'avvento del volo spaziale con equipaggio (il programma Gemini) quando sorgenti leggere e non termiche di elettricit\u00e0 erano necessarie nel veicolo interplanetario. Lo sviluppo delle pile a combustibile \u00e8 aumentato nei recenti anni a causa del tentativo di aumentare l'efficienza di conversione dell'energia chimica immagazzinata nei combustibili fossili o nell'idrogeno in elettricit\u00e0.\nAl momento, i carburanti idrocarburi liquidi sono la forma dominante di immagazzinamento di energia per l'impiego nei trasporti. Tuttavia, questi producono gas ad effetto serra quando si usano per dare energia alle automobili, autocarri, treni, ed aeroplani. Portatori di energia scevri di carbonio, come l'idrogeno, o portatori di energia a carbonio neutro quali alcune forme di etanolo o biodiesel, si stanno cercando in risposta alle possibili conseguenze di emissione di gas serra.\nAlcune aree del mondo (Washington ed Oregon negli Stati Uniti e Galles in Inghilterra ne sono esempi) hanno usato\ncaratteristiche geografiche per immagazzinare grandi quantit\u00e0 di acqua in serbatoi elevati, utilizzando l'elettricit\u00e0 in eccedenza nei momenti di bassa domanda per pompare l'acqua fino ai serbatoi, lasciando poi che l'acqua cada attraverso dei generatori a turbina per recuperare l'energia quando la richiesta raggiunge il culmine.\nParecchie altre tecnologie sono state investigate, come i volani o immagazzinaggio di aria compressa in caverne sotterranee.\nAltro metodo usato nel programma solare \u00e8 la Torre Solare Tre che impiega il sale fuso per\nimmagazzinare il calore e poi fornirlo quando necessario. Il sistema pompa sale fuso attraverso una torre\nriscaldata dai raggi del sole. Dei contenitori isolati immagazzinano il sale caldo e come si rende necessario,\ndell'acqua viene usata per generare vapore che aziona delle turbine per produrre elettricit\u00e0.\nImmagazzinamento dell'energia di rete.\n L'immagazzinamento di energia di rete permette ai produttori di energia elettrica di trasferire l'elettricit\u00e0 in eccesso dalla rete elettrica di trasmissione ai luoghi di immagazzinamento temporaneo di elettricit\u00e0 che diventano generatori di energia nel momento in cui la richiesta di elettricit\u00e0 \u00e8 maggiore. L'immagazzinamento dell'energia di rete \u00e8 particolarmente importante per armonizzare la fornitura e la domanda durante intervalli di tempo di 24 ore.\nMetodi di immagazzinamento.\nIdrogeno.\nSi sta valorizzando l'idrogeno come mezzo di stoccaggio dell'energia elettrica. L'idrogeno non \u00e8 una sorgente di energia primaria, ma una sostanza che pu\u00f2 essere trasportata incamerante energia, perch\u00e9 prima deve essere prodotto per poter essere successivamente usato. Tuttavia, come mezzo di incameramento, pu\u00f2 diventare un fattore importante nell'utilizzazione delle energie rinnovabili.\nLo stoccaggio sotterraneo di idrogeno sfrutta le caverne sotterranee, cupole salifere e giacimenti esauriti di petrolio e gas. Grandi quantit\u00e0 di idrogeno gassoso sono stoccate in caverne sotterranee da molti anni. Usando una turbina ad espansione l'esigenza elettrica per un'accumulazione compressa a 200 bar ammonta al 2,1% del contenuto energetico dell'idrogeno accumulato..\nCon le sorgenti rinnovabili come quelle solare ed eolica, l'uscita pu\u00f2 essere immessa direttamente nella rete elettrica. Ad un'immissione inferiore al 20% della richiesta di rete, l'economia non cambia fortemente; ma oltre il 20% circa della richiesta totale, lo stoccaggio esterno di energia diviene importante. Se queste sorgenti sono usate per produrre idrogeno dall'elettricit\u00e0, allora possono essere utilizzate pienamente tutte le volte che sono disponibili. Parlando in generale, non ha importanza quando si inseriscono o si disinseriscono, l'idrogeno \u00e8 semplicemente immagazzinato ed utilizzato quando richiesto. Un programma pilota su base comunitaria che usa turbine eoliche e generatori elettrici ad idrogeno \u00e8 in atto dal 2007 della durata di cinque anni nella comunit\u00e0 remota di Ramea Newfoundland e Labrador. Un progetto simile si sta svolgendo dal 2004 in Utisira, una piccola municipalit\u00e0 della Norvegia.\nPerdite di energia sono connaturate nel ciclo di immagazzinamento dell'idrogeno prodotto con l'elettrolisi dell'acqua per l'applicazione ai trasporti, liquidificazione o compressione, e la ri-trasformazione in elettricit\u00e0.&lt;ref name='physorg.com/news85074285'&gt;&lt;/ref&gt; e il ciclo di immagazzinamento dell'idrogeno prodotto biologicamente per le pile a combustibile stazionarie (microcogenerazione) con un rendimento del 93%, e conversione in elettricit\u00e0.\nCirca 50kwh (180 MJ) di energia solare sono necessari per produrre un chilogrammo di idrogeno, e cos\u00ec il costo dell'energia\nelettrica \u00e8 chiaramente cruciale, persino per gli usi di idrogeno differenti dall'incameramento per la generazione di energia elettrica. Un costo di 0,03$/hwh, comune tariffa dell'energia elettrica nelle ore non di punta (dalle 11 alle 18) negli Stati Uniti, significa che il costo dell'idrogeno \u00e8 di $1,50 al kg per l'energia elettrica, equivalente a $ 1,5 al gallone per la benzina in US se utilizzato nei veicoli a pila a combustione. Altri costi includerebbero l'impianto di elettrolisi, di compressione o liquefazione dell'idrogeno, stoccaggio e trasporto, che saranno significativi.\nBiocombustibili.\nVari biocombustibili, come il biodiesel, l'olio vegetale, la miscela benzina-metano o le biomasse possono essere usati per sostituire gli idrocarburi. Vari processi chimici sono in grado di trasformare il carbonio e l'idrogeno in carbone, gas naturali, biomasse animali e vegetali, e rifiuti organici in idrocarburi a catena corta che sono adatti a sostituire gli idrocarburi esistenti. Esempi sono il diesel Fischer-Tropsch, il metano, il dimetiletere, o syngas. Questa sorgente di diesel venne usata estensivamente nella seconda guerra mondiale in Germania, che aveva accesso limitato alle fonti di petrolio greggio. Oggi il Sudafrica produce la maggior parte del diesel del paese dal carbone per le medesime ragioni.. Un prezzo nel lungo termine del petrolio di sopra dei 35 USD pu\u00f2 rendere tale carburante liquido sintetico conveniente su larga scala. Parte dell'energia nella sorgente originaria viene dissipata nel processo di conversione. Storicamente, il carbone medesimo veniva usato direttamente ai fini del trasporto nei veicoli ed imbarcazioni che usavano motori a vapore. Il gas naturale compresso si sta usando come carburante in circostanze speciali, per esempio negli autobus di alcune aziende di trasporto.\nCarburanti idrocarburici sintetici.\nIl biossido di carbonio \u00e8 stato, sperimentalmente, convertito in carburante idrocarburico con l'intervento di energia proveniente da altre sorgenti. Per essere utile industrialmente, l'energia plausibilmente dovr\u00e0 provenire dalla luce del sole usando, forse, future tecnologie di fotosintesi artificiale.. Altra alternativa per l'energia \u00e8 l'energia elettrica od il calore proveniente dall'energia solare o nucleare.. Comparati all'idrogeno, molti carburanti idrocarburici hanno il vantaggio di essere immediatamente utilizzabili nelle esistenti tecnologie dei motori ed esistenti strutture di distribuzione dei carbutanti. La produzione di carburanti idrocarburici sintetici riduce l'ammomtare di biossido di carbonio nell'atmosfera fino al momento che il carburante viene bruciato, quando lo stesso ammontare di biossido di carbonio ritorna nellatmosfera.\nMetano.\nIl metano \u00e8 l'idrocarburo pi\u00f9 semplice con formula molecolare CH4. Il metano potrebbe essere prodotto con l'elettricit\u00e0 dalle energie rinnovabili. Il metano pu\u00f2 essere stoccato pi\u00f9 facilmente dell'idrogeno ed il trasporto, lo stoccaggio e l'infrastruttura di combustione sono maturi (condotte, gasometri, centrali elettriche).\nMentre l'idrogeno e l'ossigeno vengono prodotti nell'elettrolisi dell'acqua:\nl'idrogeno sar\u00e0 poi fatto reagire con il diossido di carbonio nel processo Sabatier, producendo metano ed acqua.\nIl metano sar\u00e0 stoccato ed usato successivamente per produrre elettricit\u00e0. L'acqua prodotta sar\u00e0 rimessa in ciclo\nnell'elettrolisi, riducendo l'esigenza di nuova acqua pura. L'ossigeno verr\u00e0 immagazzinato per la combustione del metano in ambiente di puro ossigeno in una centrale elettrica adiacente, eliminando per esempio gli ossidi di azoto.\nNella combustione del metano sono prodotti acqua e biossido di carbonio.\nIl biossido di carbonio sar\u00e0 riciclato per sovralimentare il processo Sabatier e l'acqua sar\u00e0 rimandata alla fase di elettrolisi. L'ossido di carbonio prodotto dalla combustione del metano ritornera al metano, cos\u00ec da non generare gas serra. La produzione del metano, stoccaggio e combustione adiacente ricicler\u00e0 tutti i prodotti della reazione, dando origine ad un ciclo.\nBoro, silicio, litio, zinco.\nIl boro, il silicio, il litio e lo zinco sono stati proposti quali soluzioni dello stoccaggio di energia.\nStoccaggio meccanico.\nL'energia si pu\u00f2 incamerare nell'acqua pompata ad un'elevazione maggiore usando i metodi di accumulazione di energia tramite pompaggio, nell'aria compressa, o nei volani.\nLa massa di un chilogrammo sollevata a 1000 metri pu\u00f2 immagazzinare energia per un ammontare di 9,81\u00a0kJ. Ci\u00f2 \u00e8 equivalente alla massa di 1\u00a0kg accelerata alla velocit\u00e0 di 140\u00a0m/s. La temperatura di 1\u00a0kg d'acqua pu\u00f2 essere aumentata di 2,34 \u00b0C utilizzando la medesima quantit\u00e0 di eneregia. Certamente, questo \u00e8 un confronto un po' scorretto, ma che rende facile notare come sia possibile stoccare pi\u00f9 energia in 1\u00a0m\u00b3 di roccia da pochi soldi oppure di sabbia che 1\u00a0m\u00b3 di batteria al piombo ad acido solforico, anche se la batteria fosse pure portata ad un'altezza maggiore e non semplicemente caricata.\nLa tecnologia di immagazzinaggio d'energia ad aria compressa considera l'accumulo dell'energia a basso costo delle ore di limitata richiesta, in forma di aria compressa in un serbatoio sotterraneo. Questa viene quindi rilasciata durante le ore di massima richiesta e riscaldata con i gas di scarico di una turbina a combustione. Quest'aria riscaldata viene convertita in energia mediante turbine ad espansione per produrre elettricit\u00e0. Una centrale elettrica a stoccaggio di energia ad aria compressa opera a McIntosh, in Alabama dal 1991 ed ha funzionato con successo. Altre applicazioni sono possibili. Lo studio Walker Architects pubblic\u00f2 nell'ottobre del 2008 la prima applicazione di CO2 compressa e stoccata, proponendo l'uso di CO2 catturata e stoccata per l'incameramento di energia. Parecchie compagnie hanno svolto lavori preliminari di progettazione di veicoli impieganti energia da aria compressa.\nAccumulazione di energia rinnovabile.\nMolti sistemi di energia rinnovabile producono potenza intermittente. In questo caso, l'accumulo di energia diventa assolutamente necessario per rendere disponibile una fornitura di energia stabile usando sorgenti intermittenti come il sole ed il vento. Uno sviluppo ulteriore dell'energia rinnovabile richieder\u00e0 una qualche combinazione di accumulazione dell'energia di rete, della risposta alla domanda e della determinazione attuale del prezzo. Le sorgenti di energia intermittente sono limitate al massimo al 20-30% dell'elettricit\u00e0 prodotta per la rete senza tali misure. Se le perdite di distribuzione dell'elettricit\u00e0 ed i costi saranno governati, allora la produzione di energia rinnovabile prodotta da molte differenti sorgenti potrebbe aumentare l'affidabilit\u00e0 della rete di distribuzione. Data la crescente diffusione della produzione energetica distribuita (soprattutto di impianti fotovoltaici), si attende che immagazzinamento domestico di energia diventi una realt\u00e0 sempre pi\u00f9 presente. Un'abitazione familiare equipaggiata con pannelli fotovoltaici pu\u00f2 raggiungere un'autosufficienza massima di circa 40%. A causa dello squilibrio tra energia consumata ed energia prodotta dall'impianto fotovoltaico, un accumulo di energia risulta necessario per raggiungere livelli pi\u00f9 elevati di autosufficienza energetica.\nSorgenti di energia rinnovabile senza intermittenza comprendono energia idroelettrica, energia geotermica, eliotermica, energia delle maree, da centrali solari orbitali, conversione dell'energia termica oceanica, aerogeneratore di alta quota, biocombustibili. impianti fotovoltaici, per quanto tecnicamente intermittenti, producono dell'elettricit\u00e0 durante i periodi di picco (cio\u00e8 durante la luce diurna), e quindi riducono il bisogno di produzione di potenza di picco. In generale, i periodi di domanda massima di potenza in alcuni luoghi non corrispondono alla disponibilit\u00e0 di energia solare, il che sospinge i produttori a sviluppare nuovi e pi\u00f9 efficienti metodi di stoccaggio e recupero dell'energia.\nSul lato della domanda, programmi di risposta alla domanda che inoltrano segnali di quotazione di mercato ai consumatori (o ai loro equipaggiamenti), possono essere un modo di gestire le variazioni nella produzione di energia elettrica. Per esempio, dispositivi di stoccaggio di energia intelligenti possono venire predisposti per accumulare energia quando l'elettricit\u00e0 viene prodotta in quantit\u00e0 maggiore del richiesto (ed i prezzi sono pi\u00f9 bassi), e inversamente, distribuire energia quando la domanda \u00e8 elevata (ed i prezzi sono pi\u00f9 alti). Questa pratica \u00e8 chiamata arbitraggio energetico.\nAccumulazione termica.\nL'accumulazione termica \u00e8 l'immagazzinamento temporaneo o trasferimento di calore per essere usato successivamente. Un esempio di\nimmagazzinamento termico \u00e8 quello dell'immagazzinamento dell'energia solare durante il giorno per il riscaldamento durante la notte. Nel campo del riscaldamento-ventilazione-aria condizionata-refrigerazione, il ricorso all'immagazzinamento termico per riscaldamento \u00e8 meno comune che per il raffreddamento. Un esempio di incameramento del calore rimosso per successivo impiego \u00e8 il ghiaccio prodotto durante le ore notturne pi\u00f9 fredde da usare nelle calde ore del giorno. Questo deposito di ghiaccio viene prodotto quando le tariffe elettriche sono pi\u00f9 basse. Sovente ci si riferisce a ci\u00f2 come il raffreddamento a tariffa ridotta.\nSe impiegati propriamente i sistemi di raffreddamento a tariffa ridotta abbassano i costi dell'energia. Il Green Building Council degli Stati Uniti ha sviluppato il programma \"Leadership in Energy Efficiency and Environmental Design (LEED)\" per stimolare la progettazione di costruzioni ad elevate prestazioni che contribuiranno a proteggere il nostro ambiente. I livelli di prestazione energetica aumentati utilizzando il raffreddamento a tariffa ridotta fornir\u00e0 i requisiti necessari per una certificazione LEED.\nI vantaggi di un accumulo termico sono:\nPer maggiori informazioni sullo stoccaggio termico, vedasi\nI potenziali vantaggi vanno in ogni caso confrontati con la reale necessit\u00e0 di produrre ghiaccio. In effetti, per uso generale, non \u00e8 normalmente richiesto raggiungere temperature di esercizio prossime agli 0 \u00b0C (nella tecnica di condizionamento ambienti si utilizzano valori compresi tra 7 \u00b0C e 10 \u00b0C). Produrre ghiaccio comporta una riduzione di efficienza delle macchine frigorifere. Nel caso di unit\u00e0 che cedono calore all'aria, ci\u00f2 pu\u00f2 essere compensato dalla minore temperatura atmosferica che si ha nelle ore di buio rispetto alle ore del picco di richiesta diurno."}
{"id": "2750720", "revid": "422409", "url": "https://it.wikipedia.org/wiki?curid=2750720", "title": "Esercito del portogallo", "text": ""}
{"id": "2750721", "revid": "422409", "url": "https://it.wikipedia.org/wiki?curid=2750721", "title": "Esercito portoghese", "text": ""}
{"id": "2750733", "revid": "92723", "url": "https://it.wikipedia.org/wiki?curid=2750733", "title": "Universo della Lega e della Confederazione", "text": "L'universo della Lega e della Confederazione \u00e8 un universo immaginario creato dalla scrittrice di fantascienza e fantasy C.J. Cherryh. In esso sono ambientati numerosi romanzi e racconti, nell'ambito di una storia futura che ha inizio nel XXI secolo e si estende per diverse centinaia di anni.\nAd oggi, le opere dell'universo della Lega e della Confederazione comprendono circa trenta romanzi di fantascienza, oltre a sette antologie di racconti curate da Cherryh e ad alcune opere di altro genere. Tra essi vi sono due romanzi che hanno vinto il premio Hugo (\"La lega dei mondi ribelli\" e \"Cyteen\"), e alcune serie parzialmente indipendenti, come la trilogia del Sole Morente, i romanzi di Chanur, i quattro libri di Morgaine, e la serie \"Merovingen Nights\", che comprende anche racconti di altri autori.\nScenario.\nQuando l'umanit\u00e0 comincia ad espandersi nello spazio oltre il sistema solare, la costruzione di stazioni spaziali viene finanziata da un'azienda privata, l'Anonima Terra. Ciascuna nuova stazione \u00e8 costruita a partire dalla precedente e si trova via via pi\u00f9 lontano dalla Terra. Prima della scoperta del viaggio a velocit\u00e0 maggiore di quella della luce, nove stazioni vengono costruite con grandi sforzi intorno a nove diverse stelle, tutte prive di pianeti abitabili.\nGli abitanti delle stazioni e i mercanti delle navi che riforniscono le stazioni sviluppano identit\u00e0 culturali distinte, ma restano psicologicamente, e in una certa misura anche materialmente, dipendenti dalla Terra. Tuttavia gli ordini provenienti dalla Terra, che possono essere trasmessi solo a velocit\u00e0 inferiori a quella della luce, quando giungono alle stazioni sono irrimediabilmente superati e vengono abitualmente ignorati: l'Anonima Terra perde cos\u00ec progressivamente il controllo delle colonie nello spazio.\nQuando un pianeta abitabile (il mondo di Pell) viene scoperto nel sistema Tau Ceti, questo fragile equilibrio economico e politico viene sconvolto. Non solo la biosfera del pianeta \u00e8 relativamente accogliente per gli esseri umani (che per sopravvivervi hanno bisogno solo di bombole d'aria e maschere), ma essa ospita anche una specie intelligente, gli Hisa, miti e tecnologicamente primitivi. Su Pell \u00e8 possibile l'agricoltura, e ci\u00f2 indebolisce pericolosamente la dominanza economica della Terra. Dopo la costruzione della stazione di Pell in orbita intorno al pianeta, i coloni proseguono l'espansione nello spazio con rinnovato vigore e costruiscono altre stazioni, sempre pi\u00f9 distanti dalla Terra.\nAll'inizio del XXIII secolo, la scienziata Estelle Bok, immigrata sulla stazione Cyteen, scopre come superare il limite dato dalla velocit\u00e0 della luce. Nel 2248 viene lanciata la prima sonda in grado di viaggiare a velocit\u00e0 maggiore di quella della luce. Presto la Terra tenta di approfittarne per ristabilire il controllo sulle colonie. Ma, per la scarsa comprensione sia degli abitanti delle stazioni sia dei mercanti, i tentativi della Terra provocano l'effetto opposto, causando prima tensione, poi occasionali scontri armati, e infine aperta rivolta da parte dei coloni. L'Anonima Terra risponde con la costruzione di una flotta di cinquanta astronavi militari (la \"Flotta dell'Anonima\"), al comando di Conrad Mazian, che viene inviata a ristabilire il controllo sulle colonie.\nNel 2300 un gruppo di stazioni forma un nuovo stato, la Confederazione, che si dichiara indipendente: questo provoca lo scoppio della guerra. La Confederazione, con capitale sul pianeta Cyteen (anch'esso abitabile), incrementa la sua popolazione e le sue forze armate producendo azi, cloni umani geneticamente alterati e psicologicamente condizionati, pratica che la Terra considera ripugnante.\nLa \"guerra dell'Anonima\" vede feroci combattimenti tra le forze della Confederazione e la flotta di Mazian. Le stazioni pi\u00f9 vicine alla Terra, turbate dall'esistenza degli azi e dagli altri sviluppi nella Confederazione, restano fedeli al pianeta madre; parecchie tra loro vengono distrutte da attacchi confederati. Poich\u00e9 i rifornimenti dalla Terra sono irregolari e inadeguati, la Flotta \u00e8 costretta a requisire attrezzature e a ricorrere ad arruolamenti forzati a danno dei mercanti, che divengono quindi sempre pi\u00f9 ostili. Senza nuove navi per rimpiazzare quelle perdute nei combattimenti, la Flotta gradualmente si avvia verso la sconfitta, in quella che \u00e8 divenuta una guerra di logoramento.\nPresi in mezzo sono i mercanti e la stazione di Pell, il principale punto di transito tra la Terra e lo spazio della Confederazione. Il conflitto giunge al punto decisivo a Pell tra il 2352 e il 2353, come descritto nel romanzo \"La lega dei mondi ribelli\". Dovendo affrontare una situazione sempre pi\u00f9 pericolosa, molte tra le famiglie dei mercanti decidono infine di allearsi e fondano la Lega dei mercanti, creando cos\u00ec una terza potenza neutrale, mentre una missione diplomatica giunge dalla Terra per negoziare la pace.\nMazian rifiuta di accettare la pace e la Flotta continua a combattere, ora al servizio delle ambizioni del suo comandante, che progetta di attaccare la Terra stessa. Signy Mallory, una dei comandanti della Flotta, la abbandona disgustata e mette la sua nave al servizio della Lega; le poche altre rimaste restano fedeli a Mazian, e, ormai prive di ogni appoggio, sono costrette a darsi alla pirateria.\nCon la Flotta ormai abbandonata dalla Terra, la Confederazione vede la possibilit\u00e0 di sbarazzarsi del suo nemico una volta per tutte. Ma poich\u00e9 essa non osa indebolire le sue forze per proteggersi dal nuovo stato, la Lega riesce a far accettare alle parti un trattato di pace, con cui ottiene Pell. Il trattato inoltre assegna alla Lega il monopolio del commercio interstellare, anche all'interno della Confederazione, dandole cos\u00ec il potere di impedire il funzionamento delle stazioni semplicemente sospendendo il commercio.\nDopo la fine della guerra, la Terra tenta di espandersi in direzione opposta a quella in si trovano la Lega e la Confederazione, ma il tentativo non ha successo, poich\u00e9 le navi terrestri giungono in una regione di spazio gi\u00e0 occupata da un gruppo di sette specie i cui rapporti sono regolati da un accordo detto il \"Patto\". L'intrusione terrestre minaccia di alterare i delicati equilibri all'interno del Patto e provoca una serie di intricate lotte, descritte nei romanzi del ciclo di Chanur. In seguito a quest'insuccesso, la Terra tenta di rinsaldare i rapporti con la Confederazione, scambiando informazioni e materiale genetico terrestri con tecnologie.\nCon l'affievolirsi del pericolo rappresentato dalla Flotta, una nuova rivalit\u00e0 si sviluppa tra la Lega e la Confederazione. Quest'ultima mal sopporta le restrizioni imposte dal trattato di pace, mentre la Lega teme di essere sopraffatta dalla Confederazione, molto pi\u00f9 popolosa e in rapida crescita. Le tensioni salgono ulteriormente quando si scopre che Gehenna, un raro pianeta abitabile nel territorio della Lega, \u00e8 stato colonizzato da una missione militare segreta, deliberatamente abbandonatavi dalla Confederazione per impedire alla Lega di prendere possesso di una risorsa cos\u00ec preziosa (quest'episodio \u00e8 descritto ne \"I 40.000 di Gehenna\").\nIntanto nella Confederazione due fazioni politiche (gli \"Espansionisti\" e i \"Centristi\") lottano per deciderne il futuro. Tuttavia Ariane Emory, geniale scienziata e astuta politica, ha un programma segreto per il futuro della Confederazione. Il suo progetto sembra interrompersi quando viene assassinata nel 2404, ma un suo clone viene fatto nascere e allevato per fare in modo che il progetto continui (come narrato in \"Cyteen\" e \"Regenesis\").\nGli eventi descritti nei primi due romanzi della serie, \"Heavy Time\" e \"Hellburner\", avvengono poco dopo l'inizio della guerra. Ma gran parte delle altre opere si svolgono dopo la formazione sia della Confederazione sia della Lega; di qui il nome \"universo della Lega e della Confederazione\".\nGenere.\nLe opere ambientate nell'universo della Lega e della Confederazione si possono classificare nel sottogenere della space opera, oppure, specialmente per titoli come \"La lega dei mondi ribelli\" e \"Cyteen\", in quello della fantascienza hard. I romanzi sulle guerre dell'Anonima e la trilogia del Sole Morente sono esempi di space opera militare. La serie \"Merovingen Nights\" si svolge su un solo pianeta ed \u00e8 caratterizzata dalla presenza di eroi spacconi, furfanterie, duelli, e da un basso livello tecnologico, e quindi pu\u00f2 essere classificata come science fantasy; rientra in questo sottogenere anche il ciclo di Morgaine, che \u00e8 ambientato in luoghi e tempi lontani da quelli delle opere sulle vicende della Lega e della Confederazione. Il romanzo \"Voyager in Night\" contiene anche elementi tipici della letteratura horror.\nTitoli e ordine di lettura.\nCherryh ha affermato che, con due eccezioni, i libri ambientati nell'universo della Lega e della Confederazione possono essere letti in qualunque ordine, \"proprio come per la storia reale\". Le eccezioni sono le coppie \"Heavy Time\"-\"Hellburner\" e \"Cyteen\"-\"Regenesis\", per ciascuna delle quali si dovrebbe rispettare l'ordine indicato. Dovrebbero essere letti in ordine anche i tre romanzi del Sole Morente, e quelli dei cicli di Chanur e Morgaine. La serie \"Merovingen Nights\" ha inizio con il romanzo \"Angel with the sword\" e prosegue con le sette antologie di racconti, numerate da 1 a 7.\nLa serie di Chanur.\nI romanzi di questa serie sono ambientati, rispetto alla Terra, nella direzione opposta a quella della Lega e della Confederazione.\nSpecie aliene senzienti.\nNell'universo della Lega e della Confederazione sono presenti molte specie aliene senzienti dotate di culture ben sviluppate. Le principali sono elencate nella tabella che segue.\nAltre razze aliene compaiono in \"Port Eternity\" e \"Voyager in Night\". I libri di Morgaine sono costruiti intorno alle azioni di una razza umanoide chiamata Qual, Khal, e simili, e la stessa Morgaine \u00e8 una mezzosangue degli \"antenati del qual\"; nel terzo libro della serie \u00e8 presente una razza arborea chiamata Harim.\nTecnologie.\nOltre alle tecnologie impiegate per le attivit\u00e0 minerarie sugli asteroidi, i viaggi spaziali a velocit\u00e0 sub-luce, e la costruzione di stazioni spaziali, ve ne sono altre caratteristiche dell'universo della Lega e della Confederazione:\nSociet\u00e0.\nUna tendenza generale dell'universo della Lega e della Confederazione \u00e8 la divergenza dei modi di pensare tra gli abitanti dei pianeti, quelli delle stazioni spaziali e quelli che vivono sulle astronavi. Gli abitanti dei pianeti (i normali residenti della Terra e di Cyteen) sembrano avere atteggiamenti e preoccupazioni simili a quelli della gente dei paesi sviluppati del XXI secolo. Gli spaziali trovano strano che tra gli abitanti dei pianeti vi siano tanti conflitti per il territorio e le fonti di energia (che sono abbondanti nello spazio), e che essi siano cos\u00ec inclini agli sprechi e negligenti verso l'ambiente fisico (che nello spazio deve essere curato attentamente).\nI residenti sulle stazioni spaziali tendono a proteggere attentamente il loro ambiente fisico, economico e sociale, poich\u00e9 ogni cambiamento imprevisto potrebbe essere fatale all'intera popolazione. Ad esempio, in \"La lega dei mondi ribelli\" la stazione di Pell va incontro a problemi gravissimi quando deve improvvisamente accogliere un gran numero di profughi, a cui non \u00e8 in grado di fornire alloggi e lavoro adeguati.\nGli equipaggi delle astronavi (gli \"spaziali\") hanno una visione del mondo molto insulare, originata dagli effetti di dilatazione del tempo prodotti dai viaggi interstellari (questa visione era ancora pi\u00f9 accentuata prima dell'invenzione del balzo, quando i viaggi richiedevano anni). La tipica astronave mercantile \u00e8 di propriet\u00e0 di una famiglia allargata che ne costituisce l'equipaggio, che a volte si divide in due se la famiglia riesce a guadagnare abbastanza da acquistare un'altra nave. Le donne mercanti hanno spesso rapporti sessuali non protetti quando sono in porto, con l'obiettivo di restare incinte e di conservare una sufficiente variet\u00e0 genetica nella propria famiglia. L'identit\u00e0 degli spaziali \u00e8 cos\u00ec forte che molti di essi preferirebbero la morte per fame piuttosto che accettare una vita sedentaria su una stazione. Gli spaziali spesso ritengono di potersi rapportare soltanto con altri spaziali, poich\u00e9 dal loro punto di vista gli abitanti delle stazioni e dei pianeti appaiono invecchiare e morire rapidamente.\nOltre a ci\u00f2, nella Confederazione c'\u00e8 una divisione sociale e psicologica tra la normale popolazione dei cittadini (\"CIT\" o \"uomini-nati\") e gli azi. Questi ultimi sono trattati con una variet\u00e0 di atteggiamenti che vanno dalla vera e propria schiavit\u00f9 al cameratismo tra uguali; sotto molti aspetti gli azi sono trattati come bambini, poich\u00e9 sono vulnerabili a stimoli che le loro psicologie artificiali non sono progettate per fronteggiare. L'opinione prevalente nella Confederazione \u00e8 che gli azi sono necessari per mantenere la base tecnologica e industriale delle numerose colonie sparse nello spazio, mentre una minoranza disapprova l'esistenza degli azi e vorrebbe la cessazione della loro produzione. Gli azi, col tempo, possono diventare CIT e avere figli, a cui trasmettono i loro valori fondamentali. Cos\u00ec la posizione della maggioranza tende a rafforzarsi, e la minoranza \"abolizionista\" tende a divenire sempre pi\u00f9 marginale. Questo processo \u00e8 il risultato di un programma ingegneria sociale elaborato segretamente da Reseune, la citt\u00e0-laboratorio su Cyteen che \u00e8 il centro della ricerca e degli sviluppi sulla clonazione umana.\nCanzoni.\nC.J. Cherryh ha scritto una serie di canzoni ispirate a personaggi ed episodi dell'universo della Lega e della Confederazione. Le canzoni furono registrate dalla musicista filk Leslie Fish e da altri e pubblicate nel 1985 in un album intitolato \"Finity's End\"."}
{"id": "2750735", "revid": "22475", "url": "https://it.wikipedia.org/wiki?curid=2750735", "title": "Andrena tibialis", "text": "Andrena tibialis () \u00e8 un insetto apoideo della famiglia Andrenidae.\nEcologia.\nGli insetti del genere \"Andrena\" sono frequentemente chiamati in causa quali insetti impollinatori di orchidee del genere \"Ophrys\". Tale relazione \u00e8 legata ad una somiglianza chimica tra le secrezioni cefaliche di questi insetti e alcune sostanze volatili prodotte dalle specie del genere \"Ophrys\" . In particolare \"Andrena tibialis\" \u00e8 stata segnalata quale possibile insetto impollinatore di \"Ophrys sphegodes\" ."}
{"id": "2750737", "revid": "125717828", "url": "https://it.wikipedia.org/wiki?curid=2750737", "title": "Nostra Signora di Lourdes", "text": "Nostra Signora di Lourdes (o l'Immacolata Concezione di Lourdes o, pi\u00f9 semplicemente, Madonna di Lourdes) \u00e8 l'appellativo con cui la Chiesa cattolica venera Maria, in seguito alle apparizioni avute nel 1858 da Bernadette Soubirous.\nDescrizione.\nIl nome della localit\u00e0 si riferisce al comune francese di Lourdes, nel cui territorio - tra l'11 febbraio e il 16 luglio 1858 - la giovane Bernadette Soubirous, contadina quattordicenne del luogo, rifer\u00ec di aver assistito a diciotto apparizioni di una \"bella signora\" in una grotta poco distante dal piccolo sobborgo di Massabielle. A proposito della prima, la giovane afferm\u00f2:\nQuesta immagine della Vergine, vestita di bianco, con una cintura azzurra che le cingeva la vita e una rosa gialla per piede, \u00e8 poi entrata nell'iconografia classica.\nNel luogo indicato da Bernadette come teatro delle apparizioni fu posta nel 1864 una statua della Madonna. Intorno alla grotta delle apparizioni \u00e8 andato nel tempo sviluppandosi un imponente santuario.\nAttorno al luogo di culto si \u00e8 ampliato successivamente un importante movimento di pellegrini. Si calcola che oltre settecento milioni di persone abbiano visitato il Santuario di Lourdes.\nIl racconto di Bernadette.\nDettaglio delle diciotto apparizioni, secondo il racconto di Bernadette:\nLa ragazzina se ne va correndo e, durante il cammino, ripete in continuazione le parole ascoltate, che per lei sono incomprensibili. La frase emoziona e impressiona il parroco. Bernadette ignorava l'espressione teologica che descrive la Vergine. Solo quattro anni prima, nel 1854, papa Pio IX ne aveva fatto un dogma della fede cattolica. Bernadette rifer\u00ec: \"Lei alz\u00f2 gli occhi al cielo, unendo, in segno di preghiera, le Sue mani che erano tese e aperte verso la Terra, e mi disse: \u00abIo sono l'Immacolata Concezione\u00bb;\nIl dibattito sulle apparizioni.\nIl racconto delle apparizioni scaten\u00f2 una contesa tra scettici e tra chi subito credette all'autenticit\u00e0 delle apparizioni. La contesa non era un qualcosa tra la Chiesa cattolica e il suo esterno, ma innanzitutto all'interno della stessa Chiesa. Secondo uno schema che si \u00e8 sempre manifestato nella storia della Chiesa e anzi anche dell'antico Israele, compresa la stessa esperienza di Ges\u00f9 di Nazareth, i racconti delle presunte manifestazioni del soprannaturale e/o di santit\u00e0 suscitano sempre una duplice e opposta reazione nel seno stesso dei credenti. I fatti di Lourdes si inserirono poi in un'epoca in cui la Francia era capofila della revisione dell'atteggiamento statale nei confronti della fede (nel 1858 era al potere l'imperatore Luigi Napoleone, che peraltro fino al 3 settembre 1870 fu il principale ostacolo sulla strada della liberazione di Roma; ai tempi vigeva il Concordato tra Stato e Chiesta cattolica del 1801, che sarebbe rimasto in vigore fino al 1905; la legge di separazione delle Chiese dallo Stato del 9 dicembre 1905 sarebbe entrata in vigore il 1 gennaio 1906; il Concordato del 1801 in Alsazia e Mosella non \u00e8 mai stato abrogato, poich\u00e9 tali territori nel 1906 erano occupati dall'Impero tedesco; la Costituzione della Quarta Repubblica del 27 ottobre 1946 avrebbe costituzionalizzato per la prima volta, all'articolo 1, l'aggettivo \"laico\" a proposito dello Stato con l'affermazione: \"La Francia \u00e8 una Repubblica indivisibile, laica, democratica e sociale\"; la nozione fu confermata negli stessi termini nell'articolo 1 della Costituzione della Quinta Repubblica del 4 ottobre 1958).\nMolti giornali dell'epoca trattarono le apparizioni di Massabielle come un sintomo di pazzia della veggente. A parere di taluni, invece, le apparizioni della \"bella signora\" sarebbero state suggerite alla ragazzina dall'abate Aravent (fratello della sua nutrice), allo scopo di togliere dai guai il padre, unico sostegno della poverissima famiglia di Bernadette, gravato dalle conseguenze di una denuncia a suo carico per furto di due sacchi di farina, denuncia in seguito risultata di fatto non fondata. Accuse che contrastano con il fatto che la veggente fece poi vita povera e ritirata in un monastero di clausura; malgrado ci\u00f2 nacque ben presto un grande movimento di pellegrinaggio.\nSull'argomento fu sollevato un dibattito, agli inizi del Novecento, intorno all'ipotesi che le presunte apparizioni fossero in realt\u00e0 parte di un evento organizzato da alcuni soggetti, interessati a sfruttare la credulit\u00e0 popolare dell'epoca per un tornaconto di tipo economico o politico, sfruttando l'attrattiva del fenomeno \"miracoloso\". Il dibattito si svilupp\u00f2 anche a causa del presunto rinvenimento di una nota di servizio ufficiale (pubblicata nel 1906 da Jean de Bonnefon nel suo \"Lourdes e i suoi tenutari\") del procuratore generale di Pau Pierre Claude Falconnet al procuratore imperiale presso il tribunale di Lourdes Vital Dutour, datata 28 dicembre 1857 (45 giorni prima delle prime \"apparizioni\"), dove il procuratore avrebbe scritto che era \u00abinformato che si stanno preparando, a Lourdes, delle manifestazioni simulanti un carattere sovrannaturale e miracoloso\u00bb. La lettera \u00e8 stata giudicata falsa da alcuni studiosi di ambito cattolico sulla base di alcuni elementi giudicati contraddittori, sebbene uno degli elementi addotto come prova della falsit\u00e0 sia stato confutato (il 28 dicembre 1857 fu un luned\u00ec e non - come asserito a sostegno della tesi della falsit\u00e0 - una domenica, giorno in cui si presumeva che il procuratore non lavorasse). \nSul versante opposto ci sono la fermezza di Bernadette Soubirous, la convinzione incrollabile del parroco Peyramale (inizialmente scettico), l'adesione dapprima timida e poi sempre pi\u00f9 convinta e diffusa dei fedeli, l'indagine e alla fine la dichiarazione formale di autenticit\u00e0 da parte della Chiesa cattolica. \nSempre nell'ambito delle apparizioni mariane, lo stesso schema di adesione/scetticismo e lo stesso atteggiamento delle autorit\u00e0 ecclesiali e statali, si \u00e8 ripetuto in molti altri casi, tra cui le apparizioni del 1917 a Fatima (Portogallo) ai tre pastorelli Lucia, Giacinta e Francesco. Molti studiosi di mariologia (l'insieme degli studi che tratta delle presunte apparizioni della Madonna, dei messaggi che avrebbe rivolto e delle relative implicazioni teologiche e soteriologiche) affermano che le due grandi manifestazioni di Maria a Lourdes e Fatima avrebbero un comune filo conduttore, essendo una il proseguimento dell'altra.\nL'Immacolata Concezione.\n \nBernadette afferm\u00f2 che la \"signora\" si sarebbe presentata (alla sedicesima apparizione) il 25 marzo 1858 (festa dell'Annunciazione) come l'\"Immacolata Concezione\". In tutte le apparizioni, la \"signora\" si era sempre rivolta a Bernadette nell'unico idioma a lei noto, il dialetto guascone. Anche in quell'occasione, la \"signora\" le rivel\u00f2 testualmente: \"Que soy era Immaculada Councepciou\". \"Que\" \u00e8 una preposizione enunciativa, intraducibile. \"Soy\" \u00e8 la prima persona dell'indicativo presente \"essere\" (sono). \"Era\" \u00e8 l'articolo determinativo (la) , femminile di \"eth\" (il). Quindi il messaggio si traduce: \"Sono l'Immacolata Concezione\". \nBernadette, all'epoca una piccola contadina analfabeta che non aveva neppure frequentato il catechismo, molto probabilmente non conosceva la dichiarazione dogmatica del 1854. Lei stessa raccont\u00f2 di non sapere il significato di quelle parole e di essere stata capace di riferirle solo perch\u00e9 nel correre a casa le aveva continuamente ripetute tra s\u00e9 e s\u00e9.\nIl parroco Peyramale fu dapprima sorpreso per tale espressione, e fu quindi convinto dell'origine divina degli eventi in corso, divenendo un sostenitore dell'autenticit\u00e0 delle presunte apparizioni. Secondo i fedeli quindi la Madonna, con questa autodefinizione, ha confermato l'esatto significato teologico di quanto affermato dal dogma promulgato da Papa Pio IX.\nAl contrario l'uso, da parte della ragazza analfabeta, di un'espressione teologica al di fuori delle sue conoscenze, fu interpretato dagli scettici come prova che essa era \"manovrata\" da qualcuno. \nIl riconoscimento da parte della Chiesa cattolica.\nDopo che la commissione di inchiesta ebbe interrogato Bernadette nel 1861, e alla fine dell'esame dell'intera vicenda, il vescovo di Tarbes (alla cui diocesi Lourdes apparteneva), Bertrand-S\u00e9v\u00e8re Laurence, il 18 gennaio 1862 firm\u00f2 la lettera pastorale nella quale dichiarava:\nLa Chiesa e le apparizioni mariane.\nLa Chiesa cattolica considera le apparizioni mariane come rivelazioni private, che non aggiungono nulla di nuovo e di diverso alla fede rivelata, la quale, secondo la Chiesa stessa, deve essere considerata piena e completa in Cristo ad opera degli apostoli. La Chiesa pu\u00f2 dare un riconoscimento formale (che per le apparizioni di Lourdes fu dato nel 1862), a condizione che esse non contengano nulla di contrario, e nemmeno di ambiguo e di dubbio, riguardo alla fede rivelata. \"Tuttavia, riconosciute come tali dopo un prudente giudizio, coloro che le hanno ricevute direttamente debbono senza alcun dubbio inchinarsi con rispetto dinanzi ad esse. I teologi discutono se questa adesione debba essere in essi un atto di fede divina; l'opinione affermativa sembra pi\u00f9 accettabile.\"\nLa presunta mariofania di Lourdes, tuttavia, cos\u00ec come quella di Fatima del 1917, entrambe dichiarate ufficialmente come credibili dalla Chiesa cattolica, hanno presentato e presentano tuttora caratteri di eccezionalit\u00e0, dovute alla universalit\u00e0 dei loro messaggi, che hanno riguardato l'intera Chiesa mondiale e anzi l'intera umanit\u00e0. Quindi pur essendo rivelazioni private e pur non aggiungendo nulla di nuovo per i cattolici alla propria fede rivelata, hanno avuto ed hanno caratteri di universalit\u00e0 e pubblicit\u00e0.\nIl santuario.\nSono tre le basiliche principali del santuario di Lourdes; in ordine di data di costruzione e con capienza crescente vi sono: la basilica dell'Immacolata Concezione, la basilica di Nostra Signora del Rosario, posta sotto alla precedente, e la basilica di San Pio X (detta anche \"basilica sotterranea\"). La facciata della Basilica del rosario presenta dei mosaici di Marko Ivan Rupnik e del Centro Aletti, raffiguranti i Misteri della Luce. Inaugurati l'8 dicembre 2007, sono stati dedicati a Giovanni Paolo II in occasione dell'apertura del Giubileo per il 150\u00ba anniversario delle apparizioni.\nOltre alle tre basiliche, al di l\u00e0 del fiume, davanti alla grotta c'\u00e8 la \"tenda e cappella dell'adorazione\". La tenda \u00e8 situata nel fondo della prateria, con l'adorazione dalle ore 9 alle ore 17. La cappella situata nella prateria, sul lato sinistro della chiesa di Santa Bernadette, ha una capienza di 130 persone circa.\nIl santuario di Lourdes \u00e8 particolarmente associato alla speranza di ottenere guarigioni miracolose, ed \u00e8 pertanto meta di un grande numero di fedeli infermi. In Italia vi sono varie associazioni di volontari, l'UNITALSI, l'OFTAL, l'A.M.A.M.I. (Associazione mariana assistenza malati d'Italia) e lo SMOM (Sovrano militare Ordine Di Malta), che organizzano il trasporto e l'assistenza degli ammalati a bordo di treni e aerei convenientemente attrezzati. Dal 1958 si svolge annualmente il Pellegrinaggio militare internazionale, che riunisce migliaia di fedeli che lavorano in \"divisa\" al servizio degli altri.\nSecondo i credenti, per invocare la guarigione \u00e8 particolarmente efficace il rito dell'immersione nelle piscine, appositamente realizzate, riempite con l'acqua che sgorga dalla sorgente presso la grotta delle apparizioni. Le guariogioni per\u00f2 avvengono generalmente al momento della Benedizione Eucaristica pomeridiana. Per la conferma delle stesse, fin dall'origine vi \u00e8 un permanente presidio medico (chiamato boreu medical) con medici di varia provenienza (anche atei) chiamati a confermare dal punto di vista scientifico la guarigione, infatti durante la Processione Eucarisctica i medici seguono sempre il Santissimo per costatare immediatamente le guarigioni ottenute. \nLa stessa sorgente alimenta anche le fontane, dalle quali i pellegrini bevono l'\"acqua di Lourdes\", riempiendone bottiglie e taniche da portare a casa.\nDal 1905 \u00e8 in funzione presso il santuario il \"Bureau m\u00e9dical\" (ufficio medico), che raccoglie le segnalazioni di presunte guarigioni miracolose, per valutarne, attraverso successivi e accurati accertamenti, esclusivamente l'aspetto medico.\nSolo alla fine dell'iter medico-legale, che pu\u00f2 durare anche anni, eventualmente e per alcuni casi, il \"Bureau\" trasmetter\u00e0 il dossier al vescovo competente, per la successiva fase della valutazione canonica, che potrebbe portare (ove ce ne siano le condizioni) alla dichiarazione formale di guarigione miracolosa.\nAl 2018 70 casi di guarigione non altrimenti spiegabili sono stati riconosciuti ufficialmente dalla Chiesa cattolica come \u00abmiracolosi\u00bb.\nRiguardo alle guarigioni considerate miracolose ebbe a dire Anatole France: \u00abVedo tante stampelle, ma nessuna gamba di legno\u00bb, riferendosi agli \"ex voto\" lasciati dai pellegrini.\n\u00c9mile Zola fu altres\u00ec testimone delle guarigioni di Marie Lebranchu e Marie Lemarchand, casi riconosciuti in seguito ufficialmente come miracolosi, presentati allo scrittore dal dottor Boissarie, a capo del Bureau m\u00e9dical.\nTuttavia Zola scrisse poi un libro scettico su Lourdes, nel quale tra gli altri fece riferimento, modificandone il nome, ai casi delle due donne, facendole per\u00f2 morire nel racconto.\nLa distorsione degli eventi fu denunciata pubblicamente da Boissarie.\nSecondo la Chiesa, i miracoli e le guarigioni sono segni della provvidenza divina, funzionali alla conversione e alla fede, e non alla semplice risoluzione di problemi di salute.\nLourdes nei media.\nNel 1943 venne tratto il film \"Bernadette\" con Jennifer Jones.\nNel 1960 esce il film \"Il suffit d'aimer\" con Dani\u00e8le Ajoret.\nNel 1988 esce il film \"Bernadette\" con Sydney Penny e nel 1989, il suo sequel La passione di Bernadette.\nNel 2000 Raiuno trasmise una \"fiction\", \"Lourdes\", diretta da Lodovico Gasparini e interpretata da Ang\u00e8le Osinski (nella parte della giovane Bernadette), Stefania Rocca e Alessandro Gassmann.\nNel 2009 la regista austriaca Jessica Hausner realizz\u00f2 il film \"Lourdes\", basato sulla storia di fantasia di una ragazza malata, la cui improvvisa guarigione durante un pellegrinaggio pone il dubbio sull'origine miracolosa dell'evento.\nIl film ricevette dall'UAAR il \"Premio Brian\", l'annuale riconoscimento dell'associazione per i film presentati alla Mostra del Cinema di Venezia che trattino temi attinenti alla cultura laica.\nIl film di Hausner fu premiato in quanto dalla narrazione della storia \u00ab...risulta un quadro eminentemente umano, a partire dal quale vengono proposti alcuni dubbi radicali in materia di fede\u00bb.\nNel 2011 esce il film con Katia Cuq.\nLa Giornata mondiale del malato.\nL'11 febbraio, in coincidenza con la festivit\u00e0 liturgica della Madonna di Lourdes, si celebra la Giornata mondiale del malato."}
{"id": "2750738", "revid": "1543377", "url": "https://it.wikipedia.org/wiki?curid=2750738", "title": "Stola Abarth Monotipo 98", "text": "La Stola Abarth Monotipo 98 \u00e8 un prototipo realizzato dalla azienda italiana Stola e presentato al salone dell'automobile di Torino del 1998.\nIl contesto.\nIl progetto della vettura \u00e8 nato gi\u00e0 due anni prima della presentazione e nel nome voleva essere un ricordo dedicato a Carlo Abarth; il \"design\" \u00e8 ad opera di Aldo Brovarone.\nLa meccanica.\nFu valutata inizialmente la soluzione di un motore 5 cilindri turbocompresso di 2,4 litri montato in posizione centrale, ma alla fine si opt\u00f2 per un pi\u00f9 tradizionale motore di derivazione Lancia 2 litri, 16 valvole e 4 cilindri montato in posizione anteriore trasversale.; tale propulsore \u00e8 in grado di erogare 330 cavalli (a 6.500 giri/min).\nIl telaio \u00e8 basato su quello della Fiat Barchetta. \nIl prototipo, grazie al rapporto peso/potenza particolarmente favorevole, \u00e8 capace di prestazioni di tutto rispetto."}
{"id": "2750744", "revid": "287204", "url": "https://it.wikipedia.org/wiki?curid=2750744", "title": "1. division 1946-1947", "text": "La 1. Division 1946-1947 \u00e8 stata la 34\u00aa edizione della massima serie del campionato danese di calcio conclusa con la vittoria del AB, al suo sesto titolo.\nCapocannoniere del torneo fu Helge Bron\u00e9e dell'\u00d8sterbros Boldklub con 21 reti.\nClassifica finale.\n(*) Squadra neopromossa"}
{"id": "2750745", "revid": "124808", "url": "https://it.wikipedia.org/wiki?curid=2750745", "title": "Nel Cuore del Caos", "text": ""}
{"id": "2750746", "revid": "3115", "url": "https://it.wikipedia.org/wiki?curid=2750746", "title": "Vincenzo Gallina", "text": "Avvocato liberale o negoziante,\nappartenente alla Carboneria,\nparte del Consiglio Supremo Carbonico nelle Romagne.\nSuccessivamente fu esiliato e si trasfer\u00ec in Grecia al seguito del conte Pietro Gamba e di Lord Byron, coi quali prese parte alla locale guerra d'indipendenza del 1821. \nCollabor\u00f2 con Alexandros Mavrokordatos e Theodoros Negri alla stesura della prima costituzione greca, denominata \"Costituzione provvisoria della Grecia\", che fu approvata il 1\u00ba gennaio 1822 dalla Prima assemblea nazionale di Epidauro di cui fu rappresentante.\nTale Costituzione traeva ispirazione dalla Costituzione redatta durante la Rivoluzione francese, il 5 fruttidoro dell'anno III (22 agosto 1795) nel periodo del Direttorio.\nIn seguito si rec\u00f2 in Egitto e, infine, in Siria, dove mor\u00ec nella capitale Aleppo all'et\u00e0 di 47 anni."}
{"id": "2750749", "revid": "767487", "url": "https://it.wikipedia.org/wiki?curid=2750749", "title": "Anna Selina Storace", "text": "Durante la sua attivit\u00e0 venne chiamata Nancy.\nBiografia.\nFiglia di Stefano Storace, di origine italiane che emigr\u00f2 dal suo paese nel 1740, ed Elizabeth Trusler, fu la sorella di Stephen Storace. Dopo aver studiato a Venezia con Antonio Sacchini lavor\u00f2 a Vienna come cantante d'opera. \nNel 1777 esegue la prima della cantata \"La partenza\" di Venanzio Rauzzini al King's Theatre (Londra).\nNel 1782 \u00e8 Dorina nella prima assoluta di Fra i due litiganti il terzo gode di Sarti con Francesco Benucci al Teatro alla Scala di Milano.\nNel 1783 \u00e8 Livia ne L'italiana in Londra di Domenico Cimarosa al Burgtheater di Vienna.\nAl Burgtheater nel 1785 \u00e8 Rosina ne Il barbiere di Siviglia (Paisiello) con Benucci, Eginia nella prima assoluta di \"Gli sposi malcontenti\" di Stephen Storace con Caterina Cavalieri, Michael Kelly (tenore) e Benucci ed Ofelia nella prima assoluta di La grotta di Trofonio di Antonio Salieri con Celeste Coltellini e Benucci e nel 1786 Susanna nella prima assoluta di Le nozze di Figaro di Mozart con Benucci, Dorotea Bussani e Kelly e Lilla nella prima assoluta di Una cosa rara di Vicente Mart\u00edn y Soler con Kelly e Benucci e Sofronia nella prima assoluta di \"Gli equivoci\" di Storace con Kelly, la Bussani e Benucci.\nA partire dal 1808 decise di ritirarsi dalla carriera. Fu amica del cantante irlandese Kelly e di Joseph Haydn. Spos\u00f2 John Abraham Fisher, violinista e compositore inglese molto pi\u00f9 anziano che le fece violenza."}
{"id": "2750751", "revid": "204012", "url": "https://it.wikipedia.org/wiki?curid=2750751", "title": "Anna Storace", "text": ""}
{"id": "2750752", "revid": "204012", "url": "https://it.wikipedia.org/wiki?curid=2750752", "title": "Nancy Storace", "text": ""}
{"id": "2750753", "revid": "1305772", "url": "https://it.wikipedia.org/wiki?curid=2750753", "title": "Navdanya", "text": "Navdanya \u00e8 un'iniziativa a sfondo ambientalista lanciata nel 1987 da Vandana Shiva sulla base di un'antica tradizione indiana. Si tratta di un complesso progetto di varie banche dei semi \"OGM free\" che vorrebbe mettere in comunicazione varie comunit\u00e0 contadine rurali dell'India, e ad oggi coinvolge gi\u00e0 circa 30.000 agricoltori, ma nell'azione di formazione e fornitura gratuita delle sementi sono in totale coinvolte circa persone, molte delle quali donne, che hanno cos\u00ec la possibilit\u00e0 di avere un rapporto con la terra e l'agricoltura, da sempre punti salienti delle idee di Vandana Shiva. La priorit\u00e0 di Navdanya \u00e8 il benessere dei piccoli produttori rurali marginalizzati.\n\"Navdanya\" significa \"nove semi\", e indica la reintroduzione di antiche tecnica di semina di variet\u00e0 diverse nello stesso campo per aumentare la fertilit\u00e0, tecniche tradizionali abolite spesso per far posto produzione intensiva di prodotti da esportazione, si veda per l'India il riso.\nNavdanya ha anche attivato \"Bija Vidyapeeth\" (La scuola dei semi) sulla biodiversit\u00e0 e i Cambiamenti climatici nella Doon Valley, nell'Uttranchal, zona a nord dell'India.\nNavdanya aderisce anche al gruppo di Terra Madre."}
{"id": "2750756", "revid": "1318658", "url": "https://it.wikipedia.org/wiki?curid=2750756", "title": "Ballando con le stelle (sesta edizione)", "text": "La sesta edizione di Ballando con le stelle \u00e8 andata in onda dal 9 gennaio al 20 marzo 2010 per dieci puntate su Rai 1 ed \u00e8 stata condotta da Milly Carlucci con la partecipazione di Paolo Belli e la sua band. Questa edizione \u00e8 stata vinta dall'attrice e modella Veronica Olivier e il ballerino Raimondo Todaro.\nRegolamento.\nIl programma era articolato in dieci puntate. Il regolamento prevedeva che ad esso partecipassero dodici personaggi famosi che, in coppia con altrettanti maestri di ballo, si sarebbero dovuti mettere in gioco per apprendere le regole della danza sportiva e per contendersi, settimana dopo settimana, l'accesso alla finale. In ogni puntata, una giuria tecnica, composta da cinque elementi fissi, era tenuta a valutare l'aspetto prettamente tecnico nonch\u00e9 l'aspetto pi\u00f9 artistico comprendente costumi, presenza scenica e mimica facciale dei ballerini; ma alla fine sarebbero stati gli spettatori da casa, tramite il televoto, a decidere chi tra le coppie di ballo avrebbe dovuto vincere. Anche quest'anno, contemporaneamente al torneo principale, si \u00e8 svolta la gara creata appositamente per ragazzini famosi soprannominata: \"Ballando con le stelline\". Inoltre, in ogni puntata, sono stati riservati spazi a ospiti famosi che sono diventati ballerini per una sera e sono stati giudicati dalla giuria. I punti da essi ottenuti sarebbero stati sommati ai punti di una coppia a rischio eliminazione. Il programma si \u00e8 basato sul format originale della rete televisiva britannica BBC: \"Strictly Come Dancing\".\nLa trasmissione \u00e8 stata trasmessa in diretta dagli studi Rai del Foro Italico di Roma.\nTabellone.\nLegenda:\nBallerini per una notte.\nIn questa sezione sono indicati i \"Ballerini per una notte\", cio\u00e8 quei personaggi famosi che, per una sera, si sono cimentati a ballare, per poi essere giudicati dalla giuria tecnica. In seguito, i punti da essi ottenuti sarebbero stati sommati ai punti di una coppia a rischio eliminazione."}
{"id": "2750759", "revid": "287204", "url": "https://it.wikipedia.org/wiki?curid=2750759", "title": "1. division 1945-1946", "text": "La 1. Division 1945-1946 \u00e8 stata la 33\u00aa edizione della massima serie del campionato danese di calcio conclusa con la vittoria del B 93, al suo nono titolo.\nCapocannoniere del torneo fu J\u00f8rgen Leschly S\u00f8rensen (B 93) con 16 reti."}
{"id": "2750760", "revid": "154893", "url": "https://it.wikipedia.org/wiki?curid=2750760", "title": "Budokwai", "text": "Il \u00e8 una societ\u00e0 di judo britannica. Fu il primo club di judo in Europa, con adesione aperta al grande pubblico.\nStoria.\nIl 26 gennaio 1918, Gunji Koizumi, un artista marziale giapponese da tempo residente in Inghilterra, apr\u00ec questo \"dojo\" al n. 15 di Lower Grosvenor Place, Victoria, Londra, SW1. Il primo istruttore capo fu Yukio Tani, che si era stabilito a Londra nel 1900 ed aveva inizialmente insegnato judo e jujitsu nel Bartitsu Club di Edward William Barton-Wright.\nNel luglio 1920, il dottor Kan\u014d Jigor\u014d (il fondatore del judo) visit\u00f2 il Budokwai. Un membro di nome Tanabe ricevette il suo primo \"dan\", diventando la prima cintura nera del Budokwai formatasi all'interno della palestra. Tani e Koizumi furono promossi a \"nidan\".\nNell'agosto 1933, il Budokwai divenne una filiale provvisoria del K\u014dd\u014dkan.\nDopo trentacinque anni, il Budokwai si trasfer\u00ec al n. 4 di Gilston Road, South Kensington, Londra, SW10 9SL. I nuovi locali furono ufficialmente inaugurati dall'ambasciatore giapponese nel Regno Unito.\nIl Budokwai \u00e8 il club di judo da pi\u00f9 tempo in attivit\u00e0 in Europa ed \u00e8 frequentato da alcuni dei migliori judoisti britannici: ad esempio qui si allenano i membri dell'attuale squadra olimpica di judo del Regno Unito, tra i quali Winston Gordon.\nSoci famosi comprendono:\nIstruttori famosi:"}
{"id": "2750767", "revid": "287204", "url": "https://it.wikipedia.org/wiki?curid=2750767", "title": "Alexander Graf", "text": "Nel 2000 \u00e8 emigrato in Germania e ha cambiato il cognome da Aleksandr Nena\u0161ev a Alexander Graf.\nPrincipali risultati.\nHa raggiunto il massimo rating FIDE in luglio 2004, con 2661 punti Elo."}
{"id": "2750770", "revid": "876472", "url": "https://it.wikipedia.org/wiki?curid=2750770", "title": "Alexander Nenashev", "text": ""}
{"id": "2750771", "revid": "29206991", "url": "https://it.wikipedia.org/wiki?curid=2750771", "title": "Bling bling", "text": ""}
{"id": "2750772", "revid": "486946", "url": "https://it.wikipedia.org/wiki?curid=2750772", "title": "Errori per linee di codice", "text": ""}
{"id": "2750789", "revid": "293377", "url": "https://it.wikipedia.org/wiki?curid=2750789", "title": "Red Boys Differdange", "text": ""}
{"id": "2750791", "revid": "290948", "url": "https://it.wikipedia.org/wiki?curid=2750791", "title": "Effetto tampone", "text": ""}
{"id": "2750798", "revid": "29207834", "url": "https://it.wikipedia.org/wiki?curid=2750798", "title": "Lily Damita", "text": ""}
{"id": "2750799", "revid": "1712526", "url": "https://it.wikipedia.org/wiki?curid=2750799", "title": "Giovanni Battista Barni", "text": "Biografia.\nNato a Lodi il 28 ottobre 1676, Giovanni Battista nacque in seno alla nobile famiglia dei conti di Roncadello, figlio di Antonio e di sua moglie Giolanda (o Iolanda).\nAncora molto giovane, venne inviato a Piacenza sotto la cura di suo zio paterno, Giorgio Barni, che era vescovo presso quella sede, il quale gli assegn\u00f2 l'allora frate Giulio Alberoni, futuro cardinale e primo ministro spagnolo, quale insegnante. Studi\u00f2 quindi presso l'Universit\u00e0 di Pavia ove il 4 settembre 1700 ottenne il dottorato \"in utroque iure\" (ossia in diritto civile e canonico).\nSuccessivamente si rec\u00f2 a Roma ed entr\u00f2 nella prelatura pontificia dal 7 luglio 1707, venendo nominato referendario del tribunale della Segnatura Apostolica. Nominato governatore della citt\u00e0 di Narni il 30 aprile 1708, pass\u00f2 al governatorato di Jesi dal 1712 e poi a Perugia nel 1721, giungendo infine a Macerata ove si distinse come governatore provinciale della Marca Anconitana dal 27 gennaio 1725. Divenuto relatore della Congregazione della Sacra Consulta.\nOrdinato sacerdote il 14 gennaio 1731 nella cattedrale di Lodi, il 22 gennaio di quello stesso anno ottenne il titolo di arcivescovo titolare di Edessa di Osroene, venendo consacrato poco dopo nella basilica di Loreto. Divenuto nunzio apostolico in Svizzera il 22 febbraio 1731, venne nominato al trono pontificio dal 1\u00ba aprile di quello stesso anno. Divenne nunzio apostolico in Spagna dal 1\u00ba aprile 1739.\nCreato cardinale presbitero nel concistoro del 9 settembre 1743, il 19 dicembre 1746 ottenne la porpora ed il titolo cardinalizio di San Tommaso in Parione. Legato a Ferrara dal 22 luglio 1750, la sua legazione venne estesa per un altro triennio dal 14 gennaio 1754, ma mor\u00ec poco dopo, il 24 gennaio di quello stesso anno a Ferrara. La sua salma venne esposta e sepolta nella cattedrale di Ferrara, inizialmente presso la cappella di San Giorgio, poi il 12 settembre di quello stesso anno le sue spoglie vennero trasferite alla cappella della Vergine Maria nella medesima cattedrale.\nSuccessione apostolica.\nLa successione apostolica \u00e8:"}
{"id": "2750805", "revid": "600229", "url": "https://it.wikipedia.org/wiki?curid=2750805", "title": "Cantari", "text": ""}
{"id": "2750814", "revid": "486946", "url": "https://it.wikipedia.org/wiki?curid=2750814", "title": "Bruno Mondadori", "text": ""}
{"id": "2750817", "revid": "110157", "url": "https://it.wikipedia.org/wiki?curid=2750817", "title": "702 (album)", "text": "702 \u00e8 il secondo album in studio del gruppo R&amp;B 702, pubblicato per la Motown Records il 15 giugno 1999.\nL'album include brani prodotti tra gli altri da Missy Elliott, Soulshock &amp; Karlin e Warryn Campbell. Dall'album sono stati estratti tre singoli: \"Where My Girls At?\", brano di successo negli Stati Uniti, You Don't Know e Gotta Leave.\n\"702\" \u00e8 il disco delle 702 che vanta a tutt'oggi il maggior numero di copie vendute, certificato disco di platino negli Stati Uniti. L'album ha raggiunto la 34\u00aa posizione nella classifica Billboard 200 e la 7\u00aa nella classifica R&amp;B."}
{"id": "2750825", "revid": "287204", "url": "https://it.wikipedia.org/wiki?curid=2750825", "title": "Superstock", "text": "La Superstock (anche \"Stock Production\" o \"Stocksport\") \u00e8 una categoria motociclistica che comprende moto da corsa derivate da modelli prodotti in serie. Il termine inglese \"stock\" si riferisce infatti a prodotti \"di serie\", senza modifiche particolari.\nNonostante la parola \"Superstock\" identifichi una serie di modifiche effettuate su una motocicletta utilizzabile nei pi\u00f9 disparati ambiti delle competizioni (dalle gare di accelerazione alle gare in salita), il termine \u00e8 spesso utilizzato per riferirsi ai campionati su pista riservati a motociclette di questa categoria.\nOrigini.\nNata negli Stati Uniti nel 1988 per affiancare la Supersport 600 (nata l'anno precedente, anche a seguito dell'eliminazione del campionato americano Formula 1) accogliendo moto di 750\u00a0cm\u00b3 (conosciuta per questo anche come \"Supersport 750\") e la pi\u00f9 prestigiosa Superbike, si \u00e8 poi diffusa anche nel vecchio continente con la creazione, nel 1999 di un campionato europeo affiancato al mondiale Superbike. Da alcuni anni, entrambi i campionati hanno abbandonato le moto 750 per ospitare moto con cilindrata pari a 1000\u00a0cm\u00b3, ma mentre nella Coppa FIM (ex campionato europeo) le motociclette bicilindriche possono oggi godere di un vantaggio di cilindrata, il trofeo AMA prevede una cilindrata uguale per tutti i partecipanti. Interessante anche la nascita di un campionato europeo riservato alle medie cilindrate che non trova corrispondenza negli Stati Uniti.\nScorrendo l'albo d'oro di queste competizioni, si notano numerosi nomi divenuti poi famosi nei maggiori campionati mondiali come: Niccol\u00f2 Canepa, James Ellison, John Hopkins, Michel Fabrizio, Scott Russell e Doug Polen.\nTecnica.\nCome si pu\u00f2 dedurre dal nome, pochissime modifiche sono ammesse alle moto, principalmente per motivi di sicurezza. Si pu\u00f2 grossolanamente affermare che le moto da corsa di tale categoria si differenzino dalle loro controparti omologate per la circolazione su strada, a parte l'impianto di scarico, l'ammortizzatore posteriore, la taratura delle centralina elettronica e l'uso di pneumatici pi\u00f9 performanti, solo per le parti accessorie, quali carenature, tubi freno, materiali d'attrito. La Superstock si differenzia dalla categoria Superbike per il regolamento tecnico molto pi\u00f9 restrittivo, volto al contenimento dei costi.\nQuando una moto vince un campionato Superstock essa fa colpo sugli appassionati perch\u00e9 in configurazione praticamente originale si dimostra migliore delle concorrenti e questo \u00e8 importante per le case motociclistiche nel commercializzare le proprie moto, visto che una buona reputazione agonistica pu\u00f2 facilitare le vendite.\nImpiego agonistico.\nLa categoria Superstock trova applicazione in due competizioni di livello internazionale:\nLe gare di questi trofei si disputano su distanze dai 40 ai 70 km, in linea con il campionato d'oltreoceano che sviluppa le prove su distanze di circa 60\u00a0km e non prevede qualifiche del tipo \"Superpole\" in stile Superbike, ma semplicemente due turni di prove libere e due di prove ufficiali.\nIn ultima analisi si pu\u00f2 dire che, per i ridotti costi e le limitate possibilit\u00e0 di elaborazione, queste due categorie rappresentano il primo gradino per entrare nelle competizioni riservate alle moto derivate dalla serie: tale percorso prosegue attraverso la categoria Supersport per culminare nella Superbike.\nLa categoria Superstock trova impiego anche in numerosissimi campionati nazionali, sia come \"gara di contorno\" alle importanti categorie Supersport e Superbike, sia come evento a s\u00e9 stante. Anche in Italia le moto di questa categoria sono ammesse in varie competizioni, come le gare in pista del Campionato Italiano Velocit\u00e0 e come le cronoscalate del Campionato Italiano Velocit\u00e0 in Salita."}
{"id": "2750828", "revid": "767487", "url": "https://it.wikipedia.org/wiki?curid=2750828", "title": "Derrick Brown", "text": ""}
{"id": "2750841", "revid": "599013", "url": "https://it.wikipedia.org/wiki?curid=2750841", "title": "Hamzah Idris", "text": "Carriera.\nClub.\nIdris \u00e8 cresciuto nelle giovanili dell'Ohud, squadra di Medina con cui ha giocato fino al 1997. Ha militato nell'Al-Ittihad, fino al suo ritiro, nel 2007.\nNazionale.\nConta 66 presenze e 26 gol con la Nazionale saudita, con cui ha partecipato ai Mondiali del 1994, ai Giochi Olimpici del 1996 e alla Confederations Cup del 1999."}
{"id": "2750856", "revid": "115646491", "url": "https://it.wikipedia.org/wiki?curid=2750856", "title": "Zombie (Fela Kuti)", "text": "Zombie \u00e8 un disco di Fela Kuti pubblicato nel 1977.\n\u00c8 una critica ai metodi utilizzati dall'esercito nigeriano del periodo, con il quale il musicista ebbe poi seri contrasti in tutta la sua vita.\nDopo il successo della canzone, la morte della madre fu una conseguenza dell'intolleranza dell'esercito, come la repressione della Repubblica di Kalakuta.\nLa canzone che d\u00e0 il nome all'album divenne presto famosa in Nigeria."}
{"id": "2750859", "revid": "767487", "url": "https://it.wikipedia.org/wiki?curid=2750859", "title": "Anna Oz", "text": "Anna Oz \u00e8 un film del 1996 diretto da \u00c9ric Rochant.\nTrama.\nUna bella ragazza, Anna Oz, intreccia in un museo veneziano un ambiguo rapporto con il misterioso ladro di quadri Marcello, per poi risvegliarsi nel proprio letto a Parigi. Non sapendo se essere stato ci\u00f2 un sogno, finisce con il dover essere convocata come testimone di un delitto di cui non ricorda nulla."}
{"id": "2750863", "revid": "422409", "url": "https://it.wikipedia.org/wiki?curid=2750863", "title": "44\u00b0 Reggimento Penne", "text": ""}
{"id": "2750864", "revid": "422409", "url": "https://it.wikipedia.org/wiki?curid=2750864", "title": "44\u00b0 Reggimento &quot;Penne&quot;", "text": ""}
{"id": "2750866", "revid": "422409", "url": "https://it.wikipedia.org/wiki?curid=2750866", "title": "Polmanteo", "text": ""}
{"id": "2750870", "revid": "729019", "url": "https://it.wikipedia.org/wiki?curid=2750870", "title": "Centennial Monorail", "text": "La 'Centennial Monorail (nota anche come General LeRoy Stone's Centennial Monorail) era una ferrovia monorotaia del tipo \"a sella\" costruita nel 1876 durante la presidenza di Ulysses S. Grant a scopo dimostrativo a Filadelfia, in Pennsylvania, in occasione della esposizione universale Expo 1876 per il centenario della dichiarazione di indipendenza degli Stati Uniti d'America. All'epoca era nota semplicemente come \"the saddleback railroad\" (\"ferrovia a sella\", in inglese).\nIl tracciato era lungo 170 iarde (poco pi\u00f9 di 150 metri) e collegava il padiglione dell'orticoltura con quello dell'agricoltura al Fairmont Park.\nLa monorotaia \"Bradford &amp; Foster Brook Monorail\", aperta nel 1878 in Pennsylvania, era lunga 6,4\u00a0km e derivava dalla monorotaia \"General LeRoy\". \u00c8 stata chiusa nel 1879 a causa di un deragliamento dovuto all'esplosione del motore a vapore.\nTecnica.\nLa tecnica era analoga a quella della monorotaia di Lartigue: la ferrovia aveva sezione ad A, con una rotaia centrale portante su cui viaggiavano le ruote verticali a doppio bordino e, pi\u00f9 in basso, due rotaie laterali su cui correvano ruote orizzontali con la sola funzione di mantenere il veicolo in posizione. L'altezza della ferrovia, dalle rotaie laterali alla rotaia centrale, era di 4 piedi e 5 pollici.\nIl veicolo.\nLa ferrovia aveva un unico veicolo, una automotrice a due piani in stile vittoriano; aveva due ruote portanti verticali da 28 pollici di diametro, una delle quali era azionata da un motore a vapore rotativo tipo \"La France\".\nLa caldaia era dello stesso tipo usato per le locomotive, lungo 21 piedi e con un diametro di 34 pollici.\nLa cabina del macchinista era situata ad una delle due estremit\u00e0, e sotto di essa, lateralmente alla rotaia, si trovavano un serbatoio per l'acqua ed uno per il carbone su entrambi i lati, in modo da bilanciare il peso."}
{"id": "2750872", "revid": "125429099", "url": "https://it.wikipedia.org/wiki?curid=2750872", "title": "Comando logistico dell'Esercito", "text": "Il Comando logistico dell'Esercito \u00e8 un \"alto comando\" dell'Esercito italiano facente parte delle \"aree di vertice\".\nHa sede a Roma presso la Caserma \"M.O.V.M. Emilio Bianchi\" in via Nomentana 274, e si occupa e della gestione e lo sviluppo delle attivit\u00e0 di comando, coordinamento e controllo nei confronti di tutte le formazioni logistiche della forza armata.\nStoria.\nIl Comando Logistico dell'Esercito si costituisce il 12 aprile 2006 in Roma, presso la Caserma \"E. Bianchi\", per riconfigurazione del preesistente Ispettorato Logistico dell'Esercito.\n\u00c8 alle dipendenze del Capo di stato maggiore dell'Esercito Italiano.\nFunzioni.\nAssicura il supporto logistico dei comandi e delle unit\u00e0 dell'Esercito, in patria e all'estero, ed \u00e8 pertanto l'organo di vertice responsabile della cura del personale e delle attivit\u00e0 logistiche relative ai materiali e mezzi in uso nella Forza armata nonch\u00e9 dell'impiego delle risorse finanziarie assegnate al settore logistico.\nLa funzione di \"mantenimento\" consiste nello svolgere tutte quelle attivit\u00e0 inerenti alla manutenzione, riparazione ed aggiornamento dei mezzi, delle trasmissioni e dei sistemi d'arma dell'Esercito.\nOrganizzazione.\nIl Comando logistico \u00e8 strutturato in:\nComando Supporti Logistici di Roma\nNucleo Ispettivo Centrale di Roma\nComandanti.\nDal 10 gennaio 2022 il Comandante logistico dell'Esercito \u00e8 il generale di divisione Maurizio Ricc\u00f2 ."}
{"id": "2750874", "revid": "15756", "url": "https://it.wikipedia.org/wiki?curid=2750874", "title": "Scuola di cavalleria dell'Esercito Italiano", "text": "La Scuola di cavalleria dell'Esercito Italiano, ubicata a Lecce \u00e8 l'istituto preposto alla formazione di tutto il personale dell'Arma di cavalleria della forza armata.\nLa scuola si configura come polo blindo/corazzato e offre corsi di formazione e specializzazione agli allievi dell'Accademia militare di Modena, a quelli della Scuola sottufficiali dell'Esercito Italiano, agli allievi Sergenti dell'80\u00ba Reggimento \"Roma\" e a tutto il personale da impiegare in reparti blindo/corazzati, compresi i volontari in servizio permanente e i volontari in ferma prefissata.\nStoria.\nCon R. Viglietto datato 15 novembre 1823 dal Real Castello di Stupinigi viene stabilita, a partire dal successivo 1\u00ba gennaio (1824), la costituzione della Regia Scuola Militare di equitazione alla Venaria Reale (Torino), su ordine del re di Sardegna Carlo Felice, al fine di istruire gli allievi di cavalleria, gli ufficiali di tutte le armi e la corte reale.\nNel 1849 venne ricostituita la Scuola militare di cavalleria a Pinerolo (To), e nel 1891 fu distaccata una sede a Tor di Quinto.\nNel 1910 la Scuola cambi\u00f2 nome in Scuola d'Applicazione di Cavalleria dove dal 1912, per un anno, vi presta servizio il Tenente Antonio Bosio, proveniente dal Reggimento \"Lancieri di Novara\" (5\u00ba) e futuro Capo di stato maggiore dell'Aeronautica Militare.\nCon la seconda guerra mondiale la scuola venne sciolta, e ricostituita nel 1946 a Tor di Quinto come \"Scuola di cavalleria blindata\".\nNel 1951 la scuola si fonde con la \"Scuola di Carrismo\" istituita a Roma nel 1947, andando a formare a Caserta la \"Scuola Truppe Corazzate\". In questo ente, per quarant'anni saranno formati gli equipaggi e i quadri di tutte le unit\u00e0 della specialit\u00e0 carristi e dei reparti di cavalleria dotate di carri armati, mentre la formazione del personale delle unit\u00e0 di cavalleria meccanizzate saranno formate a Cesano (Roma), presso la \"Scuola di Fanteria e Cavalleria\", ente a cui \u00e8 affidata anche la custodia dello Stendardo dell'arma di cavalleria.\nNel 1991 il Comando della \"Scuola Truppe Corazzate,\" ente fino ad allora suddiviso fra le due sedi di Caserta e Lecce si trasferisce nel capoluogo salentino ove concentra anche tutte le funzioni prima svolte nella sede di Caserta che viene ceduta al altro ente dell'Esercito.\nIntanto, nel 1992, in concomitanza con l'assegnazione delle nuove blindo pesanti \"Centauro\" ai reggimenti di cavalleria, la Scuola di Fanteria e di Cavalleria si scinde trasformandosi in \"Scuola di Fanteria\" (Cesano) mentre la \"Scuola di Cavalleria\" viene ricostituita ex novo a Montelibretti presso il preesistente Centro Addestramento Ippico Militare. In tale ente viene accentrata la formazione dei quadri e degli equipaggi di tutte le unit\u00e0 dell'arma ormai a fisionomia omogenea. Intanto nel 1993, a Lecce, la \"Scuola Truppe Corazzate\", che ormai rivolge i suoi compiti unicamente al personale delle unit\u00e0 carri della Specialit\u00e0 Carristi assume la denominazione di \"Scuola di Carrismo\".\nNel 1998, in vista dell'incorporamento della Specialit\u00e0 Carristi nell'Arma di Cavalleria disposto l'anno successivo, si costituisce il c.d. \"\"Polo addestrativo blindo/corazzato\". Tale provvedimento comporta la trasformazione della \"Scuola di Cavalleria\" di Montelibretti in Raggruppamento addestrativo RSTA (Recoinassance Surveillance Target Aquisition) e la ridenominazione della \"Scuola di Carrismo\" di Lecce in \"Scuola di Cavalleria e delle Truppe Corazzate\".\nDal 2000, con un approccio mentale che vede l'attenzione rivolta alla componente Carristi ridursi sempre di pi\u00f9, la denominazione della scuola di Lecce muta nuovamente, contraendosi in \"Scuola di Cavalleria\"\" ma le sue funzioni restano invariate. Nel 2007 l'ente assorbe anche le funzioni del Raggruppamento addestrativo RSTA di Montelibretti che viene sciolto. Al suo posto, nella sede laziale rimane il Centro militare di equitazione, posto alle dirette dipendenze della Scuola di cavalleria.\nIl 1\u00ba dicembre 2012 alla Scuola di Cavalleria viene assegnato il 31\u00ba Reggimento carri, che si trasferisce dalla sede di Altamura in quella di Lecce (caserma \u201c\"Nacci\"\u201d). Nella nuova dipendenza, l\u2019unit\u00e0 si riorganizza, assumendo un assetto organico \"ad hoc\" di tipo \u201cmisto\u201d che \u2013 nell\u2019ambito del progetto denominato \u201c\"Soldato Futuro\u201d\" \u2013 l\u2019ha resa idonea a svolgere il particolarissimo compito di condurre la sperimentazione dei sistemi di Comando e Controllo digitalizzati e degli equipaggiamenti tecnologici individuali destinati a essere immessi in servizio nell\u2019Esercito nei prossimi anni. Dopo aver portato a termine tale missione il Reggimento \u00e8 stato proficuamente impiegato dalla \"Scuola di Cavalleria\" nell\u2019ambito delle attivit\u00e0 svolte dal dipendente Centro di Addestramento Tattico di 2\u00ba livello operante presso il poligono di Torre Veneri. Avvalendosi del 31\u00ba reggimento carri la Scuola di Cavalleria ha contribuito in misura determinante all\u2019approntamento delle unit\u00e0 dell\u2019Esercito destinate ad essere immesse nei vari Teatri Operativi fuori area. Dal 28 febbraio 2017 il 31\u00b0 ha cessato di dipendere dalla Scuola di Cavalleria ed \u00e8 stato reinserito nei ranghi della Brigata meccanizzata \"Pinerolo.\"\n----([1]) Il 31\u00b0 condivide con il 3\u00ba Reggimento corazzato che nella sua sede di Persano inquadr\u00f2 uno squadrone dei \"Cavalleggeri di Alessandria\", la particolarit\u00e0 di avere inquadrato nei propri ranghi un\u2019unit\u00e0 minore di cavalleria.\nDecorazioni.\nLo stendardo dell'Arma di cavalleria, custodito presso la Scuola, \u00e8 decorato di:"}
{"id": "2750878", "revid": "228587", "url": "https://it.wikipedia.org/wiki?curid=2750878", "title": "Giornale de' Letterati", "text": "Giornale de' Letterati \u00e8 il nome di diverse riviste letterarie pubblicate in Italia fra il XVII e il XVIII secolo."}
{"id": "2750881", "revid": "1573940", "url": "https://it.wikipedia.org/wiki?curid=2750881", "title": "Aikikai", "text": " \u00e8 un'organizzazione dell'arte marziale giapponese dell'aikid\u014d, riconosciuta ufficialmente dal governo nipponico nel 1940. Viene denominata spesso: \"Aikikai Honbu\", o pi\u00f9 semplicemente, solo \"Aikikai\". L'associazione descrive se stessa come \"l'organizzazione principale per lo sviluppo e la diffusione dell'aikido in tutto il mondo\", anche se vi sono diverse diramazioni nelle quali tutte le arti sono denominate aikido. Ci Si riferisce spesso all'Aikikai come ad un'organizzazione ombrello per le varie nazioni ed organizzazioni di aikido. La sede dell'Aikikai Hombu Dojo si trova a Tokyo in Giappone.\nDopo la morte di Morihei Ueshiba, suo figlio Kisshomaru Ueshiba assunse la leadership dell'organizzazione. L'attuale \"d\u014dshu\" dell'Aikikai \u00e8 il nipote di Morihei Ueshiba, Moriteru Ueshiba. Il sistema in cui l'erede nella scuole di arti marziali \u00e8 il figlio (naturale o adottato per motivi di successione) del precedente maestro era comune nelle \"kory\u016b\" (scuole tradizionali) e ci si riferiva ad esso come \"iemoto\"."}
{"id": "2750884", "revid": "123699810", "url": "https://it.wikipedia.org/wiki?curid=2750884", "title": "Giornale de' Letterati (Modena)", "text": "Il Giornale de' Letterati fu una rivista dedicata alla letteratura e alle scienze pubblicata a Modena dal 1692 al 1698.\nStoria.\nIl \"Giornale de' Letterati\" di Modena fu la continuazione del \"Giornale de' Letterati di Parma\". Nella citt\u00e0 di Sant'Ilario, Benedetto Bacchini, con l'aiuto finanziario di Gaudenzio Roberti, bibliotecario della Palatina, aveva condotto fino al 1690 una rivista letteraria e scientifica . \nApparsa nel 1692, la rivista usciva tutti i mesi, con fascicoli di trenta pagine . Per i primi anni la periodicit\u00e0 fu regolare. Successivamente, le pubblicazioni divennero intermittenti. Per motivi diversi: l'insorgere di dissidii tra Bacchini e Roberti pregiudic\u00f2 quasi tutta l'annata 1694; la morte dello stesso Roberti (il 7 maggio 1695) caus\u00f2 una lunga interruzione, che si protrasse fino alla fine del 1695. \nDal 1696 la rivista usc\u00ec per i tipi dello stampatore Antonio Capponi (sempre di Modena), che sostitu\u00ec presumibilmente il Roberti come finanziatore. Bacchini torn\u00f2 ad essere il compilatore unico. Apparvero solo tre annate: 1693 (finita nel 1696), 1696 (stampata nel 1697) e 1697 (stampata nel 1698). Nel numero di dicembre 1697 Bacchini annunci\u00f2 ai lettori la conclusione dell'esperienza cominciata sei anni prima.\nCon questo avviso si chiuse definitivamente l'attivit\u00e0 giornalistica del benedettino.\nTemi trattati.\nI due \"Giornale dei Letterati\" del Bacchini recavano il nome delle due riviste letterarie romane dirette dal Nazzari e dal Ciampini fra il 1668 e il 1681, ma si riallacciavano direttamente al \"Journal des savants\", la rivista francese nata nel 1665 e considerata portavoce dei Maurini, la stessa congregazione a cui apparteneva il Bacchini. Infatti, differentemente dalle due omonime riviste romane, le riviste del Bacchini agli articoli di letteratura preferivano quelli riguardanti la teologia, la storia ecclesiastica, l'antiquaria, la medicina e la matematica privilegiando osservazioni basate sull'indirizzo sperimentale galileiano. \nPer la prima volta Bacchini fece apparire la sua firma in calce agli articoli. Dal 1693, accanto al Bacchini si riun\u00ec una redazione composta dal Domenico Guglielmini per la matematica, Bernardino Ramazzini per la fisica, la medicina, l'anatomia e la botanica, dal padre conventuale Giuseppe Franchini per il diritto canonico e la teologia, Francesco Spilimberti per il diritto civile e da Giacomo Cantelli per la geografia. Benedetto Bacchelli si occup\u00f2 direttamente di erudizione, politica e letteratura ."}
{"id": "2750887", "revid": "124123", "url": "https://it.wikipedia.org/wiki?curid=2750887", "title": "Kisshomaru Ueshiba", "text": "Fu il terzo figlio del fondatore dell'Aikido.\nBiografia.\nKisshomaru Ueshiba nacque nella citt\u00e0 di Ayabe, nella Prefettura di Kyoto, in Giappone; terzo figlio di Morihei Ueshiba (\u690d\u829d \u76db\u5e73 \"Ueshiba Morihei\", 1883\u20131969) e di Hatsu Ueshiba (\u690d\u829d \u306f\u3064 \"Ueshiba Hatsu\", 1881\u20131969).\nKisshomaru inizi\u00f2 ad allenarsi con il padre intorno al 1937. In seguito frequent\u00f2 la Waseda University laureandosi in economia nel 1946. Prima della laurea, tuttavia, il padre lo nomin\u00f2 a capo dell'Kobukan Dojo a Shinjuku, Tokyo nel 1942. Kisshomaru and\u00f2 pi\u00f9 volte a salvare i dojo dal fuoco durante i bombardamenti durante la Seconda guerra mondiale.\nDopo la guerra e agli inizi del 1948, Kisshomaru supervision\u00f2 lo sviluppo dell'organizzazione Aikikai Honbu, e nel 1967 alla costruzione della sede dell'Aikikai."}
{"id": "2750893", "revid": "1442080", "url": "https://it.wikipedia.org/wiki?curid=2750893", "title": "Carlo Alberto Donati", "text": "Biografia.\nGi\u00e0 in tenera et\u00e0 la famiglia, appartenente alla nobilt\u00e0 locale, lo manda all'Accademia di belle arti di Brera, dove il Donati diventa architetto. Successivamente si trasferisce a Roma, dove entra a far parte del corpo degli alabardieri pontifici; in questa occasione frequenta anche l'Accademia nazionale di San Luca. Su incarico pontificio sovrintende ai lavori per la bonifica delle paludi di Terracina. Nel 1823, per ordine di papa Leone XII, raggiunge il grado di ingegnere capo e dirige un gran numero di lavori a Spoleto, nella regione umbra e nella Sabina. Muore di febbre malarica a Spoleto il 29 ottobre 1825."}
{"id": "2750897", "revid": "287204", "url": "https://it.wikipedia.org/wiki?curid=2750897", "title": "Nazionale di pallavolo femminile dell'Islanda", "text": "La nazionale di pallavolo femminile dell'Islanda \u00e8 una squadra europea composta dalle migliori giocatrici di pallavolo dell'Islanda ed \u00e8 posta sotto l'egida della Federazione pallavolistica dell'Islanda.\nRosa.\nSegue la rosa delle giocatrici convocati per i XVII Giochi dei piccoli stati d'Europa."}
{"id": "2750900", "revid": "86343", "url": "https://it.wikipedia.org/wiki?curid=2750900", "title": "Mariquita", "text": ""}
{"id": "2750905", "revid": "1564499", "url": "https://it.wikipedia.org/wiki?curid=2750905", "title": "Braccio (transumanza)", "text": "Nell'ambito della transumanza, il braccio \u00e8 una diramazione trasversale di un tratturo o tratturello, utile quale possibile percorso alternativo.\nI bracci riportati nella \"Carta dei tratturi, tratturelli, bracci e riposi\" del \"Commissariato per la reintegra dei tratturi di Foggia\" sono:"}
{"id": "2750906", "revid": "287204", "url": "https://it.wikipedia.org/wiki?curid=2750906", "title": "Doshu", "text": " \u00e8 un titolo delle arti marziali che si traduce letteralmente come: 'Maestro della via'.\nAikido.\nNell'aikid\u014d, per esempio, \"d\u014dshu\" \u00e8 il titolo ereditario che spetta a chi dirige la scuola Aikikai.\nTre uomini finora hanno avuto questo titolo:\nIn linea con il sistema \"iemoto\", quando mor\u00ec il fondatore dell'aikido, Morihei Ueshiba nel 1969, suo figlio Kisshomaru divenne il secondo \"d\u014dshu\". Quando anche Kisshomaru mor\u00ec nel 1999, suo figlio Moriteru assunse il titolo. Moriteru dovrebbe essere seguito nel titolo \"d\u014dshu\" da suo figlio: Mitsuteru Ueshiba."}
{"id": "2750914", "revid": "767487", "url": "https://it.wikipedia.org/wiki?curid=2750914", "title": "Hydreuma", "text": "Hydreuma (al plurale \"Hydreumata\", dal greco antico \u1f55\u03b4\u03c1\u03b5\u03c5\u03bc\u03b1, \"cisterna\") si definiva in epoca ellenistica e romana una stazione/pozzo (spesso fortificata), come accadde nell'Egitto romano per irrigare o fornire acqua (dal greco \"hydor\") nelle regioni aride lungo percorsi prestabiliti come le vie carovaniere o il \"limes romano\" di particolari zone desertiche. Un esempio di percorso costellato da queste strutture, era quello che troviamo nell'Egitto romano dove le hydreumata erano scavate nel letto del fiume, per fornire un valido collegamento tra il Nilo ed il Mar Rosso alle vicine minere di \"porfido imperiale\" (la cosiddetta \"via Porphyritis\")."}
{"id": "2750915", "revid": "62221", "url": "https://it.wikipedia.org/wiki?curid=2750915", "title": "Setole paraverticali", "text": ""}
{"id": "2750916", "revid": "15756", "url": "https://it.wikipedia.org/wiki?curid=2750916", "title": "Canacidae", "text": "Canacidae , \u00e8 una famiglia di insetti dell'ordine dei Ditteri (Brachycera: Cyclorrhapha: Acalyptratae), simili nell'aspetto ai moscerini della frutta.\nLa maggior parte di questi insetti \u00e8 associata ad ambienti costieri marini ed oceanici, perci\u00f2 sono noti, in inglese, con nomi che fanno riferimento al loro tipico habitat, come \"beach flies\", \"surf flies\" e \"surge flies\" (\"mosche della spiaggia\", \"dell'onda\", \"della marea\").\nInquadramento sistematico.\nL'inquadramento sistematico di questa famiglia ha subito una recente revisione tassonomica con l'unione dei Canacidae \"sensu stricto\" e dei Tethinidae. Fino al 2007, infatti, i Canacidae \"sensu lato\" erano distinti in due famiglie affini, Canacidae \"sensu stricto\" e Tethinidae, ma gi\u00e0 dagli anni ottanta si ipotizzava la possibile unione in un unico \"taxon\". L'ipotesi di unione si \u00e8 rafforzata negli anni novanta, alla luce di nuove acquisizioni in materia di filogenesi, al punto che i ditterologi che si sono occupati, nell'ultimo ventennio, di queste famiglie (Freidberg, Mathis, Munari, D. McAlpine) hanno frequentemente fatto riferimento all'insieme delle due famiglie usando termini informali come \"complex\" o \"assemblage\".\nL'unione \u00e8 stata formalizzata nel 2007 da David Kendray McAlpine. L'entomologo australiano suddivide la famiglia \"sensu lato\" nelle sei sottofamiglie che, nell'insieme, componevano i Canacidae \"sensu stricto\" e i tradizionali Tethinidae:\nPer maggiore chiarezza, in questa sede, si usano le denominazioni Canacidae e Canacidae \"s.l.\" (\"sensu lato\") per fare riferimento all'intero \"taxon\" secondo la classificazione pi\u00f9 recente (\"sensu D. McAlpine\" 2007), la denominazione Canacidae \"s.s.\" (\"sensu stricto\") per far riferimento all'accezione storica della famiglia con esclusione degli Zaleinae, la denominazione Tethinidae \"s.s.\" per far riferimento all'accezione storica della famiglia Tethinidae e, infine, la denominazione Zaleinae per fare riferimento alla sottofamiglia nell'accezione attuale (\"sensu Freidberg\" 1995).\nDescrizione.\nAdulto.\nGli adulti hanno corpo di piccole dimensioni, lungo 1,6-5 mm, con livrea di colore variabile dal nero al bruno, al grigio al giallastro e con tegumento di aspetto pruinoso per la copertura tomentosa.\nIl capo \u00e8 grande, di forma variabile ma generalmente globosa, con fronte ampia, gene pi\u00f9 o meno ampie, clipeo prominente. \u00c8 provvisto di tre ocelli e occhi relativamente piccoli. Le antenne sono brevi e aristate, con primo flagellomero di forma globosa e arista pubescente o glabra, inserita in posizione basale e dorsale.\nLa chetotassi varia secondo le sottofamiglie e si presenta particolarmente complessa a causa di una controversa interpretazione, che riguarda l'identificazione e la denominazione delle setole posizionate dietro il triangolo ocellare. La regione frontale presenta differenti tipi di setole fronto-orbitali:\nLe setole ocellari e le verticali esterne ed interne sono bene sviluppate e robuste. Nella regione postocellare \u00e8 presente, in genere, un paio di setole paraverticali, pi\u00f9 o meno sviluppate e robuste, divergenti negli Zaleinae e convergenti nel resto della famiglia, del tutto assenti nei Calacinae e in alcuni Apetaeninae. Queste setole sono inserite dietro il triangolo ocellare e pi\u00f9 lateralmente rispetto ai due ocelli posteriori, perci\u00f2 sono pi\u00f9 o meno ampiamente distanziate fra loro. In diversi generi dei Canacinae, in tutte le specie del genere \"Dasyrhicnoessa\" e in alcune specie di \"Tethina\", sono presenti altre due setole, posizionate lungo il margine posteriore del triangolo ocellare, fra i due ocelli, e anteriormente rispetto alle altre due paraverticali. Queste due setole sono molto ravvicinate ma largamente divergenti e di sviluppo vario, da sottili a pi\u00f9 o meno robuste. Nel resto della famiglia sono invece assenti o insignificanti. La posizione di queste due setole ricorda le cosiddette setole postocellari presenti in molte altre famiglie di Acalyptratae, ma \u00e8 opinione condivisa che tali setole siano peli ocellari differenziati, perci\u00f2 sono denominate \"setole pseudopostocellari\", termine proposto da Wirth (1987). Nell'intera famiglia le setole postocellari vere e proprie sarebbero perci\u00f2 assenti. In realt\u00e0 questo aspetto \u00e8 oggetto di controversia fra alcuni Autori, in quanto le setole paraverticali sono ritenute da D. McAlpine vere postocellari. La chetotassi della regione genuale e peristomale comprende annessi tricoidei di vario aspetto secondo il \"taxon\". Le vibrisse sono assenti o presenti, incurvate e pi\u00f9 o meno sviluppate, alle quali possono succedere una o pi\u00f9 paia di setole sottovibrissali. In diversi Tethinidae \"s.s.\" \u00e8 presente una serie di brevi setole o peli lungo il margine inferiore delle gene, mentre le gene possono glabre o rivestite da radi peli o brevi setole pi\u00f9 o meno robuste. Nei Canacinae sono ben visibili una o pi\u00f9 setole per lato, lunghe, robuste e inclinate verso l'alto, disposte lungo una linea obliqua che si estende dal margine inferiore dell'occhio ai lati del clipeo.\nL'apparato boccale \u00e8 di tipo lambente-succhiante, ben sviluppato, di lunghezza variabile secondo la conformazione della parte inferiore del capo, piuttosto breve negli Apetaeninae. I \"labella\" sono ampi e carnosi e i palpi mascellari moderatamente sviluppati o piuttosto lunghi negli Zaleinae e nei Canacinae.\nIl torace \u00e8 ampio e leggermente convesso. La chetotassi comprende quattro o pi\u00f9 paia di setole dorsocentrali, di cui il primo presuturale, 1-2 paia di scutellari, 1-3 paia di omerali (assenti in alcuni Apetaeninae), 1-2 paia di notopleurali e, in genere, 1-3 paia di sopralari, di cui una presuturale, un paio di infralari presuturali e due paia di postalari. Gli annessi acrosticali sono formati da due o pi\u00f9 serie di peli pi\u00f9 o meno robusti ed eventualmente un paio di setole prescutellari, non sempre presenti. Sulle pleure sono presenti o assenti setole nell'episterno dorsale e nell'episterno ventrale; il numero e la disposizione di queste setole varia secondo il gruppo. Spesso, nell'episterno dorsale sono presenti una o due setole inserite presso il margine posteriore e dirette posteriormente e un'altra setola inserita presso la parte posteriore del margine dorsale, diretta verso l'alto. Le zampe sono relativamente brevi e sottili, rivestite da una pubescenza diffusa, senza setole di particolare sviluppo.\nLe ali sono ben sviluppate nella maggior parte della famiglia, generalmente ialine o leggermente offuscate di bruno o giallastro, raramente con pigmentazioni zonali, con alula e lobo anale in genere pronunciati. Alcune specie del genere \"Apetaenus\" sono meiottere, ma non si conoscono forme attere. La nervatura \u00e8 priva di particolari peculiarit\u00e0. La costa si estende fino alla confluenza della media e presenta una sola frattura subcostale. La subcosta \u00e8 completa e distinta da R1, ma il suo tratto distale \u00e8 strettamente ravvicinato a questa e quasi fuso. La radio si divide in tre rami, con R1 breve e robusto e R2+3 e R4+5 lunghi, terminanti in posizione subapicale e apicale. La media \u00e8 indivisa, la cubito \u00e8 divisa in due rami, con CuA1 ben sviluppato e CuA2. Quest'ultima \u00e8 in genere ben conformata ma breve e confluente su A1, mentre negli Zaleinae \u00e8 quasi del tutto assente. Vena A1+CuA2 sempre incompleta e di sviluppo variabile ma, in generale, \u00e8 piuttosto breve oppure \u00e8 prolungata da una leggera piega. La seconda anale (A2) \u00e8 ben visibile ma non sclerificata. In generale sono presenti e complete le nervature trasversali radio-mediale e medio-cubitale basale e discale, con cellule basali, discale e cup chiuse, ma nei Pelomyiinae manca la medio-cubitale basale, con conseguente fusione della seconda cellula basale con la discale.\nL'addome \u00e8 pi\u00f9 o meno cilindrico, composto da sei uriti apparenti nel maschio, sette nella femmina. Nel maschio, gli uriti terminali sono generalmente simmetrici; il sesto tergite si fonde con l'ottavo sternite per formare un unico sclerite dorsale, mentre gli scleriti ventrali sono indistinguibili. Nella femmina, gli uriti terminali sono telescopicamente retrattili nei Tethinidae \"s.s.\". In alcuni generi dei Canacidae \"s.s.\", il tergite e lo sternite del settimo urite sono fusi.\nLe controversie sulla chetotassi della regione postocellare.\nNegli Acalyptratae ricorre, in genere, la presenza di due setole, pi\u00f9 o meno robuste, posizionate lungo il margine posteriore del triangolo ocellare. Queste setole sono denominate \"postverticali\" nella vecchia letteratura, gi\u00e0 dall'Ottocento e il termine \u00e8 usato talvolta anche nella letteratura recente. Steyskal (1976) propose la denominazione \"setole postocellari\"; la stessa \u00e8 adottata sia nel Manual of Nearctic Diptera sia nel Manual of Palaearctic Diptera e, di conseguenza, ricorre ampiamente nella letteratura che fa riferimento a queste due opere fondamentali. Altre due setole, presenti solo in alcune famiglie di Acalyptratae, sono ubicate posteriormente e lateralmente rispetto al triangolo ocellare, e sono denominate \"occipitali interne\" nella vecchia letteratura. Steyskal (1976) usa invece la denominazione \"setole paraverticali\"; la stessa denominazione \u00e8 adottata nella nomenclatura fondamentale dei due manuali citati.\nLa natura e la denominazione delle setole paraverticali \"sensu Steyskal\", nei Canacidae, \u00e8 oggetto di una fondamentale controversia fra J. McAlpine (1989) e D. McAlpine (2007), che discutono in modo dettagliato e approfondito l'omologia, in relazione ad altre famiglie di Acaliptrati, e la conseguente pertinenza della nomenclatura. Nel contempo, le principali descrizioni che si sono succedute nel corso di un trentennio, sui singoli \"taxa\" che confluiscono nei Canacidae \"s.l.\", riportano un quadro complesso e confuso, ai fini della comparazione, per i seguenti motivi:\nJ. McAlpine (1989), precisando di essere in disaccordo con altri Autori precedenti, fra cui il suo omonimo australiano, ritiene che le due setole esterne e posteriori, presenti nella maggior parte della famiglia e generalmente convergenti, debbano essere interpretate come setole paraverticali \"sensu Steyskal (1976)\", denominate anche occipitali interne nella letteratura pi\u00f9 datata. Queste setole, pertanto, non sarebbero omologhe delle setole postverticali (o postocellari \"sensu Steyskal\") ricorrenti negli Acalyptratae. Le due setole divergenti pi\u00f9 interne, presenti solo in alcuni generi sia dei Tethinidae \"s.s.\" sia dei Canacidae \"s.s.\" e assenti o insignificanti nel resto della famiglia, vanno interpretate come peli ocellari differenziati e la denominazione pi\u00f9 appropriata \u00e8 quella di \"setole pseudopostocellari\".\nD. McAlpine (2007), a sua volta, smentisce il suo omonimo canadese e sostiene che le setole pi\u00f9 esterne e posteriori (ovvero le paraverticali secondo la terminologia di Steyskal e J. McAlpine) sono in realt\u00e0 vere setole postverticali e, quindi, omologhe delle setole postocellari usualmente presenti in molti Acaliptrati. In merito alle altre due setole, concorda invece con l'interpretazione proposta da Wirth (1987) e J. McAlpine (1989) nel Manual of Nearctic Diptera, ovvero che trattasi di peli ocellari specializzati e che possano essere denominate \"setole pseudopostocellari\".\nIn merito alle differenti descrizioni e terminologie adottate, nella tabella seguente sono riassunte le indicazioni riportate da alcuni ditterologi nelle pubblicazioni pi\u00f9 significative, citate in letteratura, dalla fine degli anni ottanta ad oggi.\nStadi giovanili.\nGli stadi larvali della maggior parte dei Canacidae sono sconosciuti, ad eccezione di poche specie delle sottofamiglie dei Canacinae e degli Apetaeninae.\nLa larva dei Canacinae, nelle forme conosciute, \u00e8 apoda e microcefala, di forma cilindrica ma affusolata alle due estremit\u00e0, lunga 5\u20136\u00a0mm, con metameria evidente, di colore biancastro o giallastro. I segmenti addominali, dal secondo al settimo, sono provvisti ciascuno di un'area ambulacrale ventrale prominente, che si estende trasversalmente nella parte anteriore del segmento. Il sistema tracheale, nelle larve di 2\u00aa e 3\u00aa et\u00e0, \u00e8 anfipneustico: gli stigmi toracici sono portati da un processo filamentoso retrattile, presente ai lati del protorace, lungo circa un millimetro; quelli addominali sono invece portati all'apice di un tubo respiratorio che emerge dal nono urite, all'estremit\u00e0 caudale.\nIl pupario \u00e8 di colore bruno e ha una forma cilindrica e affusolata, del tutto simile, nell'aspetto, alla larva matura. Sul secondo segmento (primo segmento toracico) sono evidenti i due cornetti respiratori, di maggiore lunghezza rispetto ai processi respiratori della larva.\nHabitat e biologia.\nI Canacidae \"s.s.\" sono insetti associati prevalentemente agli ambienti costieri marini: le larve della maggior parte delle specie conosciute sono semiacquatiche e vivono nel piano mesolitorale delle coste, solo poche specie vivono in ambienti d'acqua dolce, rappresentati dalle acque fresche di torrenti montani.\nI Tethinidae \"s.s.\" sono anch'essi associati ad ambienti costieri, per quanto siano sconosciute le larve della maggior parte delle specie. Gli adulti si rinvengono in genere in ambienti costieri sulla sabbia nuda, su cumuli di alghe e sulla vegetazione delle spiagge o delle retrodune, oppure nelle saline, in stagni e paludi litoranee, nelle mangrovie, sulle rive di laghi salati. Questo comportamento fa presumere che anche le larve dei Tethinidae siano per la maggior parte organismi alofili. Alcune specie dei Tethinidae si rinvengono anche in altri ambienti, come foreste, praterie, deserti, oppure in aree antropizzate, spesso in zone interessate da scarichi industriali o civili.\nIl regime dietetico non \u00e8 conosciuto, ma si presume che sia gli adulti sia le larve si nutrano di detriti organici e alghe. Alcune specie dell'areale subantartico sono note per essere associate alle colonie dei pinguini o di altri uccelli marini, in quanto gli adulti sono coprofagi e si nutrono di guano.\nSistematica e filogenesi.\nStoricamente, Canacidae \"s.s.\" e Tethinidae \"s.s.\" sono state trattate come famiglie distinte per lungo tempo. Entrambe furono definite come famiglie da Hendel (1916), rispettivamente con i nomi Canaceidae e Tethinidae, Enderlein (1935) us\u00f2 per la prima volta il nome Canacidae. Per decenni i Canacidae \"s.s.\" furono per lungo tempo considerati sistematicamente affini agli Ephydridae, ma tra la fine degli anni cinquanta e gli anni ottanta, fra i ditterologi che si sono occupati di filogenesi degli Schizophora, ha prevalso l'orientamento di correlare i Canacidae alla famiglia dei Tethinidae.\nLa posizione sistematica dei Canacidae \"s.s.\" e dei Tethinidae \"s.s.\" nei \"taxa\" di rango superiore cambia secondo lo schema tassonomico adottato dai diversi Autori. La tradizionale posizione fra gli Acalyptratae era supportata dagli Autori che ritengono monofiletica questa sezione (Hennig, J.F. McAlpine), mentre in altri schemi viene trattata la posizione in una superfamiglia nell'ambito degli Schizophora (Colless &amp; D.K. McAlpine, Griffiths). Colless &amp; D.K. McAlpine (1970) includevano sia i Canacidae sia i Tethinidae nella superfamiglia dei Drosophiloidea. Griffiths (1972), sostenitore della natura parafiletica degli Acalyptratae, inseriva i Tethinidae nei Tephritoinea, una delle otto \"prefamiglie\" in cui suddivideva la superfamiglia Muscoidea, ma ha trattato i Canacidae come \"incertae sedis\". Hennig (1973) ha incluso sia i Tethinidae sia i Canacidae fra gli Acalyptratae \"incertae sedis\". J.F. McAlpine (1989), che ha dettagliatamente articolato le relazioni filogenetiche fra le famiglie dei Cyclorrhapha, inserisce Tethinidae e Canacidae fra gli Acalyptratae, nella superfamiglia Carnoidea, sulla base del seguente cladogramma:\nLa relazione filogenetica tra Tethinidae e Canacidae \"s.s\" \u00e8 sostenuta da McAlpine per le seguenti sinapomorfie:\nCome autapomorfie proprie dei Canacidae, McAlpine segnala la direzione lateroclinata (ovvero inclinata all'esterno) delle setole fronto-orbitali inferiori, la faccia prominente, le gene gene provviste di setole genuali incurvate verso l'alto, il clipeo largo, la presenza del ponte ipandriale provvisto di spine e l'edeago breve nel maschio e la conformazione dei cerci nella femmina, sclerificati, ricurvi e provvisti di 1-2 spine apicali.\nLa stretta affinit\u00e0 filogenetica faceva ipotizzare, gi\u00e0 dagli anni ottanta, che Canacidae e Tethinidae potessero essere riuniti in un'unica famiglia. Questa ipotesi era prospettata sia da David Kendray McAlpine sia da James Francis McAlpine, tuttavia entrambi trattarono come distinte le due famiglie a causa di insufficienti elementi che potessero avallare l'unione. Freidberg (1995) ha definito un nuovo genere, \"Suffomyia\", inserendolo nella sottofamiglia Zaleinae. In seguito all'aggiunta di \"Suffomyia\", Freidberg ha ridefinito le relazioni filogenetiche fra le due famiglie arrivando alla conclusione che la sottofamiglia degli Zaleinae si colloca in una posizione intermedia fra i Tethinidae \"s.s.\" e i Canacidae \"s.s.\" e che non pu\u00f2 trovare collocazione n\u00e9 fra i Canacidae n\u00e9 fra i Tethinidae. L'entomologo israeliano formul\u00f2 perci\u00f2 la proposta di unione dei tre \"taxa\" in un'unica famiglia che avrebbe dovuto prendere il nome di Canacidae, secondo le convenzioni del Codice Internazionale di Nomenclatura Zoologica. Pochi anni pi\u00f9 tardi, Munari (1998) tratta i Tethinidae, nel Manual of Palaearctic Diptera, includendovi formalmente la sottofamiglia Zaleinae.\nL'unione delle due famiglie \u00e8 formalmente definita da D.K. McAlpine (2007). L'entomologo australiano ipotizza, per la nuova famiglia, tre autapomorfie:\nD. McAlpine, inoltre, adotta come sottogruppi le sottofamiglie definite in precedenza per suddividere le famiglie dei Canacidae e dei Tethinidae e vi posiziona i vari generi, individuando per ciascuna di esse le autapomorfie specifiche e le apomorfie condivise con altre sottofamiglie. La sola collocazione incerta riguarda il genere \"Plesiotethina\", che McAlpine inserisce con riserva nella sottofamiglia Tethininae. Infine, l'Autore elabora le chiavi di determinazione tassonomica delle sottofamiglie e, approfondendo la trattazione degli Zaleinae, le chiavi di determinazione di generi e specie di quest'ultima sottofamiglia.\nA distanza di pochi anni, la revisione sistematica di D.K. McAlpine trova ancora pochi riscontri, almeno nella tassonomia adottata nei cataloghi on line e nei principali siti che trattano dell'ordine dei Ditteri. Fra questi, il BioSystematic Database of World Diptera ha aggiornato la lista delle famiglie, riportando il nome Tethinidae come sinonimo di Canacidae, tuttavia non ha ancora aggiornato il database, attribuendo separatamente le varie specie alle vecchie famiglie \"sensu stricto\".\nNel complesso, i Canacidae \"sensu lato\" comprendono oltre 300 specie ripartite fra sei sottofamiglie e 28 generi:\nDistribuzione.\nLa famiglia ha un'ampia distribuzione ed \u00e8 rappresentata in tutte le ecozone, ma con distribuzioni differenti secondo la sottofamiglia:\nUn aspetto particolare relativo alla distribuzione mondiale dei Canacidae \u00e8 la segnalazione della presenza di almeno 13 specie nelle Isole Galapagos, la maggior parte presumibilmente endemiche. Queste specie sono \"Canacea snodgrasii\", \"Canaceoides angulatus\", \"Nocticanace ashlocki\", \"Nocticanace cancer\", \"Nocticanace curioi\", \"Nocticanace galapagenis\", \"Nocticanace darwini\", \"Nocticanace scapania\", \"Nocticanace spinicosta\", \"Nocticanace usingeri\", \"Paracanace cavagnaroi\", \"Paracanace maritima\" e \"Tethina insulans\".\nIn Europa sono segnalate circa 40 specie appartenenti ai generi \"Tethina\", \"Pelomyiella\", \"Pelomyia\", \"Canace\" e \"Xanthocanace\", ma tre quarti di queste fanno capo al genere \"Tethina\".\nIn Italia sono segnalate poco meno di venti specie, quasi tutte appartenenti al genere \"Tethina\"; le restanti appartengono ai generi \"Canace\" e \"Pelomyiella\". La presenza di alcune specie nel territorio italiano e l'effettiva distribuzione di diverse \"Tethina\" sono tuttavia incerte."}
{"id": "2750919", "revid": "12109", "url": "https://it.wikipedia.org/wiki?curid=2750919", "title": "Yarrafat", "text": ""}
{"id": "2750922", "revid": "287204", "url": "https://it.wikipedia.org/wiki?curid=2750922", "title": "Iemoto", "text": "Iemoto (\u5bb6\u5143; letteralmente: \"Fondazione di famiglia\") \u00e8 un termine giapponese utilizzato per riferirsi al fondatore o attuale maestro di una certa scuola di arti tradizionali giapponesi. \u00c8 usato come sinonimo della parola: \"s\u014dke\" (\u5b97\u5bb6) quando esso si riferisce alla famiglia o alla casa alla quale un iemoto \u00e8 a capo e rappresenta.\nLa parola \"iemoto\" viene inoltre utilizzata per descrivere un sistema di generazioni familiari nelle arti tradizionali giapponesi come il \"cha no yu\", l'ikebana, il teatro n\u014d, la calligrafia, danza tradizionale giapponese, musica tradizionale giapponese, l'arte giapponese di apprezzamento dell'incenso (k\u014dd\u014d), l'arte giapponese sencha (senchad\u014d), e le arti marziali. Tale sistema era usato un tempo anche nei giochi dello Sh\u014dgi e del Go. Il sistema \"iemoto\" \u00e8 caratterizzato da una struttura gerarchica e da un'autorit\u00e0 suprema del \"iemoto\", che eredita le tradizioni segrete dal precedente \"iemoto\".\nUn \"iemoto\" pu\u00f2 essere identificato dal titolo \"Iemoto\" o \"O-iemoto\", o dal titolo s\u014dsh\u014d (\u5b97\u5320) o \"\u014c-sensei\" (\u5927\u5148\u751f). I ruoli principali dello \"iemoto\" sono dal condurre la scuola e proteggere le tradizioni, ad essere l'autorit\u00e0 finale su materie riguardanti la scuola, al rilascio o approvazione di licenze ed in alcuni casi per istruire i praticanti pi\u00f9 avanzati."}
{"id": "2750923", "revid": "1776051", "url": "https://it.wikipedia.org/wiki?curid=2750923", "title": "Accept the Fact", "text": "Accept the Fact \u00e8 un album del gruppo musicale finlandese Warmen pubblicato nel 2005."}
{"id": "2750924", "revid": "599", "url": "https://it.wikipedia.org/wiki?curid=2750924", "title": "Tonni", "text": ""}
{"id": "2750926", "revid": "484362", "url": "https://it.wikipedia.org/wiki?curid=2750926", "title": "Aragoste", "text": ""}
{"id": "2750927", "revid": "287204", "url": "https://it.wikipedia.org/wiki?curid=2750927", "title": "Bank Austria Tennis Trophy 1997", "text": "Il Bank Austria Tennis Trophy 1997 \u00e8 stato un torneo di tennis giocato sul cemento indoor. \u00c8 stata la 23\u00aa edizione del Bank Austria Tennis Trophy, che fa parte della categoria Championship Series nell'ambito dell'ATP Tour 1997. Il torneo si \u00e8 giocato al Wiener Stadthalle di Vienna in Austria, dal 6 al 13 ottobre 1997.\nCampioni.\nSingolare maschile.\n Goran Ivani\u0161evi\u0107 ha battuto in finale Greg Rusedski 3\u20136, 6\u20137 (4\u20137), 7\u20136 (7\u20134), 6\u20132, 6\u20133\nDoppio maschile.\n Ellis Ferreira / Patrick Galbraith hanno battuto in finale Marc-Kevin Goellner / David Prinosil 6\u20133, 6\u20134"}
{"id": "2750928", "revid": "767487", "url": "https://it.wikipedia.org/wiki?curid=2750928", "title": "Umberto Mannocci", "text": "\u00c8 scomparso nel 2004 all'et\u00e0 di 82 anni.\nCarriera.\nGiocatore.\nCresce nelle giovanili del , con cui disputa 4 campionati di Serie B dal 1939 al 1943. Dopo l'interruzione bellica si trasferisce al , dove dal 1945 al 1949 disputa quattro campionati di massima serie, compreso l'anomalo torneo 1945-1946, di cui gli ultimi 3 da titolare. Nella stagione 1949-1950 disputa il suo ultimo campionato di Serie A con la maglia della ; prosegue la carriera fra Serie B, con Cremonese, e Messina, e Serie C. Chiude la carriera nel 1956 con il in IV Serie.\nIn carriera ha totalizzato complessivamente 97 presenze e 2 reti nella Serie A a girone unico, e 220 presenze e 44 reti in Serie B.\nAllenatore.\nCessata l'attivit\u00e0 agonistica, intraprende quella di allenatore tornando a Pisa per guidare per 4 stagioni i nerazzurri centrando due promozioni consecutive dalla Promozione Toscana alla Serie C e subendo nel 1958 sei mesi di sospensione a seguito di un derby con il finito in rissa.\nDopo un anno ad , sempre in Serie C, nel 1961 assume la guida del Messina, che condurr\u00e0 nella stagione 1962-1963 alla prima storica promozione in Serie A e nella stagione successiva alla salvezza. Passa quindi alla Lazio, che guida per tre stagioni in Serie A, venendo esonerato all'ottava giornata del campionato 1966-1967, dopo essere stato in un primo momento confermato alla guida e sostituito da Maino Neri, in una stagione chiusa peraltro con la retrocessione dei romani.\nTorna quindi alla guida del Messina in Serie B nella stagione 1967-1968, che vede i siciliani retrocedere in Serie C, mentre nella stagione successiva \u00e8 al sempre in Serie B, Dopo una stagione in Serie C al , torna a Pisa nella stagione 1970-71, senza riuscire ad evitare la retrocessione in Serie C, dove proseguir\u00e0 da quel momento la propria carriera in societ\u00e0 come , e per poi scendere in categorie minori con e .\nDirigente.\nMannocci intraprese anche il ruolo di direttore sportivo del Frosinone, squadra che ha anche allenato in diversi periodi."}
{"id": "2750930", "revid": "161374", "url": "https://it.wikipedia.org/wiki?curid=2750930", "title": "Drengot", "text": ""}
{"id": "2750933", "revid": "767487", "url": "https://it.wikipedia.org/wiki?curid=2750933", "title": "Ugo Donati", "text": "Biografia.\nDopo il diploma si trasferisce per qualche tempo a Londra, periodo in cui sviluppa l'interesse per la storia dell'arte ticinese fra il XVI e il XVIII secolo; a seguito di questa sua passione nel 1911 si trasferisce a Roma.\nIn pochi anni raccoglie una discreta collezione di reperti d'epoca romana, che mette a frutto nel 1919 con l'apertura di una galleria dedicata all'antichit\u00e0 classica. Nel corso degli anni avr\u00e0 modo di farsi conoscere nel mondo dell'antiquariato romano e scriver\u00e0 numerosi saggi e articoli su riviste specializzate di storia dell'arte.\nNel 1942 rientra in patria e si stabilisce a Lugano, dove apre un negozio d'antiquariato."}
{"id": "2750934", "revid": "715388", "url": "https://it.wikipedia.org/wiki?curid=2750934", "title": "Bank Austria Tennis Trophy 1997 - Singolare", "text": "Il singolare del Bank Austria Tennis Trophy 1997 \u00e8 stato un torneo di tennis facente parte dell'ATP Tour.\nBoris Becker era il detentore del titolo, ma quest'anno non ha partecipato.\nGoran Ivani\u0161evi\u0107 ha battuto in finale 4\u20136, 6\u20137 (4\u20137), 7\u20136 (7\u20134), 6\u20132, 6\u20133 Greg Rusedski."}
{"id": "2750935", "revid": "1305772", "url": "https://it.wikipedia.org/wiki?curid=2750935", "title": "Prado (disambigua)", "text": ""}
{"id": "2750938", "revid": "1705737", "url": "https://it.wikipedia.org/wiki?curid=2750938", "title": "P\u00e4ij\u00e4nne", "text": "Il P\u00e4ij\u00e4nne \u00e8 un lago della Finlandia situato tra le regioni di P\u00e4ij\u00e4t-H\u00e4me e dell'Ostrobotnia centrale. \nGeografia.\nCon una superficie di 1.080,63 km\u00b2, il lago P\u00e4ij\u00e4nne \u00e8 il secondo pi\u00f9 esteso del Paese e l'ottavo d'Europa. \u00c8 orientato in direzione nord-sud per una lunghezza di circa 120 km, e si estende da Jyv\u00e4skyl\u00e4 a nord, fino a Lahti nel sud. Nonostante le sue dimensioni, la sua profondit\u00e0 media non \u00e8 generalmente elevata (16,2 metri) con l'eccezione di una limitata area a nord del lago dove si toccano i 95,3 metri, che lo rendendo il pi\u00f9 profondo lago finlandese. Il suo emissario \u00e8 il fiume Kymijoki che sfocia in seguito nel Golfo di Finlandia\nPer lungo tempo \u00e8 stato un'importante via di comunicazione, attraverso canali che lo collegavano con i laghi nelle vicinanze. \nI comuni che si affacciano sulle sue rive sono: Asikkala, Jyv\u00e4skyl\u00e4, Jyv\u00e4skyl\u00e4n maalaiskunta, Korpilahti, Kuhmoinen, Leivonm\u00e4ki, Luhanka, J\u00e4ms\u00e4, Muurame, Padasjoki, Toivakka et Sysm\u00e4. \nLa regione meridionale del lago \u00e8 protetta da un punto di vista naturalistico dal Parco nazionale di P\u00e4ij\u00e4nne.\nCuriosit\u00e0.\nL'asteroide 1535 P\u00e4ij\u00e4nne prende il nome da questo lago. "}
{"id": "2750940", "revid": "838137", "url": "https://it.wikipedia.org/wiki?curid=2750940", "title": "Bank Austria Tennis Trophy 1997 - Doppio", "text": "Il doppio del Bank Austria Tennis Trophy 1997 \u00e8 stato un torneo di tennis facente parte dell'ATP Tour.\nEvgenij Kafel'nikov e Daniel Vacek erano i detentori del titolo, ma quest'anno non hanno partecipato.\nEllis Ferreira e Patrick Galbraith hanno battuto in finale 6\u20133, 6\u20134 Marc-Kevin Goellner e David Prinosil."}
{"id": "2750943", "revid": "1543377", "url": "https://it.wikipedia.org/wiki?curid=2750943", "title": "Grand Prix de Tennis de Lyon 1997", "text": "Il Grand Prix de Tennis de Lyon 1997 \u00e8 stato un torneo di tennis giocato sul cemento indoor. \u00c8 stata l'11\u00aa edizione del Grand Prix de Tennis de Lyon, che fa parte della categoria World Series nell'ambito dell'ATP Tour 1997. Il torneo si \u00e8 giocato al Palais des Sports de Gerland di Lione in Francia, dal 13 al 20 ottobre 1997.\nCampioni.\nSingolare.\n Fabrice Santoro ha battuto in finale Tommy Haas 6\u20134, 6\u20134\nDoppio.\n Ellis Ferreira / Patrick Galbraith hanno battuto in finale Olivier Dela\u00eetre / Fabrice Santoro 3\u20136, 6\u20132, 6\u20134"}
{"id": "2750945", "revid": "599013", "url": "https://it.wikipedia.org/wiki?curid=2750945", "title": "Bill Dudley", "text": "Carriera.\nDudley fu scelto come primo assoluto nel Draft NFL 1942 dai Pittsburgh Steelers. Nella sua prima stagione guid\u00f2 la lega con 696 yard corse su 162 portate, venendo inserito nella formazione ideale della stagione All-Pro. Complet\u00f2 anche 35 passaggi su 94 tentativi per 438 yard e2 touchdown. Nella prima gara come professionista in carriera segn\u00f2 un touchdown dopo una corsa da 55 yard mentre nella seconda ne segn\u00f2 uno su ritorno di kickoff. Dopo essersi assentato per due stagioni per arruolarsi per la seconda guerra mondiale, fece ritorno agli Steelers nel 1945. In seguito gioc\u00f2 con i Detroit Lions e i Washington Redskins."}
{"id": "2750955", "revid": "547992", "url": "https://it.wikipedia.org/wiki?curid=2750955", "title": "Paolo Marocchi", "text": "Carriera.\nTrascorre l'intera carriera, giovanili comprese, con la , con cui disputa 11 campionati di Serie A.\nImpostosi come titolare nella stagione 1957-1958, e poi a partire dalla stagione 1959-1960, \u00e8 fra i protagonisti, con 34 presenze, della stagione 1960-1961, che vede i blucerchiati chiudere al quarto posto finale, miglior risultato di sempre dei genovesi fino ad allora.\nIl prosieguo della sua carriera ad alti livelli \u00e8 compromesso da un gravissimo infortunio al ginocchio subito in uno scontro col bolognese Marino Perani, nella penultima giornata del campionato 1961-1962, dal quale non riuscir\u00e0 a recuperare completamente proseguendo la sua carriera alla Sampdoria fino al 1966 senza per\u00f2 riuscire a disputare pi\u00f9 di 10 partite a stagione.\nIn carriera ha totalizzato complessivamente 156 presenze in Serie A, realizzando una rete nella sconfitta esterna contro il della stagione 1958-1959."}
{"id": "2750956", "revid": "1442080", "url": "https://it.wikipedia.org/wiki?curid=2750956", "title": "Eurocard Open 1997 - Singolare", "text": "Il singolare dell'Eurocard Open 1997 \u00e8 stato un torneo di tennis facente parte dell'ATP Tour.\nPetr Korda ha battuto in finale Richard Krajicek 7\u20136 (8\u20136), 6\u20132, 6\u20134.\nTeste di serie.\nTutte le teste di serie hanno ricevuto un bye per il 2\u00ba turno"}
{"id": "2750960", "revid": "62221", "url": "https://it.wikipedia.org/wiki?curid=2750960", "title": "Tethinidae", "text": ""}
{"id": "2750964", "revid": "767487", "url": "https://it.wikipedia.org/wiki?curid=2750964", "title": "Dror Kashtan", "text": ""}
{"id": "2750965", "revid": "287204", "url": "https://it.wikipedia.org/wiki?curid=2750965", "title": "Kymijoki", "text": "Il Kymijoki (in svedese \"Kymmene \u00e4lv\", in inglese \"Kymi\") \u00e8 un fiume della Finlandia meridionale ed \u00e8 il principale emissario del lago P\u00e4ij\u00e4nne da cui trae origine a un'altitudine di 78 metri sul livello del mare. Dividendosi in due rami, sfocia nel Golfo di Finlandia.\nIl fiume attraversa le regioni del P\u00e4ij\u00e4t-H\u00e4me, dell'Uusimaa e del Kymenlaakso e, dividendosi in due rami, sfocia nel Golfo di Finlandia; passa le citt\u00e0 di Heinola e Kouvola, mentre la citt\u00e0 di Kotka \u00e8 situato nelle immediate vicinanze del delta del fiume.\nEssendo uno dei pi\u00f9 grandi fiumi della Finlandia meridionale, il Kymijoki \u00e8 una delle principali fonti di energia idroelettrica. Le citt\u00e0 di Kotka, di Kuusankoski, di Myllykoski e di Inkeroinen lungo il fiume sono grandi centri produzione della carta. Precedentemente il fiume era stato ampiamente utilizzato per il trasporto del legname.\nIl fiume Kymijoki ha 5 bocche e si divide in due rami principali nei pressi rapide Kultaankoski a Kotka, circa 15 chilometri dalla costa del Golfo di Finlandia. Il ramo orientale \u00e8 diviso a sua volta nel Korkeakoski e nel Koivukoski; il ramo Koivukoski \u00e8 di nuovo diviso in due bocche (Langinkoski e Huumanhaara), mentre il ramo Korkeakoski ha una sola foce. Il ramo occidentale si divide nel Ahvenkoski e Kl\u00e5sar\u00f6, entrambi con una sola bocca.\nIl ramo occidentale Ahvenkoski del fiume fungeva da confine tra la Svezia e la Russia dal 1743 al 1809. Le parti della Finlandia ad est del fiume si sono poi chiamati Vecchia Finlandia, la quale \u00e8 diventata nel 1812 il Granducato di Finlandia."}
{"id": "2750967", "revid": "1442080", "url": "https://it.wikipedia.org/wiki?curid=2750967", "title": "Paris Open 1997 - Singolare", "text": "Il singolare del Paris Open 1997 \u00e8 stato un torneo di tennis facente parte dell'ATP Tour.\nPete Sampras ha battuto in finale Jonas Bj\u00f6rkman 6\u20133, 4\u20136, 6\u20133, 6\u20131.\nTeste di serie.\nTutte le teste di serie hanno ricevuto un bye per il 2\u00ba turno."}
{"id": "2750970", "revid": "28057", "url": "https://it.wikipedia.org/wiki?curid=2750970", "title": "De humani corporis fabrica", "text": "Il De humani corporis fabrica \u00e8 un trattato di anatomia opera di Andrea Vesalio (1514\u20131564), pubblicato nel 1542 e successivamente in grande scala nel 1543. Il titolo completo \u00e8 \"Andreae Vesalii Bruxellensis, scholae medicorum Patauinae professoris, de Humani corporis fabrica Libri septem\" (\"Sette libri di Andrea Vesalio di Bruxelles, professore alla facolt\u00e0 di medicina di Padova, sul modo in cui \u00e8 costituito il corpo umano\").\nL'opera viene spesso citata come la prima vera opera di medicina moderna, in quanto essa segna il superamento dalla concezione galenica dell'uomo. In quest'opera l'autore segnala circa 220 errori delle opere di Galeno."}
{"id": "2750972", "revid": "599013", "url": "https://it.wikipedia.org/wiki?curid=2750972", "title": "Maria Aurora Salvagno", "text": "Allenata da Luca Ceglie, fa parte del Centro Sportivo dell'Aeronautica Militare.\nCon la staffetta 4x100 metri ha vinto due medaglie d'oro a livello internazionale: nel 2007 ai Campionati mondiali militari di atletica leggera ad Hyderabad in India insieme con Anita Pistone, Rita De Cesaris e Micol Cattaneo; nel 2009 alla XXV Universiade di Belgrado in Serbia correndo con Audrey Alloh, Doris Tomasini e Giulia Arcioni.\nIn carriera pu\u00f2 vantare un titolo di campionessa italiana assoluta indoor sui 60 metri piani (2010), cinque titoli di campionessa nazionale universitaria nei 100 metri piani (2006, 2007, 2009, 2010, 2012) e otto titoli italiani giovanili.\nBiografia.\n1998-2000: l'esordio e i primi anni.\nMaria Aurora Salvagno nasce in una famiglia numerosa formata da 11 componenti (padre, madre, cinque fratelli, tre sorelle e lei). Inizia a praticare l'atletica leggera nel 1998, all'et\u00e0 di 12 anni, facendo il suo esordio nella categoria ragazze (12-13 anni). L'anno successivo, gareggiando per la Societ\u00e0 Sportiva Gymnasium Atletica Alghero (il cui tecnico Marco Ciccarella l'ha allenata dal 1998 al 2010), si fa notare subito correndo nel 1999, a 13 anni, i 60 metri in 7\"9 nella categoria ragazze e nel 2000, a 14 anni, gli 80 metri in 9\"8 nella categoria cadette.\nPartecipa a Fano nel 2000 al Criterium nazionale cadetti/e (una sorta di campionato nazionale di categoria), giungendo quarta sugli 80\u00a0m e nona con la staffetta 4x100\u00a0m.\n2001-2002: le prime medaglie giovanili nazionali e internazionali.\nNel 2001 ad Isernia, sempre al Criterium nazionale cadetti/e, ha vinto la medaglia d'argento sugli 80\u00a0m ed \u00e8 giunta quarta con la staffetta 4x100\u00a0m.\nNel 2002 passa al C.U.S. Sassari e ottiene le prime medaglie sia a livello nazionale (bronzo sui 60\u00a0m ai campionati italiani allievi indoor ed argento sui 100\u00a0m ai campionati italiani allievi outdoor) sia a livello internazionale, conquistando due argenti sui 100\u00a0m e nella staffetta 4x100\u00a0m, alle XII Gymnasiadi svoltesi a Caen in Francia.\n2003-2005: i primi titoli nazionali giovanili e i mondiali finlandesi.\nNel biennio 2003-2004 ha vinto 5 medaglie d'oro nelle finali nazionali a livello giovanile ed un argento: nel 2003 sui 60\u00a0m agli italiani allievi indoor e nei 200\u00a0m agli italiani allievi outdoor (insieme ad un argento con la staffetta 4x400\u00a0m); nel 2004 tre ori sui 60\u00a0m agli italiani giovanili indoor, e poi doppietta agli italiani juniores su 100 e 200\u00a0m. Sempre nel 2004, sesta sui 60\u00a0m indoor agli assoluti indoor. Nel 2005 ha vinto 4 medaglie, di ogni metallo, a livello nazionale: sui 60\u00a0m oro nella categoria promesse e bronzo agli assoluti, due argenti sui 100\u00a0m sia a livello giovanile con le promesse che a livello assoluto.\nNel 2003 a livello internazionale ha vinto, nelle Azzorre in Portogallo, l'oro sui 100\u00a0m ai Giochi delle isole; ha partecipato anche ai Mondiali allievi di Sherbrooke in Canada: semifinale sui 100\u00a0m e batteria con la staffette svedese. Infine al Festival olimpico della giovent\u00f9 europea a Parigi in Francia \u00e8 stata settima nei 100\u00a0m e sesta con la 4x100\u00a0m.\nIn competizioni internazionali nel 2004 ha gareggiato ai Mondiali juniores di Grosseto in Italia ottenendo la semifinale sui 100\u00a0m ed un sesto posto con la 4x100\u00a0m.\nNel giugno del 2005 \u00e8 stata convocata con la squadra della staffetta 4x100\u00a0m per la XXVI edizione della Coppa Europa di atletica leggera tenutasi in Italia a Firenze, senza per\u00f2 gareggiare. Agli Europei juniores di Kaunas in Lituania \u00e8 giunta settima sui 100\u00a0m e quarta nei 4x100\u00a0m. Nel mese di agosto dello stesso anno ha partecipato con la staffetta 4x100\u00a0m ai Mondiali outdoor ad Helsinki in Finlandia, uscendo in batteria il 12 agosto.\n2006-2007: l'incetta di medaglie a livello giovanile e assoluto.\nDurante i primi mesi del 2006 ha avuto alcuni problemi fisici che le hanno impedito di affrontare la stagione indoor, non partecipando quindi agli assoluti invernali. Nella primavera del 2006 ha ottenuto il doppio tesseramento per il Centro Sportivo dell'Aeronautica Militare ed il C.U.S. Sassari. Nella stagione outdoor dello stesso anno, ha conquistato tre medaglie sui 100\u00a0m tutte di materiale diverso: di bronzo agli italiani assoluti, d'oro agli universitari e d'argento nella categoria promesse. Sempre nel 2006 sui 200\u00a0m agli assoluti si \u00e8 fermata in batteria e poi agli universitari \u00e8 stata quinta sui 200\u00a0m e sesta nella 4x100\u00a0m; infine quarto posto sui 200\u00a0m ai campionati promesse.\nNel 2007 \u00e8 arrivata quinta agli assoluti 60\u00a0m indoor ed ha vinto cinque medaglie di ogni metallo: tre d'oro di cui due ai campionati italiani promesse (60 e 100\u00a0m) ed una ai campionati nazionali universitari (100\u00a0m), una d'argento agli italiani assoluti (100\u00a0m), una di bronzo agli universitari (200\u00a0m). Sempre nel 2007 agli assoluti outdoor \u00e8 arrivata quarta sui 200\u00a0m.\nNello stesso anno, a livello internazionale, ha vinto l'oro con la staffetta 4x100\u00a0m ai Giochi mondiali militari ad Hyderabad in India ed \u00e8 arrivata prima con la staffetta 4x100\u00a0m nella First League di Coppa Europa disputatasi in Italia a Milano; agli Europei under 23 a Debrecen in Ungheria ha terminato ottava nei 100\u00a0m e quarta con la 4x100\u00a0m. Inoltre all'Universiade di Bangkok in Thailandia ha chiuso settima sui 100\u00a0m e quinta nella 4x100\u00a0m.\n2008-2010: le olimpiadi cinesi sfiorate, i records, il titolo assoluto e i mondiali qatariani.\nDurante i primi mesi del 2008 ha avuto alcuni problemi fisici che le hanno impedito di affrontare la stagione indoor, non potendo dunque partecipare agli assoluti invernali. Nella stagione outdoor dello stesso anno, ha vinto l'argento sui 100\u00a0m agli italiani categoria promesse; mentre nella finale dei 200\u00a0m non ha gareggiato. Sempre nel 2008 non ha partecipato ai campionati nazionali universitari svoltisi a Pisa. Il 9 luglio del 2008 ha stabilito a Nuoro, durante la XXII edizione del Memorial \"Paolo Delogu\", il primato personale sui 200\u00a0m correndo la distanza in 24\"13. Negli assoluti outdoor dello stesso anno \u00e8 giunta sesta sui 100\u00a0m ed in finale, senza parteciparvi, nei 200\u00a0m.\nSempre nel 2008, ha sfiorato la partecipazione alle Olimpiadi di Pechino; quasi certa sino all'ultimo di parteciparvi come quinta componente della staffetta 4x100\u00a0m, invece dopo la finale della gara individuale sui 100\u00a0m ai campionati italiani assoluti di Cagliari, il direttore tecnico Nicola Silvaggi ha preferito scegliere Martina Giovanetti giunta terza davanti alla Salvagno arrivata sesta.\nIn Coppa Europa ad Annecy in Francia \u00e8 stata sesta nella serie extra dei 100\u00a0m.\nNel 2009 ha conquistato 4 medaglie di materiali diversi ai campionati nazionali: argento sui 60\u00a0m agli italiani assoluti indoor, due ai campionati nazionali universitari (oro sui 100 ed argento sui 200\u00a0m) ed infine bronzo sui 100\u00a0m agli italiani assoluti outdoor; sui 200\u00a0m, sempre agli assoluti outdoor, era iscritta ma non ha gareggiato. Il suo primato personale sui 60 metri (7\"34), corso il 7 marzo 2009, la colloca al 6\u00ba posto a livello italiano assoluto insieme a Rita Bottiglieri e Vincenza Cal\u00ec.\nAgli Europei indoor in Italia a Torino \u00e8 stata ottava sui 60\u00a0m. Il 43\"66 corso a Leiria in Portogallo il 21 giugno del 2009 in Super League di Coppa Europa con la staffetta 4x100\u00a0m (Pistone-Salvagno-Arcioni-Alloh) \u00e8 il 8\u00ba tempo all time assoluto italiano sulla distanza, mentre sui 100\u00a0m \u00e8 stata argento nella sua batteria.\nIl 1\u00ba luglio del 2009 a Pescara, in occasione dei XVI Giochi del Mediterraneo, ha stabilito il primato personale sui 100\u00a0m coprendo la distanza in 11\"50 e poi in finale ha chiuso al sesto posto.\nHa partecipato anche ai Mondiali militari di Sofia in Bulgaria giungendo quarta nei 100\u00a0m.\nSempre nel 2009 ha vinto tre medaglie a livello internazionale delle quali: due con la staffetta 4x100\u00a0m, d'argento ai Giochi del Mediterraneo di Pescara in Italia e d'oro alla XXV Universiade di Belgrado in Serbia (dove \u00e8 stata quarta sui 100\u00a0m) ed una d'argento sui 60\u00a0m alla Coppa mondiali militari indoor svoltisi in Grecia ad Atene.\nNel 2010 ha conquistato il suo primo, e sino ad ora unico, titolo italiano assoluto: il 28 febbraio del 2010 ad Ancona ha vinto la finale nazionale dei 60\u00a0m indoor; nel mese di marzo dello stesso anno ha partecipato ai Mondiali indoor a Doha in Qatar uscendo in semifinale. Il 26 aprile del 2010 correndo gli 80\u00a0m in 9\"57 al \"XIV Trofeo Provincia di Sassari\" ha stabilito il nuovo record italiano assoluto, migliore di quello di Daniela Graglia (9\"61 stabilito il 1\u00ba maggio 2007 al \"Meeting di Primavera di Mondov\u00ec)\", ma non \u00e8 stato mai omologato. \nNel maggio del 2010 a Campobasso ha vinto la medaglia d'oro ai campionati nazionali universitari sui 100\u00a0m. Nello stesso anno, \u00e8 arrivata settima sui 100\u00a0m agli assoluti outdoor. \nNella Super League dell'Europeo per nazioni a Bergen in Norvegia \u00e8 stata settima con la 4x100\u00a0m.\n2011-2016: l'assenza dagli universitari e dagli assoluti, gli insuccessi, il ritorno agli assoluti.\nDal 2011 ha il doppio tesseramento con il Centro Sportivo dell'Aeronautica Militare ed il CUS Bari. Come grado militare all'interno dell'Aeronautica Militare \u00e8 Primo aviere scelto.\nNel 2011 ha vinto la medaglia d'argento ai nazionali assoluti indoor sui 60\u00a0m ed arriva sesta nella finale sui 100\u00a0m degli assoluti nazionali. Nel maggio dello stesso anno, pur essendo tra le partecipanti sia sui 100 che sui 200\u00a0m, non ha corso in nessuna di entrambe le gare ai Campionati Nazionali Universitari svoltisi a Torino.\nIn manifestazioni internazionali nel 2011, ha gareggiato a Rio de Janeiro in Brasile in occasione dei Giochi mondiali militari: semifinale sui 200\u00a0m e quarto posto con la 4x100\u00a0m; nella Super League dell'Europeo per nazioni in Svezia a Stoccolma \u00e8 stata decima con la 4x100\u00a0m.\nNel 2012 non ha partecipato n\u00e9 ai Campionati italiani assoluti di atletica leggera indoor n\u00e9 ai Campionati italiani assoluti di atletica leggera. Lo stesso anno, si \u00e8 aggiudicata l'oro sui 100\u00a0m agli universitari nazionali ed invece sui 200\u00a0m, pur essendo tra le partecipanti non ha gareggiato.\nNel 2013 giunge quinta nei 60\u00a0m agli assoluti indoor, non partecipa alla finale dei 100\u00a0m agli universitari e sui 200\u00a0m pur essendo tra le partecipanti, non gareggia; infine non va oltre la batteria nei 100\u00a0m agli assoluti outdoor.\nNel 2014 non ha partecipato n\u00e9 ai Campionati italiani assoluti indoor di Ancona n\u00e9 a quelli outdoor di Rovereto.\nDopo un anno e mezzo di assenza dagli assoluti (ultima partecipazione a quelli outdoor di Milano nel 2013), ritorna a quelli al coperto di Padova nel 2015, dove raggiunge la finale dei 60\u00a0m terminando in ottava posizione; agli assoluti all'aperto a Torino, non supera la batteria dei 100\u00a0m.\nNel marzo del 2016 partecipa ad Ancona ai campionati italiani assoluti indoor e viene squalificata nella batteria dei 60 m."}
{"id": "2750973", "revid": "767487", "url": "https://it.wikipedia.org/wiki?curid=2750973", "title": "Kremlin Cup 1997", "text": "La Kremlin Cup 1997 \u00e8 stato un torneo di tennis giocato sul cemento indoor. \u00c8 stata l'8\u00aa edizione del torneo maschile che fa parte della categoria World Series nell'ambito dell'ATP Tour 1997 e la seconda del torneo femminile che fa parte della categoria Tier I nell'ambito del WTA Tour 1997. Il torneo si \u00e8 giocato allo Stadio Olimpico di Mosca, in Russia, dal 27 ottobre al 9 novembre 1997.\nCampioni.\nSingolare maschile.\n Evgenij Kafel'nikov ha battuto in finale Petr Korda 7\u20136 (7\u20132), 6\u20134\nSingolare femminile.\n Jana Novotn\u00e1 ha battuto in finale Ai Sugiyama 6\u20133, 6\u20134\nDoppio maschile.\n Martin Damm / Cyril Suk hanno battuto in finale David Adams / Fabrice Santoro 6\u20134, 6\u20133\nDoppio femminile.\n Arantxa S\u00e1nchez Vicario / Nata\u0161a Zvereva hanno battuto in finale Yayuk Basuki / Caroline Vis 5\u20133 (ritiro)"}
{"id": "2750981", "revid": "247933", "url": "https://it.wikipedia.org/wiki?curid=2750981", "title": "Kymi (fiume)", "text": ""}
{"id": "2750982", "revid": "640129", "url": "https://it.wikipedia.org/wiki?curid=2750982", "title": "Fratelli Capozzoli", "text": "I fratelli Capozzoli, originari da una famiglia di piccoli possidenti di Monteforte Cilento, hanno legato storicamente il proprio nome a quello dell'omonima comitiva di \"scorridori di campagna o cospiratori carbonari\" che si raccolse attorno a tre dei fratelli: Donato, Domenico e Patrizio.\nLa banda dei Capozzoli, attiva fin dal 1817, oper\u00f2 nel Cilento, area geografica allora compresa nel Regno delle Due Sicilie pre-unitario. La vita della comitiva conobbe il suo drammatico epilogo con il coinvolgimento politico nei moti del Cilento del 1828: prima di allora, l'attivit\u00e0 banditesca, di tipo comune, aveva potuto imperversare sul Principato Citra per oltre dieci anni, un tempo di sopravvivenza insolitamente lungo per una banda di briganti.\nBanda Capozzoli.\nL'anima vera della banda coincideva con il nucleo iniziale, formato dai tre citati fratelli. A guidarla era Domenico, che, pur essendo il minore di tutti i Capozzoli, era dotato dell'indiscusso carisma del comando. Al nucleo originario si aggiunsero altri due stabili sodali, che ebbero per\u00f2 ruoli da comprimari: erano Pasquale Russo e Francesco Ciardella, entrambi di Monteforte, legati da qualche forma di parentela alla famiglia dei Capozzoli.\nIntorno ai cinque componenti stabili della comitiva, ruotavano inoltre altri vari personaggi di eterogenea estrazione, che si univano occasionalmente alla comitiva quando si realizzavano temporanee convergenze di interessi, finalizzate alla concertazione di singoli atti criminosi: poteva trattarsi, di volta in volta, di omicidi, furti in abitazioni, grassazioni a danno di mercanti di passaggio.\nAttivit\u00e0 cospiratoria.\nLa notoriet\u00e0 di questo nucleo di banditi e cospiratori \u00e8 legata soprattutto alla convergenza politica che la sua azione manifest\u00f2 con le forze eversive allora attive nel Cilento: nella storia di questa banda, spicca infatti il coinvolgimento nei moti costituzionali cilentani del 1828, nel corso dei quali il gruppo non si limit\u00f2 solo a garantire una pura e semplice adesione, ma fin\u00ec per assumere anche un ruolo catalizzatore delle \u00abmolte spinte eversive del movimento prerivoluzionario\u00bb.\nPatrizio, Donato e Domenico, scampati all'estero dopo il fallimento della rivolta, fecero poi ritorno nel Regno delle Due Sicilie, finendo nelle mani della polizia borbonica, il 17 giugno 1829, traditi da un amico. Imprigionati prima a Vallo, e poi a Salerno, furono sottoposti a un sommario processo e condannati. Dopo che fu emessa la sentenza capitale, furono condotti nel Cilento per esservi fucilati a Palinuro, il 27 giugno 1829, di fronte al telegrafo che avevano incendiato l'anno precedente. Gli furono mozzate le teste che furono portate in giro nei paesi circostanti per servire da monito alle popolazioni.\nAltri due fratelli, Luigi e Gaetano, furono attivi due decenni dopo, prendendo parte ai moti cilentani del 1848: il primo mor\u00ec il 26 settembre 1849 a seguito di in uno scontro a fuoco, mentre il secondo, condannato alla galera, uscir\u00e0 di prigione solo nel 1860, vedendosi riconoscere un vitalizio dal Regno d'Italia.\nLegami con l'eversione borghese del Cilento.\nDall'originario rifugio, nelle impervie e boscose zone delle montagne di Monteforte, Magliano Vetere e Capaccio, la banda seppe darsi una notevole articolazione organizzativa, che gli permise di irradiare la propria sfera d'azione su tutto il territorio del distretto di Vallo della Lucania, e di garantire un'eccellente longevit\u00e0 alla loro banda. A contribuire in maniera essenziale a questo duraturo successo, fu l'abilit\u00e0 dimostrata nell'intessere stretti legami con la borghesia locale e con esponenti delle sette cospiratrici dei \"Filadelfi\".\nI legami con il retroterra sociale non si risolvevano in rapporti esclusivamente clientelari, di \"subordinazione [...] economica e sociale\" nei confronti dei manutengoli borghesi, ma si caricavano di significati e spessori pi\u00f9 propriamente politici.\nMa la natura di tali contenuti politici, germogliati su un terreno prevalentemente clientelare, intessuto di rapporti personali, e di subordinazione socio-economica, pu\u00f2 comunque far ritenere che l'adesione al ribellismo politico non fosse vissuta dai Capozzoli in piena consapevolezza\nTra le famiglie illustri con cui stabilirono legami di connivenza, vi furono i fratelli Santoro di Orria, i fratelli De Mattia di Vallo della Lucania, la famiglia Mazziotti di Celso, i Gammarano di Montano Antilia, Antonio Galotti e il canonico Antonio Maria De Luca di Celle di Bulgheria."}
{"id": "2750985", "revid": "76963", "url": "https://it.wikipedia.org/wiki?curid=2750985", "title": "Segreto di stato (film)", "text": ""}
{"id": "2750986", "revid": "547034", "url": "https://it.wikipedia.org/wiki?curid=2750986", "title": "Yingabalanara richardsoni", "text": "La yingabalanara (Yingabalanara richardsoni) \u00e8 un misterioso mammifero estinto, probabilmente appartenente ai marsupiali. L'unico resto fossile rinvenuto \u00e8 stato ritrovato in sedimenti del Miocene inferiore (circa 20 milioni di anni fa) a Riversleigh, in Australia.\nDescrizione.\nQuesto animale \u00e8 conosciuto solo per un dente, probabilmente un molare inferiore, dalla forma del tutto particolare. La superficie masticatoria del dente era infatti attraversata da due strutture simili a mezzaluna (da qui il nome \"Yingabalanara\", che in aborigeno significa \"un'altra luna\"). La stranezza di questo dente ha portato gli studiosi a soprannominare l'animale \"Weirdodonta\" (in italiano suonerebbe come \"Bizzarrodonte\"). Le dimensioni di \"Yingabalanara\" dovrebbero essere state pi\u00f9 o meno quelle di un grosso topo, ma l'aspetto di questo animale rimane un mistero, cos\u00ec come le sue abitudini.\nClassificazione.\nA causa dell'estrema scarsit\u00e0 e della stranezza dei resti fossili, le parentele di questo animale sono del tutto oscure. Non si \u00e8 nemmeno certi che fosse effettivamente un marsupiale, anche se vi sono possibili somiglianze con l'altrettanto enigmatico \"Yalkaparidon\" (soprannominato \"Thingodonta\", ovvero \"Cosodonte\"). "}
{"id": "2750991", "revid": "287204", "url": "https://it.wikipedia.org/wiki?curid=2750991", "title": "La spiaggia degli spettri", "text": "La spiaggia degli spettri (\"Ghost Beach\") \u00e8 il ventiduesimo libro della serie horror per ragazzi \"Piccoli brividi\", ideata dallo scrittore statunitense R. L. Stine.\nTrama.\nI fratelli Jerry e Terry Sadler, di dodici e undici anni, stanno trascorrendo le vacanze estive nel New England ospitati da una coppia di loro anziani cugini, Brad e Agatha, che vivono in una casetta isolata sulla costa dell'oceano. Mentre esplorano la riva fanno la conoscenza di tre fratelli loro coetanei che abitano nelle vicinanze e che si presentano loro come Sam, Louisa e Nat e che, curiosamente, portano lo stesso cognome di Jerry e Terry. Nonostante dapprima i tre si divertano parecchio a giocare scherzi \"spaventosi\" ai protagonisti, essi diventano ben presto amici e apprendono che Sadler \u00e8 un cognome molto diffuso in quella zona, tanto \u00e8 vero che il piccolo cimitero accanto alla pineta \u00e8 pieno di tombe in cui sono sepolte persone che si chiamavano cos\u00ec. Un giorno, mentre Terry sta raccogliendo dei fiori, la ragazza riporta alla luce uno scheletro di cane e i tre Sadler, con molta titubanza, rivelano loro di essere certi che il responsabile sia il vecchio fantasma che infesta la caverna vicino alla costa e che da pi\u00f9 di trecento anni terrorizza chiunque abiti nei paraggi. Sam infatti spiega che il fantasma elimina i cani in quanto essi, abbaiando, sono gli unici a distinguerlo dagli esseri viventi. Bench\u00e9 sia i loro nuovi amici che i loro cugini raccomandino loro di non avvicinarsi mai a quella caverna ed evitino le loro domande a riguardo, Jerry e Terry cominciano ad interessarsene soprattutto quando entrambi vedono una strana luce provenire dal suo interno. Una sera, incuriosita da quel misterioso fenomeno, Terry convince Jerry a scoprirne l'origine per conto loro; i due ragazzi si addentrano cos\u00ec nella caverna solo per poi scoprire che essa \u00e8 effettivamente abitata da un inquietante e decrepito individuo. Prima che questi possa dire o fare qualsiasi cosa, Jerry e Terry fuggono terrorizzati verso casa. Il giorno seguente si ritrovano sulla spiaggia con Sam, Louisa e Nat, che rivelano loro di aver escogitato un piano sicuro per sbarazzarsi del fantasma per sempre: avendo scoperto che quella caverna \u00e8 in realt\u00e0 un santuario (ovvero un luogo capace di tener prigionieri gli spiriti), essi affermano che sarebbe possibile intrappolarlo dentro facendo franare le rocce poste sopra l'entrata. I tre dicono di non aver mai osato attuare questo piano da soli per il terrore delle ripercussioni su di loro in caso di fallimento e pertanto pregano Jerry e Terry di aiutarli. Successivamente, durante un'esplorazione al cimitero, Jerry e Terry notano un particolare agghiacciante: tra le decine di Sadler sepolti l\u00ec vi sono tre lapidi che portano i nomi di Sam, Louisa e Nat, tutti morti nel 1641, e corrono da Brad e Agatha per chiedere spiegazioni. I due anziani rispondono che tutti i Sadler di quel cimitero facevano parte di una grande famiglia che nel XVII secolo arriv\u00f2 negli Stati Uniti dall'Inghilterra per cominciare una nuova vita ma che, sorpresi da un inverno terribile, morirono tutti per assideramento. Aggiungono poi che Sam, Louisa e Nat sono stati chiamati cos\u00ec proprio in memoria dei loro omonimi antenati, come del resto \u00e8 capitato anche a loro. Rassicurati, Jerry e Terry decidono allora di partecipare al piano dei tre fratelli Sadler (che confermano loro la versione di Brad e Agatha) di intrappolare il fantasma. La notte, mentre cercano di far rotolare le rocce sull'entrata come \u00e8 stato loro chiesto, Jerry e Terry si ritrovano loro malgrado nuovamente nelle grinfie dello spaventoso vecchio che li trascina all'interno della caverna. Questi si presenta loro come Harrison Sadler e dichiara loro di non essere un fantasma ma uno studioso dell'occulto in carne ed ossa che si \u00e8 stabilito nella caverna proprio perch\u00e9 essa rappresenta l'unico posto sicuro per proteggersi dai veri fantasmi, che lui sostiene essere Sam, Louisa e Nat. Tuttavia Jerry e Terry non gli credono e il vecchio decide di lasciarli fuggire a condizione che essi vadano a dare un'altra occhiata al cimitero, precisamente nel luogo dove hanno trovato le tombe dei tre fratelli; qui, infatti, i due notano con orrore che qualcuno ha scavato di recente due nuove tombe, le cui lapidi portano proprio i loro nomi. A questo punto, ormai convinti che l'intenzione del fantasma sia davvero quella di ucciderli e seppellirli in quelle tombe, i terrorizzati Jerry e Terry accettano nuovamente di aiutare Sam, Louisa e Nat quando questi ricompaiono e chiedono loro di attuare un altro tentativo di chiudere la caverna. Entrati tutti nella caverna, i due vengono per\u00f2 assaliti dai dubbi quando davanti a loro il vecchio Harrison e i tre fratelli cominciano ad accusarsi a vicenda di essere fantasmi. Tuttavia interviene il cane di Harrison che, abbaiando contro Sam, Louisa e Nat, mette finalmente in chiaro la verit\u00e0: i fantasmi sono proprio i tre fratelli e sono stati loro a scavare quelle due tombe per Jerry e Terry con l'obiettivo di trattenerli a giocare con loro per sempre. Jerry e Terry fuggono sconvolti nella totale oscurit\u00e0 e riescono ad uscire della caverna appena prima che un fulmine colpisca le rocce sull'entrata della caverna, facendole rotolare gi\u00f9 e intrappolando per sempre sia i fantasmi che, purtroppo, lo stesso Harrison. Ancora scossi dalla vicenda, Jerry e Terry tornano a casa e qui si accorgono che il cane di Harrison si \u00e8 salvato dalla frana e li ha seguiti; alla vista di Brad e Agatha, l'animale ricomincia a ringhiare e ad abbaiare, facendo intendere che anche loro sono fantasmi.\nPersonaggi.\nJerry Sadler: protagonista e narratore della storia, abita a Hoboken nel New Jersey con i genitori e la sorella Terry, pi\u00f9 piccola di lui di un anno.\nViene invitato insieme a Terry a passare l'ultimo mese di vacanze estive da due lontani parenti in New England.\nProtettivo e giudizioso nei confronti della sorella risulta sempre essere il pi\u00f9 fifone opponendosi fermamente ad ogni iniziativa di esplorazione della ragazzina.\nTerry Sadler: co-protagonista del racconto insieme a suo fratello maggiore Jerry.\nAppassionata di horror e misteri, adora i libri del terrore che per\u00f2 inizia sempre a leggere dall'ultimo capitolo non sopportando di dover attendere per conoscere la soluzione dei misteri. Colleziona fiori selvatici e prende i calchi delle lapidi dei cimiteri che visita.\nImpulsiva e coraggiosa, si fa spesso trascinare dall'entusiasmo in nuove avventure mal sopportando la prudenza del fratello.\nBrad Sadler: lontano parente dei due protagonisti, vive con sua moglie Agatha in una vecchia casa vicino alla spiaggia in New England.\nAgatha Sadler: moglie di Brad Sadler con cui vive in New England. Lei e suo marito invitano i giovani Sadler a passare le vacanze con loro.\n\"Sam, Luisa e Nat Sadler:\" tre fratelli che abitano vicino a Brad e Agatha, mettono in guardia Jerry e Terry sul fantasma che abita la grotta vicino alla spiaggia. Accompagneranno i due protagonisti nelle loro avventure\".\" Hanno lo stesso cognome dei protagonisti.\nEpisodio TV.\nNel 1996 \u00e8 stata realizzata una trasposizione televisiva di questo libro.&lt;br&gt;\nNell'episodio TV il personaggio di Nat non compare."}
{"id": "2750992", "revid": "210951", "url": "https://it.wikipedia.org/wiki?curid=2750992", "title": "Anselmo da Lucca", "text": ""}
{"id": "2750994", "revid": "339392", "url": "https://it.wikipedia.org/wiki?curid=2750994", "title": "Marseille Provence Airport", "text": ""}
{"id": "2750996", "revid": "436907", "url": "https://it.wikipedia.org/wiki?curid=2750996", "title": "Paint Box", "text": ""}
{"id": "2750997", "revid": "110157", "url": "https://it.wikipedia.org/wiki?curid=2750997", "title": "Halbemond", "text": "Halbemond \u00e8 un comune di 1.066 abitanti della Bassa Sassonia, in Germania.\nAppartiene al circondario (\"Landkreis\") di Aurich (targa AUR)."}
{"id": "2751010", "revid": "1305772", "url": "https://it.wikipedia.org/wiki?curid=2751010", "title": "Heptathela kimurai", "text": "Heptathela kimurai \u00e8 un ragno appartenente al genere Heptathela della famiglia Liphistiidae.\nIl nome del genere deriva dal greco , \"hept\u00e0\", cio\u00e8 \"7\", a indicare il numero delle ghiandole delle filiere che possiedono questi ragni, e dal greco , \"thel\u00e8\", che significa \"capezzolo\", proprio a indicare la forma che hanno le filiere stesse.\nIl nome proprio deriva dal botanico giapponese Kimura Arika (1900-1996)\nIl nome comune con cui \u00e8 noto nei luoghi di ritrovamento \u00e8 \"Kimura-gumo\", dove -gumo deriva dal giapponese \"kumo\", parola che ha sub\u00ecto il fenomeno morfofonologico del rendaku, trasformandosi appunto in \"gumo\", e che significa ragno.\nCaratteristiche.\nRagno piuttosto primitivo appartenente al sottordine Mesothelae che costruisce piccoli cunicoli con apertura superiore a \"porta-trappola\" sotto la quale rimane acquattato; pu\u00f2 raggiungere i tre centimetri di lunghezza. Altri tratti ancestrali caratteristici di questo ragno sono l'accenno di segmentazione del cefalotorace e le filiere disposte nella parte centrale dell'opistosoma, meno efficaci di quelle degli altri ordini poste nella parte terminale. Anche se non posseggono ghiandole velenifere, i loro cheliceri possono infliggere morsi piuttosto dolorosi\nComportamento.\nRagno piuttosto attivo nel mese di settembre. Il maschio esce fuori dal suo nido di notte per andare dalla femmina e incominciare il corteggiamento che consiste nel muoversi in sintonia con la femmina come se vi fossero segnali fra di loro. In ogni caso un maschio seleziona una femmina che non appartiene alla popolazione da cui lui proviene.\nDistribuzione.\nLe 4 sottospecie conosciute sono presenti nel solo Giappone.\nTassonomia.\nAttualmente, al 2010, si distinguono 4 sottospecie:"}
{"id": "2751011", "revid": "154893", "url": "https://it.wikipedia.org/wiki?curid=2751011", "title": "Vetro temperato", "text": ""}
{"id": "2751013", "revid": "154893", "url": "https://it.wikipedia.org/wiki?curid=2751013", "title": "Vetro temprato", "text": ""}
{"id": "2751014", "revid": "287204", "url": "https://it.wikipedia.org/wiki?curid=2751014", "title": "Pizzo Bottarello", "text": "Il Pizzo Bottarello (3.487\u00a0 - \"Sonnighorn\" in tedesco) \u00e8 una montagna delle Alpi del Mischabel e del Weissmies nelle Alpi Pennine.\nDescrizione.\nSi trova lungo la frontiera tra l'Italia e la Svizzera. Dal versante italiano domina la Valle Antrona; dal versante svizzero si trova sopra la Saastal."}
{"id": "2751015", "revid": "729019", "url": "https://it.wikipedia.org/wiki?curid=2751015", "title": "Davide Zandegiacomo", "text": "Biografia.\nIniziata la sua carriera sportiva con il Curling Club Auros, sempre di Auronzo di Cadore, vise tre titoli italiani tra il 1993 e il 1996 insieme a Diego Bombassei, Valter Bombassei e al fratello, l'olimpionico Gianpaolo Zandegiacomo. La squadra rimase pressoch\u00e9 inalterata per pi\u00f9 di dieci anni, ed entr\u00f2 a far parte della nazionale ottenendo grandi risultati in campo internazionale, grazie anche all'atleta svizzero Claudio Pecha, che \"skippava\" la squadra nazionale.\nA seguito della fusione di tutti i curling club di Auronzo di Cadore nel Curling Club Tre Cime, Valter si ritrov\u00f2 in questo club dove gioca tuttora. Nel 2006 vinse il Campionato italiano misto di curling, cosa che gli permise di partecipare lo stesso anno al Campionato europeo misti di curling, dove vinse una medaglia d'argento. Questo rimane il miglior risultato dell'Italia agli europei misti, nonch\u00e9 il miglior risultato dell'atleta.\nNella stagione 2008/2009 Davide ha vinto una medaglia di bronzo nel Campionato italiano assoluto di curling.\nIn totale Davide ha preso parte ad un campionato mondiale di curling disputato a Hamilton, in Canada, nel 1996; a cinque campionati europei: Leukerbad 1993, Sundsvall 1994, Grindelwald 1995, Copenaghen 1996, e Grindelwald 2002 oltre che un campionato europeo misti di curling disputato a Claut nel 2006.\nZandegiacomo \u00e8 stato presidente del Curling Club Tre Cime fino al 2008."}
{"id": "2751020", "revid": "287204", "url": "https://it.wikipedia.org/wiki?curid=2751020", "title": "VdBH 27", "text": "vdBH 27 \u00e8 una nebulosa a riflessione visibile nella costellazione delle Vele.\nSi individua nella parte nordoccidentale della costellazione, circa 2\u00b0 ad ovest rispetto alla stella (Suhail); le stelle contenute al suo interno sono di decima magnitudine e sono individuabili con un telescopio amatoriale di media potenza. La debole nebulosit\u00e0 invece si rivela nelle foto astronomiche particolarmente sensibili. Il periodo pi\u00f9 indicato per la sua osservazione nel cielo serale ricade fra dicembre e aprile; \u00e8 osservabile tuttavia principalmente dalle regioni australi ed equatoriali.\nSi tratta di una tenue nube di gas illuminata da alcune delle stelle appartenenti all'associazione Vela\u00a0R2, un'associazione OB frammista a polveri interstellari situata a circa 700\u00a0parsec (2300 anni luce) e legata alle nubi C e D del Vela Molecular Ridge, un grande complesso nebuloso molecolare. La componente vdBH\u00a027a, nota anche come CD-42 4827, \u00e8 una stella azzurra di sequenza principale con classe spettrale B3V; la sua magnitudine apparente \u00e8 pari a 10,05. La componente vdBH\u00a027b invece \u00e8 nota anche come BRAN\u00a0210C ed \u00e8 di classe B7V, con una magnitudine pari a 13,0."}
{"id": "2751026", "revid": "24443", "url": "https://it.wikipedia.org/wiki?curid=2751026", "title": "Sonnighorn", "text": ""}
{"id": "2751035", "revid": "110157", "url": "https://it.wikipedia.org/wiki?curid=2751035", "title": "Visualizzatore di immagini", "text": "Un visualizzatore di immagini \u00e8 un software in grado di organizzare e visualizzare file grafici di vario tipo.\nA differenza dei software di fotoritocco professionale (come Adobe Photoshop o Corel Draw), i cui strumenti permettono di elaborare e creare da zero un'immagine, le modifiche alle immagini permesse dai visualizzatori sono spesso limitate a semplici operazioni come la correzione colore, la nitidezza, il ridimensionamento o la rotazione dell'immagine. \nVisualizzatori inclusi nei sistemi operativi.\nNei sistemi operativi Windows precedenti a Windows Vista, viene fornito il \"visualizzatore di immagini e fax\", che consente di eseguire un numero limitato di operazioni sulle immagini come rotazione, stampa ed esecuzione delle immagini di una directory come presentazione. In Windows Vista il visualizzatore \u00e8 stato rinominato in \"Raccolta foto di Windows\". In Windows 7 \u00e8 stato nuovamente rinominato in \"Visualizzatore foto di Windows\". \nNei sistemi operativi Mac non esiste un visualizzatore univoco specificatamente progettato per questa funzione. L'estensione di visualizzatore \u00e8 stata integrata nel software iTunes tramite la funzione Cover Flow, ed \u00e8 possibile aprire numerosi formati d'immagine con QuickTime. Esistono comunque diversi visualizzatori freeware che si integrano nelle funzionalit\u00e0 del Finder svolgendo il ruolo proprio di un visualizzatore.\nNei sistemi Linux.\nNel desktop environment GNOME il visualizzatore standard \u00e8 Eye of GNOME, che a differenza di altri visualizzatori consente di visualizzare solo ed esclusivamente immagini, mentre nel desktop environment KDE 4 il visualizzatore standard \u00e8 Gwenview.\nSu alcune distribuzioni Linux basate su GNOME, tra cui Fedora (a partire dalla versione 13) e Ubuntu (a partire dalla versione 10.10 \"Maverick Meerkat\") Shotwell ha sostituito F-Spot come strumento standard per la gestione di immagini.\nUsi e caratteristiche.\nL'uso principale dei visualizzatori, oltre alle gi\u00e0 citate modifiche consentite alle immagini, \u00e8 orientato soprattutto all'esecuzione di slideshow (presentazioni), all'anteprima di grandi quantit\u00e0 di immagini contenute in diverse directories anche a schermo intero, alla stampa veloce e all'organizzazione delle stesse prima di passare alla modifica su programmi professionali. Una delle doti principali dei visualizzatori \u00e8 quella di poter visualizzare a schermo una grande quantit\u00e0 di formati d'immagine, che in software professionali spesso richiedono l'installazione di pacchetti aggiuntivi, e di esportare le immagini in formati pi\u00f9 leggeri o che \u00e8 possibile aprire su altri software senza l'ausilio di plugin specifici. L'interfaccia leggera contribuisce a rendere i visualizzatori estremamente rapidi nella visualizzazione di immagini anche di grandi dimensioni o ad alte risoluzioni, velocizzando la scelta delle immagini da modificare, da organizzare per lo spostamento in altre directory o per la masterizzazione su CD o DVD.\nTra le funzionalit\u00e0 \u00e8 da segnalare la possibilit\u00e0, in molti software, di modificare e aggiungere metadati, realizzare provini ed eseguire l'OCR.\nVisualizzatori di terze parti.\nGran parte dei visualizzatori di terze parti sono disponibili in rete gratuitamente per uso non commerciale e con numerose opzioni di personalizzazione grafica dell'interfaccia, anch'esse gratuite, ad opera di appassionati ed utenti abituali. Molti di essi sono disponibili in formati multipiattaforma per l'utilizzo nei pi\u00f9 diffusi sistemi operativi. Alcuni tra i pi\u00f9 utilizzati sono i seguenti:\nVisualizzatori liberi.\nUn elenco di visualizzatori distribuiti come software libero:"}
{"id": "2751038", "revid": "125600510", "url": "https://it.wikipedia.org/wiki?curid=2751038", "title": "Pizzo d'Antigine", "text": "Il Pizzo d'Antigine (3.188\u00a0 - \"Spechhorn\" in tedesco) \u00e8 una montagna delle Alpi del Mischabel e del Weissmies nelle Alpi Pennine.\nDescrizione.\nSi trova lungo la frontiera tra l'Italia e la Svizzera. Dal versante italiano domina la Valle Anzasca; dal versante svizzero \u00e8 sopra la Saastal."}
{"id": "2751042", "revid": "287204", "url": "https://it.wikipedia.org/wiki?curid=2751042", "title": "VdBH 28", "text": "vdBH 28 \u00e8 una nebulosa a riflessione visibile nella costellazione delle Vele.\nSi individua nella parte nordoccidentale della costellazione, circa 2,5\u00b0 ad SSW rispetto alla stella (Suhail); la stella che la illumina \u00e8 di magnitudine 11,25 e si pu\u00f2 individuare con un telescopio amatoriale di media potenza. La debole nebulosit\u00e0 invece si rivela nelle foto astronomiche particolarmente sensibili. Il periodo pi\u00f9 indicato per la sua osservazione nel cielo serale ricade fra dicembre e aprile; \u00e8 osservabile tuttavia principalmente dalle regioni australi ed equatoriali.\nSi tratta di una tenue nube di gas illuminata da una delle stelle appartenenti all'associazione Vela\u00a0R2, un'associazione OB frammista a polveri interstellari situata a circa 700\u00a0parsec (2300 anni luce) e legata alle nubi C e D del Vela Molecular Ridge, un grande complesso nebuloso molecolare. Questa stella \u00e8 catalogata anche come CD-42 4834 ed \u00e8 una stella azzurra di classe spettrale B5V con forti linee di emissione (una stella Be); la sua magnitudine \u00e8 pari a 11,25, sebbene presenti delle leggere variazioni dell'ordine di 0,2 magnitudini. Questa variabilit\u00e0 fa s\u00ec che la stella sia identificata anche con una sigla da stella variabile, V392\u00a0Velorum."}
{"id": "2751044", "revid": "288300", "url": "https://it.wikipedia.org/wiki?curid=2751044", "title": "Mediano (calcio)", "text": ""}
{"id": "2751045", "revid": "1714743", "url": "https://it.wikipedia.org/wiki?curid=2751045", "title": "Bernardo di Sassonia-Weimar-Eisenach", "text": "Infanzia e giovent\u00f9.\nIl principe Bernardo, settimo figlio di Carlo Augusto e di Luisa Augusta d'Assia-Darmstadt, granduca di Sassonia-Weimar-Eisenach, nacque a Weimar il 30 maggio 1792. Si arruol\u00f2 nell'esercito prussiano e nel 1806 egli combatt\u00e9 nell'armata del principe Federico Luigi di Hohenlohe-Ingelfingen; nel 1809 si arruol\u00f2 nell'esercito sassone e combatt\u00e9 al comando del Maresciallo Bernadotte nella battaglia di Wagram.\nCampagna di Waterloo.\nLa 2\u00aa brigata della 2\u00aa divisione olandese, guidata dal generale Hendrik George de Perponcher Sedlnitsky, del principe Bernardo fu la prima armata delle forze del Duca di Wellington ad arrivare al quadrivio di Quatre Bras; la brigata di Bernardo, cui in seguito si un\u00ec la 1\u00aa brigata, riusc\u00ec a mantenere il controllo del crocevia per almeno ventiquattro ore a partire dal tardo pomeriggio del 15 giugno 1815 fino a circa le 15:00 del 16 giugno, impedendo che lo occupassero il maresciallo Michel Ney e l'ala sinistra dell'\"Arm\u00e9e du Nord\" francese, in attesa che il Duca di Wellington ed altri importanti alleati arrivassero ad aiutare la 2\u00aa divisione e combattere la battaglia di Quatre Bras. L'azione delle due brigate della 2\u00aa divisione olandese fu una delle pi\u00f9 importanti azioni compiute da qualunque brigata nell'intera campagna di Waterloo.\nNella battaglia di Waterloo, il principe Bernardo comand\u00f2 le armate alleate arrivando mantenendo il controllo delle fattorie di \"Papelotte\", \"Frichermont\" e \"La Haie\" all'estrema sinistra della linea di battaglia di Wellington. Il suo ruolo fu strategicamente importante, non solo perch\u00e9 se queste posizioni avessero ceduto i francesi avrebbero potuto mettersi al fianco del Duca di Wellinton, ma piuttosto perch\u00e9 era da quella direzione che il Duca si aspettava, ed effettivamente ricevette, il supporto dalla Prussia. Bench\u00e9 nel corso della battaglia la 4\u00aa divisione francese di Durutte riusc\u00ec temporaneamente a stabilire una base d'appoggio a \"Papelotte\", questa non venne mai conquistata.\nVita matura e famiglia.\nNegli anni seguenti alla battaglia di Waterloo, Bernardo, si distinse come comandante di una divisione olandese nella campagna del Belgio del 1831 (la Campagna dei Dieci Giorni) e dal 1847 al 1850 detenne il comando delle forze nelle Indie Orientali Olandesi. Mor\u00ec il 21 luglio 1862 a Liebenstein.\nIl 30 maggio 1816, a Meiningen, egli aveva sposato Ida di Sassonia-Meiningen, figlia del duca Giorgio I; insieme ebbero otto figli:\nIl figlio Guglielmo Augusto \"Edoardo\" entr\u00f2 nella \"British Army\" e serv\u00ec con grande distinzione nella guerra di Crimea, divenne colonnello del 1\u00b0 Guardie del Corpo ed in seguito feldmaresciallo britannico."}
{"id": "2751046", "revid": "1543377", "url": "https://it.wikipedia.org/wiki?curid=2751046", "title": "Ha\u0142as w mojej g\u0142owie", "text": "Ha\u0142as w mojej g\u0142owie \u00e8 l'album di debutto da solista della cantante dance pop polacca Barbara Hetma\u0144ska. L'album \u00e8 stato registrato nel corso del 2009 e contiene 15 tracce.\nDall'album sono stati lanciati tre singoli: \"Wszystko, czego dzi\u015b chc\u0119\", \"Yeah!\" e \"Czas (si\u0142\u0119 w sobie mam)\", tutti accompagnati da un video musicale. Barbara Hetma\u0144ska ha partecipato al festival nazionale della musica di Opole nel 2009 con la canzone \"Yeah!\", e si \u00e8 posizionata settima al concorso."}
{"id": "2751050", "revid": "125134895", "url": "https://it.wikipedia.org/wiki?curid=2751050", "title": "Storia di Mantova", "text": "La storia di Mantova non ha una data certa d'inizio e anche i primi fondatori sono incerti, ma, al contrario, il mito della fondazione della citt\u00e0 \u00e8 legato a doppio filo con la storia della profetessa Manto, che la tradizione greca vuole figlia dell'indovino tebano Tiresia.\nLe vicende narrate nel mito vedono una dicotomia di questo personaggio (come anche accadde per quello di Longino): fonti greche narrano che Manto, fuggita da Tebe, si ferm\u00f2 nell'attuale Turchia; altre invece descrivono il suo arrivo, dopo lungo errare, nel territorio, allora completamente palustre, che oggi ospita la citt\u00e0. In questo luogo cre\u00f2 un lago con le sue lacrime; secondo la leggenda queste acque avevano la magica propriet\u00e0 di conferire capacit\u00e0 profetiche a chi le beveva.\nManto avrebbe incontrato e sposato la divinit\u00e0 fluviale \"Tybris\" (il Tevere) re dei Toscani, e il loro figlio Ocno (detto anche Bianore) avrebbe fondato una citt\u00e0 sulle sponde del fiume Mincio chiamandola, in onore della madre, Mantua. Questa versione mitica della fondazione della citt\u00e0 di Mantova \u00e8 riportata nell'Eneide di Virgilio. Secondo un'altra ipotesi Mantova fu fondata da Tarconte che deriv\u00f2 il suo nome da \"Manth\", dio etrusco, signore dei morti del pantheon tirreno.\nIl mito della fondazione di Mantova trova spazio anche nella Divina Commedia di Dante Alighieri nel XX Canto dell'Inferno, nel quale Dante stesso e la sua guida mantovana Virgilio incontrano gli indovini. Proprio indicando una di queste anime, Virgilio descrive i dintorni della citt\u00e0, il Lago di Garda ed il corso del Mincio che si tuffa nel Po a Governolo per affermare, riferendosi alla leggenda dell'indovina Manto: \nMantova etrusca e romana.\nLe prime tracce di insediamento abitativo \u00e8 stato individuato nell'area di Gradaro-Fiera Catena nel corso di scavi eseguiti nel 2019/20. Il rinvenimento di due grandi dolii (il dolium \u00e8 un vaso di terracotta, tipo giara) usati per contenere granaglie e altre riserve alimentari, conservati sotto il pavimento di una capanna hanno consentito di datare l'insediamento verso la fine dell'et\u00e0 del bronzo attorno all'XI-XII secolo a.C., smentendo l'ipotesi precedentemente avanzata che faceva risalire la futura Mantova al Bronzo Recente/Finale, due secoli dopo la data individuata alla luce delle nuove scoperte archeologiche.\nNel VI secolo a.C. si svilupp\u00f2 la citt\u00e0 etrusca all'interno di un territorio dove numerosi sono i siti archeologici con tracce della civilt\u00e0 etrusco-padana, il pi\u00f9 importante dei quali \u00e8 il Forcello, nel vicino comune di Bagnolo San Vito.\nDopo la dominazione dei Cenomani vi fu la conquista dei Romani avvenuta nel 214 a.C. Divenuta colonia, assurse al titolo di citt\u00e0 libera dopo la promulgazione della Lex Iulia de civitate del 90 a.C. che estese la cittadinanza romana agli abitanti delle colonie e divenne \"municipium\" dal 47 a.C. Il 15 ottobre del 70 a.C. ad Andes, piccolo villaggio nei pressi di Mantova, nacque Virgilio (Publio Virgilio Marone).\nNonostante questi importanti eventi, la \"Mantua\" romana rimase ai margini, secondaria rispetto a citt\u00e0 vicine come Verona, Cremona e Brescia.\nCome gi\u00e0 nella capitale dell'Impero romano anche a Mantova giunse il messaggio cristiano. Nel 37 fu martirizzato Longino, il centurione romano che fer\u00ec al costato Ges\u00f9 e che divenne custode del suo sangue e alcuni anni dopo giunse a Mantova e vi predic\u00f2, Barnaba, autore del vangelo apocrifo \"Gli Atti di Barnaba\". La dominazione romana dur\u00f2 per secoli. Una recente scoperta archeologica in Piazza Sordello, il pavimento di una sontuosa domus romana del I o II secolo d.C., sembra rivalutare l'importanza della \"Mantua\" d'epoca romana.\nNel 452 a Governolo si svolse il celebre incontro nel quale Papa Leone I ferm\u00f2 l'avanzata verso Roma di Attila, ma il destino di decadenza era ormai segnato.\nMantova medievale.\nCaduto l'Impero romano per mano di Odoacre nel 476 d.C., Mantova fu invasa dai Goti di Teodorico e successivamente fu occupata dai Bizantini. All'inizio del VII secolo la citt\u00e0 divenne longobarda sotto la guida del re Agilulfo che la riconquist\u00f2 il 13 settembre 602 e dal 774 inizi\u00f2 il dominio dei Franchi. Vi sorsero fondazioni monastiche legate o dipendenti dall'abbazia di Bobbio che crearono le basi per lo sviluppo dell'agricoltura, con la diffusione di vigneti, castagneti, oliveti, mulini e frantoi. Si riaprirono le vie commerciali, vie fluviali e di comunicazione: olio, sale, spezie, legname, carne, ecc. Fra queste il grande \"Piorato di San Colombano di Bardolino\", con il territorio del lago di Garda, dei fiumi Mincio, Adige, la zona della Valpolicella, del veronese e lungo la Via Postumia. Fra le varie produzioni vitivinicole e di olio del territorio monastico si distinguevano anche le peschiere del Garda, il cui pesce veniva distribuito e commercializzato grazie alla conservazione sotto sale e olio. Per i collegamenti fra Po, Mincio e Lago di Garda vi erano i possedimenti terrieri fra Mantova, Roncoferraro, Riva di Suzzara ed i magazzini di Porto Mantovano con diritti sulla navigazione fluviale sul Po con Comacchio con le saline gestite dal monastero di Bobbio ed il porto fluviale monastico, con il trasporto di sale con chiatte verso il Po e tutta la pianura padana, e da Porto Mantovano verso il Mincio ed il Garda per le peschiere. Ancora a met\u00e0 del XII secolo il documento \"Breve recordationis de Terris Ecclesiae Sancti Columbani\", documenta ancora le propriet\u00e0 dell'abbazia di Bobbio.\nEvento storico determinante per il successivo sviluppo cittadino, fu il ritrovamento nell'anno 804 del presunto \"Sangue di Cristo\" seppellito in localit\u00e0 \"Gradaro\" dal centurione romano Longino. Infatti si fa risalire all'anno successivo la nascita della diocesi, quando Papa Leone III, venne a Mantova su invito di Carlo Magno con il fine di verificare il ritrovamento del \"Preziosissimo Sangue di Cristo\".\nIntorno all'anno mille, con Tebaldo di Canossa, Mantova entr\u00f2 a far parte dei possedimenti Canossiani. Fu elevata a capitale da Bonifacio III senza averne in cambio la fedelt\u00e0 sperata. All'assassinio di quest'ultimo e dopo la quasi immediata morte dei due figli maschi, ci fu la successione con la figlia, la contessa Matilde che a Mantova vi era nata nel 1046. Durante il periodo matildico a Mantova si tenne un Concilio nel 1064 che assolse il papa Alessandro II dall'accusa di simonia e scomunic\u00f2 l'antipapa Onorio II. Alla morte di Matilde, avvenuta il 25 luglio 1115, la citt\u00e0, formalmente feudo imperiale, pot\u00e9 costituirsi in Libero Comune in seguito alle concessioni dell'imperatore che rinunci\u00f2 alla nomina di un nuovo conte. La maggiore autonomia fu assicurata a Mantova come agli altri comuni della Lega Lombarda a partire principalmente dal Trattato di Costanza del 1183.\nLa citt\u00e0 fu divisa in quattro, con l'istituzione dei quartieri di \"Santo Stefano\", poi di San Pietro, di \"San Leonardo\", di \"San Giacomo\" e di \"San Martino\". Ciascuno di questi era diviso in cinque contrade. \nA capo della gerarchia cittadina era il Vescovo che solo nel 1186 perse la \"potestas\" a favore del primo Podest\u00e0 forestiero, il milanese Attone di Pagano. \nDal 1257 il comune fu guidato da una nuova carica, il Capitano del Popolo. All'interno della citt\u00e0 si andarono affermando le famiglie dei \"Bonacolsi\", degli \"Arlotti\", dei \"Casaloldi\". Dopo conflitti scoppiati tra questi, primeggiarono i ghibellini Bonacolsi e, nel 1273, Pinamonte Bonacolsi inizi\u00f2 il periodo in cui Mantova fu sotto la guida di una Signoria. I Bonacolsi erano appoggiati dall'autorit\u00e0 imperiale per la loro politica ghibellina, oltre che favorevolmente visti dalla cittadinanza, quali difensori della popolazione mantovana dalle angherie del clero e dalla minaccia dell'inquisizione. La cittadinanza mantovana aveva gi\u00e0 mostrato, nel 1235, una certa insofferenza verso i tentativi di ingerenza della Chiesa nell'amministrazione civile e penale della citt\u00e0, quando il vescovo Guidotto da Correggio venne linciato a furor di popolo, per aver preteso di limitare le libert\u00e0 civili concesse dal Podest\u00e0. Dopo il generale malcontento causato dal rogo dell'eretico Martino di Campitello, nel 1265, i Bonacolsi attuarono una politica decisamente attenta a limitare gli eccessi del potere religioso. Nel 1293, in seguito allo sdegno provocato dal comportamento scarsamente edificante dei monaci domenicani verso alcune fanciulle, una folta delegazione di mantovani entr\u00f2 con la forza nel convento e sottopose i monaci a una dura serie di insulti e minacce, sottolineando la reprimenda con la vigorosa bastonatura dei colpevoli o presunti tali. I domenicani si rivolsero alla magistratura, ottenendo dal giudice dei malefici la condanna per i responsabili al risarcimento pecuniario del danno sub\u00ecto. La sentenza venne per\u00f2 annullata dal capitano del popolo Bardellone Bonacolsi, in riconoscimento delle buone ragioni dei condannati. Durante il governo di Guido Bonacolsi, nel 1303, entrarono in vigore gli Statuti Bonacolsiani, senza che vi fossero inserite norme repressive contro gli eretici, precedentemente ottenute dal vescovo Martino da Parma, gi\u00e0 nel 1252. Con la ripresa delle sorti guelfe, dal secondo decennio del XIV secolo, gli scontri con il clero si fecero pi\u00f9 pesanti, fino ad arrivare all'ordine di Rinaldo dei Bonacolsi, nel 1316, con il quale si vietava di portare armi agli \"assistenti\" del potente inquisitore Tomasino Tonsi di Modena. Il papa Giovanni XXII, nel 1326, scomunic\u00f2 Rainaldo, creando le condizioni per la ripresa dei conflitti di potere tra le famiglie mantovane, che port\u00f2 alla conquista della citt\u00e0 da parte dei Gonzaga, nel 1328, sostenuti dalle milizie veronesi di Cangrande I della Scala.\nI Gonzaga.\nIl 16 agosto 1328 Rainaldo, detto \"il Passerino\", l'ultimo dei Bonacolsi, fu ucciso durante una rivolta popolare appoggiata militarmente da Cangrande I della Scala, signore di Verona. I Corradi da Gonzaga, nobili di campagna inurbatisi nel 1186, acquisirono il potere sottraendolo alle ambizioni degli Scaligeri.\nEssendo originari di Gonzaga, furono ben presto identificati con l'appellativo del solo toponimo di provenienza, divenendo una delle pi\u00f9 celebri e longeve famiglie del Rinascimento italiano. Gi\u00e0 nel 1329 Ludovico il Bavaro confer\u00ec il titolo di vicario imperiale di Mantova a Luigi, primo Gonzaga Capitano del Popolo.\nOltre il potere politico, i Gonzaga continuarono ad accrescere le loro propriet\u00e0 immobiliari e terriere al punto di includere nei terreni allodiali ben biolche mantovane. La ricchezza della nascente signoria derivava da pi\u00f9 fonti: i redditi derivanti dalle propriet\u00e0 terriere dirette e dalle investiture feudali, dalle condotte militari in cui i comandanti gonzagheschi eccellevano, e i tributi che s'incrementarono a seguito dello sviluppo urbano ed economico di Mantova. Particolarmente intensi erano i rapporti con Venezia. La ricca e fertile campagna mantovana forniva le derrate alimentari alla citt\u00e0 lagunare e la liquidit\u00e0 incassata veniva dai Gonzaga reinvestita nell'acquisto dei titoli di debito della Repubblica di Venezia, sempre alla ricerca di capitali per finanziare le spedizioni economico e militari mediterranee. Sul finire del XIV secolo, infatti, per le finanze dello Stato mantovano gli interessi percepiti dagli investimenti a Venezia rappresentavano una quota molto significativa delle entrate.\nLa ricchezza accumulata consent\u00ec il versamento di un tributo di fiorini d'oro che consent\u00ec a Gianfrancesco Gonzaga nel 1433, in una cerimonia pubblica in piazza di San Pietro, di essere insignito del titolo di Marchese dall'Imperatore Sigismondo che durante lo stesso evento annunci\u00f2 il matrimonio della nipote Barbara di Brandeburgo con il primogenito del nuovo marchese, Ludovico.\nL'interesse gi\u00e0 manifestatosi per l'arte e i buoni studi, tra gli altri in quegli anni oper\u00f2 a Mantova l'illustre educatore Vittorino da Feltre, fu ancor pi\u00f9 accresciuto con il governo di Ludovico iniziato nel 1444. Nel 1459 Papa Pio II (il senese Enea Silvio Piccolomini) convoc\u00f2 un Concilio in Mantova nel corso della quale in data 14 gennaio 1460, proclam\u00f2 una crociata contro i Turchi, atto puramente simbolico vista l'indifferenza degli stati italiani e del Re di Francia. La permanenza del Papa a Mantova, nella quale fu accolto il 27 maggio 1459 dal marchese Ludovico, dur\u00f2 7 mesi e 23 giorni.\nLa politica gonzaghesca era una tenace difesa di un continuo equilibrio tra le potenze confinanti: Repubblica di Venezia, Milano, Ferrara e i possedimenti pontifici. Per ancora altri decenni notevoli entrate nei bilanci gonzagheschi erano riscosse con le condotte militari, proventi derivanti dal capitanato degli eserciti di stati alleati. Famoso condottiero fu il marchese Francesco II che convol\u00f2 a nozze con la sedicenne Isabella d'Este nel 1490, una delle donne pi\u00f9 rappresentative del Rinascimento italiano. Il culmine del prestigio per i Gonzaga si ebbe con Federico II, figlio di Isabella d'Este, che dal 1530 divenne Duca di Mantova, titolo concesso dall'Imperatore Carlo V dopo aver ricevuto un'ingente somma. Nel 1536 in seguito al matrimonio tra Federico II e Margherita Paleologa ci fu l'annessione del lontano Marchesato (poi Ducato) del Monferrato.\nNello stesso anno, il giorno 8 aprile, con la bolla \"Ad Dominici gregis curam\", papa Paolo III convoc\u00f2 a Mantova, alla data del 23 maggio 1537, un Concilio ecumenico che non si riusc\u00ec ad organizzare per le condizioni poste dal Duca Federico II, poco propenso a sostenere spese rilevanti e a cedere, anche solo temporaneamente, parte della propria sovranit\u00e0 sul Ducato. Il Concilio fu annullato e riconvocato ed aperto a Trento nel 1545 sotto la presidenza del cardinale Ercole Gonzaga, anch'egli figlio di Francesco e Isabella, che nel conclave del 1559 non venne eletto papa per soli cinque voti. I Gonzaga comunque perseguirono una politica di tolleranza religiosa che consent\u00ec il formarsi di una grande comunit\u00e0 ebraica. Fu solo nel 1612, che Francesco, figlio del duca Vincenzo, seguendo le sollecitazioni della Curia romana, ordin\u00f2 la creazione delle porte che chiuderanno la comunit\u00e0 ebraica all'interno del \"ghetto\", porte abbattute il 21 gennaio 1798 in epoca napoleonica. \nIl mecenatismo di Isabella non venne meno con i discendenti. Regnante Vincenzo I, il 24 febbraio 1607 fu rappresentata la prima opera lirica della storia musicale, L'Orfeo di Claudio Monteverdi su libretto di Alessandro Striggio. Alla corte gonzaghesca era quindi nato il melodramma. Fu uno degli eventi pi\u00f9 clamorosi del teatro e della tarda commedia rinascimentale italiana, ma l'epoca d'oro del Rinascimento mantovano e del successivo manierismo stava volgendo al termine seguendo i destini della famiglia sovrana della citt\u00e0.\nNel 1627, estinta la linea primogenita, il ducato passer\u00e0 ad un ramo cadetto della famiglia, i Gonzaga-Nevers, francesi. La successione di un \"francese\", Carlo I, Duca di Nevers e Rethel, in un feudo imperiale, tra l'altro di enorme importanza strategica, non pot\u00e9 che originare una forte reazione dell'Imperatore germanico.\nNel frattempo il nuovo duca Carlo I Gonzaga-Nevers, trovandosi in difficolt\u00e0 economica, vendette al re d'Inghilterra, Carlo I, circa 90 quadri, oggetti preziosi e statue antiche: fu l'inizio della diaspora delle straordinarie raccolte d'arte accumulate da generazioni di Gonzaga. Nel 1630 l'Imperatore nel corso della Guerra di successione di Mantova e del Monferrato (1627-1631), conflitto da inserirsi nel quadro generale della guerra dei trent'anni, invi\u00f2 un esercito di Lanzichenecchi, i quali presero d'assalto la citt\u00e0, devastandola e diffondendovi la peste. Gli abitanti si ridussero a solo e Mantova ne usc\u00ec profondamente cambiata: i fasti di un tempo e il prestigio resteranno solo un vago ricordo. Il trattato di Ratisbona del 13 ottobre 1630 e il trattato di Cherasco del 6 aprile 1631 sancirono la legittimit\u00e0 della successione dei Gonzaga Nevers che fu riconosciuta ufficialmente dall'imperatore Ferdinando II.\nL'ultimo dei Gonzaga-Nevers, Ferdinando Carlo, si dimostr\u00f2 politicamente inetto e inadeguato al ruolo. Dopo aver partecipato alla guerra contro i turchi a Budapest (1688) e a Belgrado (1689), si alle\u00f2 con i francesi, al tempo della guerra di successione spagnola consentendone l'entrata delle truppe a Mantova. Per timore delle conseguenze del processo instaurato dal 1701 dall'autorit\u00e0 imperiale, si rifugi\u00f2 a Venezia, portando con s\u00e9 quadri, gioielli, monili e denaro. Il 3 giugno 1708 la Dieta di Ratisbona pronunci\u00f2 una sentenza contro il duca Ferdinando Carlo di Gonzaga-Nevers, che mor\u00ec poco dopo a Padova, il 5 luglio, dichiarandolo traditore dell'impero e dichiarandolo decaduto per fellonia. I beni del duca furono confiscati, le investiture imperiali non rinnovate e i sudditi mantovani furono liberati dal giuramento di fedelt\u00e0 nei confronti dell'ultimo duca della famiglia Gonzaga.\nMantova austriaca.\nLa dominazione austriaca ebbe inizio il 2 aprile 1707 anche se giuridicamente il ducato di Mantova fu appannaggio della casa d'Austria a partire dall'anno dopo, il 1708. Come governatore dello Stato mantovano fu nominato il conte Giovan Battista Castelbarco. A quest'ultimo succedettero il langravio Filippo d'Assia-Darmstadt, rimasto in carica dal 1714 al 1735, e il conte Carlo Stampa. Dal 1737 venne nominato un vice-governatore subordinato al governatore della Lombardia austriaca, questo fino al 1745 quando il ducato di Mantova verr\u00e0 unito al Ducato di Milano ponendo fine alla secolare indipendenza amministrativa del territorio mantovano. \nLa dominazione austriaca fu caratterizzata dal 1766 dalla politica delle soppressioni, iniziata da Maria Teresa d'Austria, continuata con il figlio Giuseppe II che produsse la cancellazione di immunit\u00e0 e privilegi ecclesiastici e la soppressione di ordini religiosi che si erano stabiliti a Mantova nei secoli precedenti. Tale politica fu causa della chiusura di numerosi monasteri e conventi che devoluti al demanio statale, furono in massima parte trasformati in caserme e in altre strutture logistiche a servizio della preponderante funzione militare che Mantova aveva assunto sotto la dominazione austriaca. Contemporaneamente Maria Teresa d'Austria diede impulso all'istruzione pubblica, istituendo la scuola primaria obbligatoria e fondando a Mantova nel 1768 la Reale Accademia di Scienze e Belle Lettere che avrebbe mutato il proprio nome in Accademia Virgiliana nel periodo di governo francese.\nQuando Giuseppe II mise mano alla riforma amministrativa dei possedimenti austriaci, entrata in vigore il 1\u00ba novembre 1786, Mantova e il suo territorio costituirono una delle otto provincie della Lombardia austriaca. Ma di l\u00ec a poco il successore Leopoldo Il ripristin\u00f2 la suddivisione amministrativa teresiana assicurando a Mantova, dal 24 gennaio 1791, l'antica autonomia.\nIl primo periodo di presenza austriaca a Mantova termin\u00f2 nel 1797.\nMantova francese.\nIl primo periodo di dominazione austriaca si concluse con l'occupazione delle truppe di Napoleone Bonaparte, a seguito di un lungo assedio, durato dal 4 giugno 1796 al 2 febbraio 1797. Decisiva per l'esito finale dell'assedio fu la battaglia della Favorita del 16 gennaio 1797. In questo periodo vennero portati a termine le spoliazioni napoleoniche di Mantova.\nIl trattato di Campoformio decret\u00f2 che Mantova fosse annessa alla neonata Repubblica Cisalpina ma quando ripresero le ostilit\u00e0, gli austriaci riconquistarono la citt\u00e0 il 28 luglio 1799. Per\u00f2 il conflitto su scala continentale tra Francia e seconda coalizione si concluse con la vittoria napoleonica sancita con il trattato di Lun\u00e9ville del 9 febbraio 1801. Tra le clausole previste c'era il reintegro di Mantova e provincia nella Repubblica Cisalpina. In citt\u00e0 lo sgombero delle truppe austriache si concluse pochi giorni dopo, il 16 febbraio 1801.\nNel novembre del 1801, in rappresentanza del Dipartimento del Mincio del quale Mantova era il capoluogo, furono inviati ai \"comizi di Lione\", assemblea che avrebbe statuito la nascita della prima Repubblica Italiana, tre deputati, l'avvocato Leopoldo Camillo Volta, Giuseppe Lattanzi, segretario della Accademia Virgiliana e don Alberto Zecchi, vicario del Vescovo. Dal 26 gennaio 1802 Mantova divenne parte della Repubblica Italiana.\nI rivolgimenti istituzionali non si erano ancora conclusi. Infine Napoleone fu incoronato Re d'Italia, il 26 maggio 1805, ponendo fine alla prima Repubblica Italiana. Il 28 agosto fu nuovamente nominato governatore, gi\u00e0 lo era stato dopo la prima occupazione francese, Sextius Alexandre Fran\u00e7ois de Miollis a cui si deve la decisione di denominare come \"Virgiliana\" l'Accademia istituita da Maria Teresa d'Austria. Con il Regno d'Italia napoleonico l'importanza strategica della piazzaforte militare di Mantova si rafforz\u00f2. Dal 1808, a protezione della citt\u00e0, il generale napoleonico Fran\u00e7ois de Chasseloup-Laubat fece edificare i forti di Pietole, di Belfiore e di San Giorgio. Perci\u00f2, non casualmente, l'eroe della lotta armata tirolese Andreas Hofer, dopo la cattura, fu tradotto a Mantova e qui processato e successivamente fucilato il 20 febbraio 1810.\nNel 1814 la citt\u00e0 venne investita dalla guerra scoppiata tra le truppe austriache e le truppe del napoleonico Regno d'Italia. Dopo la Convenzione di Schiarino-Rizzino del 16 aprile 1814 che blocc\u00f2 le ostilit\u00e0, con la Convenzione di Mantova del 23 aprile 1814, il Vicer\u00e9 Eugenio di Beauharnais rinunci\u00f2 ad ogni pretesa sul Regno d'Italia, decretandone la dissoluzione.\nIl Risorgimento.\nCon il Congresso di Vienna del 1815 gli austriaci ripresero possesso di Mantova e ne fecero uno dei capisaldi del Quadrilatero difensivo costituito dalle altre tre piazzeforti di Peschiera, Verona, Legnago. Mantova divenne, per la sua posizione strategica, protagonista del Risorgimento italiano. La citt\u00e0, di fatto, divenne un'enorme caserma dove erano acquartierati ben soldati provenienti dalle diverse nazioni inglobate nell'impero d'Austria.\nLe angherie dei regnanti generarono moti liberali e cominciarono a diffondersi le idee d'indipendenza ed unit\u00e0 d'Italia. Figura importante tra i patrioti mantovani fu quella di Giovanni Arrivabene che, arrestato nel 1821 per cospirazione, fu costretto all'esilio. Anche il fratello Giuseppe fu processato nel 1834-35 in seguito al tentativo dei liberali mantovani di far evadere Ciro Menotti, incarcerato nella citt\u00e0 virgiliana al seguito del fuggitivo duca Francesco IV di Modena. Dopo i moti iniziati il giorno del patrono cittadino Sant'Anselmo (18 marzo 1848), la societ\u00e0 mantovana fu militarizzata; gli austriaci, infatti, imposero lo stato d'assedio dal 2 aprile 1848 che perdur\u00f2 fino al 30 aprile 1854. In questa atmosfera, negli anni successivi la sconfitta subita nella Prima Guerra d'Indipendenza (1848/1849), tra il 1851 e il 1853, ci furono le esecuzioni dei Martiri di Belfiore, patrioti appartenenti al comitato rivoluzionario mazziniano che era stato istituito con la loro prima riunione del 2 novembre 1850, sotto la guida di Enrico Tazzoli, Attilio Mori e Giovanni Acerbi. Nel Castello di San Giorgio, divenuto carcere di decine di patrioti assieme al duro carcere della Mainolda, fu rinchiuso anche Felice Orsini, che sfugg\u00ec, la notte tra 29 e 30 marzo 1856, al probabile capestro con una fuga rocambolesca che ebbe risonanza sulla stampa di tutta Europa.\nIl territorio della Provincia di Mantova fu investito dal conflitto tra franco-piemontesi e austriaci anche durante la Seconda Guerra di Indipendenza (1859).\nAl termine della guerra, con la Pace di Zurigo, l'Austria\u00a0cedette la\u00a0Lombardia\u00a0alla\u00a0Francia, che l'avrebbe assegnata al Regno di Sardegna. Tuttavia la fortezza di Mantova rimase ancora in mano austriaca. \nSolamente nel 1866, al termine della Terza Guerra di Indipendenza e grazie al plebiscito del 21 e 22 ottobre, Mantova, assieme al Veneto e al Friuli, entr\u00f2 a far parte del giovane Regno d'Italia.&lt;br&gt; \nAl plebiscito su una popolazione di abitanti, votarono 6,088 cittadini senza che fossero espressi voti contrari e con 11 voti nulli. Nonostante le donne fossero escluse dalla vita politica e dal suffragio, nella citt\u00e0 furono le donne che vollero votare in un seggio speciale istituito presso il municipio. Il 25 novembre si tenne l'elezione suppletiva per la camera dei Deputati del Regno d'Italia che decretarono, dopo successivo ballottaggio, essere il primo deputato di Mantova, l'ingegnere Antonio Arrivabene. Alle prime elezioni politiche generali svoltesi nella citt\u00e0 virgiliana il 10 marzo 1867, dopo il ballottaggio del 17 marzo, per il collegio di Mantova risult\u00f2 vittorioso Giuseppe Garibaldi.\nMantova nel Regno d'Italia.\nMantova, non pi\u00f9 importante dal punto di vista strategico e militare, fu interessata da numerose demolizioni. Nel corso degli anni della monarchia e del fascismo, furono demolite Porta Cerese, Porta Pusterla, Porta Mulina, Porta Pradella (nel 1940) e le mura lungo l'attuale viale Risorgimento e fu interrata la parallela fossa Magistrale iniziando l'espansione verso sud. Anche il centro storico fu interessato da trasformazioni urbanistiche importanti. Furono abbattuti la palazzina della Paleologa che sorgeva davanti al Castello di San Giorgio, e il passaggio sopraelevato che congiungeva Palazzo Ducale al Duomo. Alle demolizioni nel ghetto ebraico, seguirono la costruzione degli edifici della Camera di Commercio, della Banca d'Italia e del Palazzo Gallico e venne ritrovata e restaurata la Rotonda di San Lorenzo. \nL'espansione urbanistica fu accompagnata a partire dal 1901 dall'aggregazione di porzioni di territorio dei comuni confinanti. \nSi cominci\u00f2 con la frazione di Te, proveniente dal comune di Virgilio. Nel 1906 venne aggregata una porzione di territorio staccata dal comune di Curtatone. Contemporaneamente nei primi decenni del Novecento, i terreni demaniali, dove sorgeva la lunetta di Pompilio, furono ceduti all'amministrazione comunale che, demolita la costruzione militare, dette inizio, nel 1912, ai lavori di costruzione dell'ospedale che fu intitolato a Carlo Poma, il medico Martire di Belfiore. &lt;br&gt;\nSegno del progresso fu la creazione di una prima linea tranviaria dalla stazione ferroviaria a Porta Mulina transitante dal centro della citt\u00e0. Nel settembre 1914 furono inaugurate due nuove linee urbane, entrambe aventi la partenza in Piazza Purgo (ora Marconi) e il capolinea alle storiche Porta Pusterla e Porta Cerese. Il servizio urbano di tram fu per\u00f2 interrotto gi\u00e0 nel 1932.\nMantova, nonostante l'espansione territoriale, con i suoi 29.142 abitanti, rimase poco pi\u00f9 di una cittadina che in presenza di poche attivit\u00e0 industriali, viveva di riflesso della ricchezza prodotta nelle campagne dove l'agricoltura era gi\u00e0 all'avanguardia.\nNel corso della Prima guerra mondiale per il coordinamento dell'attivit\u00e0 dei reparti aerei del Royal Flying Corps (R.F.C.), il 18 novembre 1917 fu costituita a Mantova la VII Brigade, al comando del Generale di Brigata Tom Webb-Bowen. \nNel 1919 anche Mantova, come molte altre localit\u00e0 italiane, ebbe le sue \"Giornate Rosse\", particolarmente sanguinose. Il 3 dicembre e il 4 dicembre esplodeva la protesta popolare per le vie e le piazze della citt\u00e0. Il giorno prima la Confederazione Generale del Lavoro e il Partito Socialista avevano proclamato lo sciopero generale nazionale. La citt\u00e0 fu attraversata da cortei di protesta, presidiata da ingenti forze dell'ordine, colpita da devastazione di vario tipo come l'assalto e il saccheggio di armerie, e ci furono anche scambi di arma da fuoco. Il bilancio finale fu di 7 morti e una quindicina di feriti, tra questi il sindacalista Giuseppe Bertani. Seguirono retate ed arresti: 177 a Mantova, 153 in provincia. Di questi ben 296 si trasformarono in rinvii a giudizio. L'anno dopo furono celebrati i processi, che seppur con pene molto ridimensionate, portarono a 173 condanne.\nDopo l'inaugurazione il 1\u00ba giugno 1919 del \"Sanatorio Belfiore\" nella stessa localit\u00e0 di Pompilio negli anni venti del 900 fu costruito e inaugurato il 28 ottobre 1928 il nuovo Ospedale civico di Mantova che successivamente assunse la denominazione, con R.D. 24 gennaio 1938, di \u201cIstituti Ospedalieri di Mantova\u201d, in seguito alla fusione dei preesistenti enti Ospedale Civile, Ospedale Infantile Bulgarini e Pio Istituto Rachitici ed Ortopedico. \nAnche in epoca fascista continuarono le demolizioni di vecchi edifici. La caserma Landucci che occupava gli edifici della chiesa di S. Domenico e del contiguo convento dei domenicani, fu demolita facendo posto al palazzo dei Sindacati edificato nel 1926-27.\nAltres\u00ec non manc\u00f2 un'ulteriore espansione territoriale del comune di Mantova con l'aggregazione di altre zone di territorio, staccate dai comuni di Curtatone, Porto Mantovano, San Giorgio di Mantova e Virgilio. Nel 1942, infine, vennero aggregate zone di territorio, staccate dai comuni di Curtatone, Porto Mantovano, Roncoferraro e San Giorgio di Mantova cos\u00ec che il comune di Mantova raggiunse l'attuale superficie di 6.397 ettari. Parallelamente all'espansione territoriale si consolid\u00f2 la bonifica dei terreni (valletta Paiolo) dove si estendeva il lago omonimo, il cui prosciugamento aveva avuto inizio verso il 1780 e la cui urbanizzazione si concluse negli anni 60/70 cos\u00ec come per i quartieri Due Pini e Valletta Valsecchi\".\"\nMantova nella 2\u00aa guerra mondiale.\nParticolarmente cruenti furono i giorni successivi all'armistizio dell'8 settembre 1943. La mattina del 9 settembre Mantova fu occupata dalle truppe tedesche. Con le truppe italiane ci furono scontri armati, principalmente alla stazione ferroviaria presidiata dal 4\u00ba Contraerei. Numerose furono le vittime, dal registro dell'ospedale risulterebbero ben 24 militari italiani \u2018portati morti, tra questi il bolognese, capitano di complemento, Renato Marabini. La mattina dell'11 settembre venne uccisa Giuseppina Rippa nell'atto di offrire del pane ai militari italiani prigionieri e il 12 settembre fu rinvenuto a Belfiore ucciso da un colpo di pistola Don Eugenio Leoni, il giorno prima prelevato da una pattuglia tedesca nella chiesa di San Simone. La strategia terroristica preventiva dei tedeschi prosegu\u00ec con l'Eccidio dell'Aldriga, che prende il nome da una localit\u00e0 poco oltre il confine comunale di Mantova in territorio di Curtatone, dove il 19 settembre furono fucilati dieci militari italiani prelevati dal campo di concentramento del Gradaro (Kriegsgefangenenlager, poi Stalag 337, infine Dulag 339) situato alla periferia meridionale della citt\u00e0, nel quale transitarono almeno militari italiani e stranieri.\nA partire dal 14 febbraio 1944 fino alla Liberazione, la citt\u00e0 \u00e8 sottoposta a numerosi (quasi un centinaio) bombardamenti delle forze Anglo-americane. I principali obiettivi strategici sono lo scalo ferroviario e le vie di comunicazione verso il Nord, in particolare il Ponte dei Mulini. Ad operazioni belliche concluse, nella citt\u00e0 si conteranno 132 vittime dei bombardamenti e oltre 300 feriti.\nIl 7 luglio 1944 su iniziativa di don Costante Berselli, in locali della curia vescovile in Via Corte, ora Via Rubens, fu costituito il CLN (Comitato di liberazione nazionale) di Mantova. Berselli fu catturato e deportato a Dachau dopo che fu scoperto utilizzare una radio clandestina nella chiesa di San Gervasio e Protasio.\nMantova fu la prima citt\u00e0 a sinistra del Po ad essere liberata, dopo la fuga di fascisti e truppe tedesche del 23 aprile 1945. Il giorno dopo, 24 aprile, le brigate partigiane Matteotti, Bonomi e 126\u00aa Garibaldi occupavano i principali edifici pubblici al fine di riorganizzare la vita amministrativa.\n25 aprile 1945: le prime truppe americane entrano in citt\u00e0, provenendo da San Benedetto Po.\nMantova nella Repubblica Italiana.\nIl 4 maggio 1945 si insediava la giunta comunale provvisoria, nominata dal Comitato di Liberazione Nazionale con sindaco il socialista Carlo Camerlenghi. Finiva l'epoca iniziata nel 1927, dei podest\u00e0 nominati con regio decreto anzich\u00e9 da un'assemblea eletta dai cittadini.\nLe prime elezioni amministrative si tennero il 24 novembre 1946 assicurando a Partito Socialista Italiano e Partito Comunista Italiano la maggioranza, riproponendo una egemonia della sinistra che era venuta meno solamente con l'avvento del fascismo.\nPrimo sindaco del dopoguerra, liberamente eletto, fu il comunista Giuseppe Rea. Seguirono altre giunte di sinistra, con sindaci Pietro Denicolai, Eugenio Dugoni e Luigi Grigato. Nel corso del mandato amministrativo 1960/64 ci fu un cambio di maggioranza che il 6 agosto 1962 port\u00f2 alla nascita di una giunta di centro-sinistra sempre presieduta dal socialista Grigato. \nNell'autunno del 1961 si tenne in Palazzo Ducale una mostra di opere di Andrea Mantegna che ebbe una risonanza internazionale, inaugurando in Italia l'epoca di mostre d'arte \"popolari\". Nei settanta giorni della mostra si contarono oltre 250 mila visitatori e vennero vendute pi\u00f9 di 20 mila copie del catalogo. \nCon un altro socialista, Gianni Usvardi, dal 20 dicembre 1974 inizi\u00f2 una nuova stagione, durata 16 anni, di giunte di sinistra. A interrompere l'alleanza tra i partiti di sinistra fu, ancora una volta, un sindaco socialista, Sergio Genovesi, che dal 6 agosto 1990 presiedette una giunta pentapartitica, modellata sull'alleanza che esprimeva i governi nazionali.\nNel maggio 1995 viene applicata per la prima volta la nuova normativa che porta all'elezione diretta del sindaco, la popolare Chiara Pinfari. Ad insediamento del consiglio comunale e della giunta gi\u00e0 avvenuto, si rilevava l'ineleggibilit\u00e0 della neo-sindaco poich\u00e9 aveva conservato fino a due giorni prima del ballottaggio elettorale vincente la carica di presidente della \"Casa del Sole\", istituzione privata convenzionata con l'Ussl, fondata nel 1966 da Vittorina Gementi.\nDopo una breve stagione commissariale, nel 1996 fu eletto sindaco Gianfranco Burchiellaro riconfermato nel 2000. La sequenza di maggioranze di centro-sinistra iniziata con l'elezione diretta del sindaco, proseguita con l'elezione di Fiorenza Brioni nel 2005, si interruppe nel 2010 quando ci fu la vittoria del centro-destra che port\u00f2 all'insediamento di Nicola Sodano.\nCon le elezioni del giugno 2015, Mantova ripropone una maggioranza in continuit\u00e0 con la sua storia amministrativa nell'Italia repubblicana. Mattia Palazzi, esponente del Partito Democratico, \u00e8 l'attuale sindaco della citt\u00e0 virgiliana."}
{"id": "2751056", "revid": "827882", "url": "https://it.wikipedia.org/wiki?curid=2751056", "title": "Wszystko, czego dzi\u015b chc\u0119", "text": "Wszystko, czego dzi\u015b chc\u0119 \u00e8 il singolo di debutto della cantante pop rock polacca Izabela Trojanowska. Il singolo \u00e8 stato pubblicato nel 1981 dall'album \"Iza\". La canzone \u00e8 stata commercializzata sotto l'etichetta \"Tonpress\".\nCover di Barbara Hetma\u0144ska.\nWszystko, czego dzi\u015b chc\u0119 \u00e8 il singolo di debutto della cantante dance polacca Barbara Hetma\u0144ska. \u00c8 una cover della versione originale di Izabela Trojanowska."}
{"id": "2751060", "revid": "287204", "url": "https://it.wikipedia.org/wiki?curid=2751060", "title": "Sericite", "text": "La sericite \u00e8 una variet\u00e0 a grana fine dei minerali muscovite e paragonite.\nEtimologia.\nIl termine \"sericite\" rimanda al concetto di sericoltura, la produzione di seta grezza. Infatti deriva dal latino \"sericus\", che vuol dire \"seta\", la quale veniva inizialmente prodotta in oriente, in territori ricchi di sericite, minerale di lucentezza pari a quella della seta."}
{"id": "2751068", "revid": "33689", "url": "https://it.wikipedia.org/wiki?curid=2751068", "title": "Regioni economiche dell'Azerbaigian", "text": ""}
{"id": "2751075", "revid": "1632387", "url": "https://it.wikipedia.org/wiki?curid=2751075", "title": "Wild Child (Enya)", "text": "Wild Child \u00e8 un singolo della cantante irlandese Enya, contenuto nell'album \"A Day Without Rain\", commercializzato nel 2001.\nLa canzone ha un ritmo vivo e coinvolgente, il testo parla di vivere con spensieratezza, lasciando che il ciclo della natura scorra intorno a noi senza preoccuparsi di domandarsi il perch\u00e9 delle cose.\nBrani.\n1) Wild Child (radio edit) 3:33\n2) Midnight Blue 2:04\n3) Song of teh Sandman (Lullaby) 3:40"}
{"id": "2751078", "revid": "119634715", "url": "https://it.wikipedia.org/wiki?curid=2751078", "title": "Abisso Planet", "text": "L\u2019abisso Planet \u00e8 un abisso marino situato nella parte occidentale dell'Oceano Pacifico. Con i suoi 9.142\u00a0m di profondit\u00e0 \u00e8 il punto pi\u00f9 profondo della Fossa di Bougainville. \nLocalizzazione geografica.\nL'abisso Planet si trova a ovest dell'isola di Bougainville, una delle Isole Salomone.\nL'abisso \u00e8 posizionato alle coordinate 7\u00b0S e 154\u00b0O."}
{"id": "2751079", "revid": "372624", "url": "https://it.wikipedia.org/wiki?curid=2751079", "title": "Museo Sis\u00e0n", "text": "Il Museo Sis\u00e0n, per esteso Museo Sisan delle tradizioni ornitologiche, ittiche, venatorie del comprensorio gardesano, si trova nella frazione di Cisano (\"Sis\u00e0n\" in dialetto veronese) del comune di Bardolino, in provincia di Verona, ed \u00e8 dedicato sia alle specie animali presenti nel Basso Garda sia alle relative tradizioni storiche e attivit\u00e0 artigianali che un tempo vi erano diffusamente praticate e che ora vanno rapidamente scomparendo.\nInaugurato il 10 maggio 2009, il museo \u00e8 suddiviso in sei sezioni:\nLa realizzazione del museo \u00e8 basata sul progetto dell'architetto Marco Mamone che ha adeguato l'edificio precedentemente utilizzato come scuola elementare alla nuova destinazione d'uso. La struttura \u00e8 fornita di numerosi strumenti multimediali interattivi con ampia documentazione multilingue. Gli scopi fondamentali del museo sono la diffusione e la conservazione con mezzi tecnologici moderni delle conoscenze scientifiche, storiche ed economiche connesse all'ambiente naturale gardesano."}
{"id": "2751087", "revid": "2110845", "url": "https://it.wikipedia.org/wiki?curid=2751087", "title": "Henri Romagnesi", "text": "Pubblicazioni.\nSommaire du \"Bulletin trimestriel de la Soci\u00e9t\u00e9 mycologique de France\", 2013 tome 129 fascicules 1-4: 129 (1-4)\nLibri.\nArticoli (ordine cronologico).\nROMAGNESI H., 1932 - Quelques observations sur les Rhodophylles. Bulletin Trimestriel de la Soci\u00e9t\u00e9 Mycologique de France 48: 306-323.\nROMAGNESI H., 1933 - Sur les rhodophylles. Bulletin Trimestriel de la Soci\u00e9t\u00e9 Mycologique de France 49: 422438.\nROMAGNESI H., 1936a - Sur quelques esp\u00e8ces tares ou nouvelles de Rhodophyllus. Revue de Mycologie (Paris) 1 (3) : I57--164.\nROMAGNESI H., 1936b - Sur I\u2019expression math\u00e9matique de l'\u00e9cartement des lamelles chez les agarics. Bulletin Trimestriel de la Soci\u00e9t\u00e9 Mycologique de France 52: 262-270.\nROMAGNESI H., 1937 - Essai d\u2019un sectionnement du genre Rhodophyllus. Bulletin Trimestriel de la Soci\u00e9t\u00e9 Mycologique de France 53: 319-338.\nROMAGNESI H., 1938 - A la recherche de \"Lactarius subdulcis.\" Bulletin Trimestriel de la Soci\u00e9t\u00e9 Mycologique de France 54: 205-225 + pl.\nROMAGNESI H., 1939a - Sur Ie genre \"Drosophila\" Qu\u00e9let. Revue de Mycologie (Paris) 4: 119-130\nROMAGNESI H., 1939b - Les lactaires. CI\u00e9 pratique de d\u00e9termination des esp\u00e8ces d\u2019Europe. Revue de Mycologie (Paris) Suppl. 4 (2) : 3245.\nROMAGNESI H., 1940 - Les langues anciennes et la mycologie. Revue de Mycologie (Paris) Suppl. 5 (1) : 6-10.\nROMAGNESI H., 1941a - Les rhodophylles de Madagascar (\"Entoloma, Nolanea, Leptonia, Eccilia, Claudopus\") avec une introduction g\u00e9n\u00e9rale sur la classification, la phylog\u00e9nie, la r\u00e9partition g\u00e9ographique et la toxicologie des \"Rhodogoniosporales.\" Prodrome \u00e0 la Flore Mycologique de Madagascar 2: 164~.\nROMAGNESI H., 1941 b - \u00e9tude de quelques coprins. Revue de Mycologie (Paris) 6: 10% 127\nROMAGNESI H., 1941 - Les coprins. Revue de Mycologie (Paris) Suppl. 6 (1) : 20-35.\nROMAGNESI H., 1943 ~ \u00e9tude compl\u00e9mentaire sur quelques lactaires. Revue de Mycologie (Paris) Suppl. 8 (1) : 4-9.\nROMAGNESI H., 1944 - Observations sur quelques esp\u00e8ces de Rhodophyllus. Bulletin Trimestriel de la Soci\u00e9t\u00e9 Mycologique de France 60: 91~100.\nROMAGNESI H., 1945 - \u00e9tude de quelques coprins (deuxi\u00e8me s\u00e9rie). Revue de Mycologie (Paris) 10: 73-89.\nKUHNER R., ROMAGNESI H. &amp;YEN H. C., 1947 - Diff\u00e9rences morphologiques entre plusieurs souches de coprins de la section \"Micacei\" et confrontation de leurs haplontes. Bulletin Trimestriel de la Soci\u00e9t\u00e9 Mycologique de France 63 (3-4) : 169-186, 213.\nROMAGNESI H., 1947a - Sur I\u2019utilisation de nouveaux caract\u00e8res int\u00e9ressant la taxonomie des Rhodophyllus. Bulletin Trimestriel de la Soci\u00e9t\u00e9 Mycologique de France 63 (l-2) : 99-120.\nROMAGNESI H., 1947b - Les entolomes printaniers. Bulletin Trimestriel de la Soci\u00e9t\u00e9 Mycologique de France 63 (3--4) : 187-202.\nROMAGNESI H., 1948 - Les probl\u00e8mes et Ies m\u00e9thodes de la syst\u00e9matique des champignons sup\u00e9rieurs. Bulletin Trimestriel de Ia Soci\u00e9t\u00e9 Mycologique de France 64 (I -2) : 53-100.\nROMAGNESI H., 1949a - Recherches sur les lactaires de la section des \"Fuliginosi\" Konrad. Revue de Mycologie (Paris) 14: lO3- I 12.\nROMAGNESI N., 1949b - Proposition concernant une extension de la d\u00e9finition de la d\u00e9su\u00e9tude en mati\u00e8re de nomenclature. Bulletin Trimestriel de la Soci\u00e9t\u00e9 Mycologique de France 65 (l-2) : (l6)- (18).\nROMAGNESI H., 1951a - \u00e9tude de quelques coprins (3e s\u00e9rie). Revue de Mycologie (Paris) 16: I O-28.\nROMAGNESI H., 1951b - Note compl\u00e9mentaire sur les entolomes printaniers du groupe \"clypeatus.\" Bulletin Trimestriel de la Soci\u00e9t\u00e9 Mycologique de France 67 (2) : 20X-21 5.\nROMAGNESI H., 1952 - Species et formae novae ex genere \"Drosophila\" Qu\u00e9let. Bulletin de la Soci\u00e9t\u00e9 Linn\u00e9enne de Lyon 21 (6) : I5 I ~ 156.\nKUHNER R. &amp; ROMAGNESI H., 1953a - Flore analytique des champignons sup\u00e9rieurs. Agarics, Bolets, Chanterelles. 554 p. (Masson).\nKUHNER R. &amp; ROMAGNESI H., 1953b - Compl\u00e9ments \u00e0 la Flore analytique II. Esp\u00e8ces nouvelles ou critiques de \"Lactarius\". Bulletin Trimestriel de la Soci\u00e9t\u00e9 Mycologique de France 49 (4) : 361-388.\nMALENCON G. &amp; ROMAGNESI H., 1953 - Le complexe \"Psathyra corrugis\" ss. Ricken. Bulletin Trimestriel de la Soci\u00e9t\u00e9 Mycologique de France 69 (1) : 101-127.\nKUHNER R. &amp; ROMAGNESI II., 1954a - Compl\u00e9ments \u00e0 la Flore analytique III. Esp\u00e8ces nouvelles, critiques ou rares de Pleurotac\u00e9es, Marasmiac\u00e9es et Tricholomac\u00e9es. Bulletin de la Soci\u00e9t\u00e9 Naturaliste d\u2019Oyonnax 8: 73-131.\nKUHNER R. &amp; ROMAGNESI H., 1954b - Compl\u00e9ments \u00e0 la Flore analytique I. Esp\u00e8ces nouvelles ou critiques de \"Rhodophyllus\". Revue de Mycologie (Paris) 19: 346.\nKUHNER R. &amp; ROMAGNESI H., 1955 - Compl\u00e9ments \u00e0 la Flore analytique I. Esp\u00e8ces nouvelles ou critiques de \"Rhodophyllus\" (suite). Revue de Mycologie (Paris) 20: 197-230.\nKUHNER R. &amp; ROMAGNESI H., 1956 - Compl\u00e9ments \u00e0 la Flore analytique VIII. Esp\u00e8ces nouvelles, critiques ou rares de Volvariac\u00e9es. Bulletin Trimestriel de la Soci\u00e9t\u00e9 Mycologique de France 72 (3) : 181-249.\nROMAGNESI H., 1956 - Les rhodophylles du Congo belge d\u2019apr\u00e8s les r\u00e9coltes de Mme Goossens-Fontana. Bulletin du Jardin Botanique de I\u2019Etat, Bruxelles 26 (2) : 137-l 82.\nKUHNER R. &amp; ROMAGNESI H., 1957 - Compl\u00e9ments \u00e0 la Flore analytique VII. Esp\u00e8ces nouvelles, critiques ou rares de Naucoriac\u00e9es, Coprinac\u00e9es et L\u00e9piotac\u00e9es. Bulletin de la Soci\u00e9t\u00e9 Naturaliste d\u2019Oyonnax 10-11 (Suppl., M\u00e9m. HS 2) : 94 p.\nROMAGNESI H., 1958a - Recherches sur Ies Iactaires \u00e0 lait rouge (\"Dapetes\" Fr.). Revue de Mycologie (Paris) 23: 261-281.\nROMAGNESI H., l958b - Compl\u00e9ments \u00e0 la Flore analytique IX. \"Inocybe obsoleta\" Romagn. Bulletin Trimestriel de la Soci\u00e9t\u00e9 Mycologique de France 74 (2) : 145-l 48.\nROMAGNESI H., 1961 - Appel du \"Committee for mapping of Macromycetes in Europe\" (Comit\u00e9 pour l\u2019\u00e9tablissement d\u2019une carte de r\u00e9partition g\u00e9ographique des champignons sup\u00e9rieurs en Europe) aux mycologues et groupements mycologiques fran\u00e7ais. Bulletin Trimestriel de la Soci\u00e9t\u00e9 Mycologique de France 72: 289-298.\nMALENCON G., ROMAGNESI H. &amp; REID D. A., 1967 - Une nouvelle amanite m\u00e9ridionale: \"Amanita lactea\". Revue de Mycologie (Paris) 30: 408413.\nROMAGNESI H., 1967 - Les russules d\u2019Europe et d\u2019Afrique du Nord. 998~. (Bordas Ed.).\nROMAGNESI H., 1970a - Observations sur les Armillariella (I). Bulletin Trimestriel de la Soci\u00e9t\u00e9 Mycologique de France 86: 257-265.\nROMAGNESI H., 1970b - Quelques esp\u00e8ces rares ou nouvelles de clavaires et d\u2019agarics. Bulletin Trimestriel de la Soci\u00e9t\u00e9 Mycologique de France 86: 451-458.\nDavid A. &amp; Romagnesi H., 1972 - Contribution a l\u2019\u00e9tude des leucopores francais et description d'une esp\u00e8ce nouvelle: \"Leucoporus meridionalis\" nov. sp. Bulletin Trimestriel de la Soci\u00e9t\u00e9 Mycologique de France 88 (34) : 293-303.\nROMAGNESI H., 1974 - \u00e9tude de quelques rhodophylles. Bulletin de la Soci\u00e9t\u00e9 Linn\u00e9enne de Lyon n\u00b0 hors-s\u00e9rie (travaux mycologiques d\u00e9di\u00e9s \u00e0 R.K\u00fchner) : 365-387. ROMAGNESI H., 1975 - Sur I\u2019application \u00e0 la syst\u00e9matique du crit\u00e8re interfertilit\u00e9 entre haplontes dans deux genres de Basidiomyc\u00e8tes sup\u00e9rieurs. Bulletin Trimestriel de la Soci\u00e9t\u00e9 Mycologique de France 91 (4) : 572~576.\nROMAGNESI H., 1976a - Quelques esp\u00e8ces rares ou nouvelles de Macromyc\u00e8tes I. Bulletin Trimestriel de la Soci\u00e9t\u00e9 Mycologique de France 92 (2) : 189-206.\nROMAGNESI H., 1976b - Quelques esp\u00e8ces rares ou nouvelles de Macromyc\u00e8tes II. Les Rhodophyllus de la section des \"Lampropodes\" Romagn. (1974). Bulletin Trimestriel de la Soci\u00e9t\u00e9 Mycologique de France 92 (3) : 297-303.\nROMAGNESI H., 1977 - Incidence des caract\u00e8res non morphologiques sur la notion d\u2019esp\u00e8ce et autre taxa chez les Macromyc\u00e8tes. Bibliotheca Mycologica 61: 349-361.\nROMAGNESI H., 1978 - Les esp\u00e8ces du genre \"Peziza\" St. Am. (= \"Aleuria\" ss. Boud. et \"Galactinia\" Cke. ss. Boud.). Bulletin de la F\u00e9d\u00e9ration Mycologique de Dauphin\u00e9-Savoie 70: 19-23.\nROMAGNESI H., 1979 - Les fondements de la taxinomie des rhodophylles. Beihefte zur Nova Hedwigia 59: 25-80.\nROMAGNESI H., 1980 - Nouvelles observations sur les lactaires blancs (Albati Bataille). Bulletin Trimestriel de la Sock% Mycologique de France 96 (1) : 73-96.\nROMAGNESI H., 1982a - Etudes complementaires de quelques especes de Psathyrella ss.lato (Drosophila Q&amp;let). Bulletin Trimestriel de la Socie\u2019te\u2019 Mycologique de France 98 (1) : 5-68.\nROMAGNESI H., 1982b - Quelques especes tares ou nouvelles de Macromycetes IX. Amanita- cCes. Bulletin Trimestriel de la Societte Mycologique de France 96 (3) : 297-314.\nGUILLAUMIN J.J., LUNG B., ROMAGNESI H., MARXMULLER H., MOHAMMED C., LAMOURE D., DURRIEU G., BERTHELAY S. &amp; SAVIN V., 1983 - Taxonomy and biological cycles of the French \"Armillaria\" species. Proceedings of the 6th International Conference on Root and Buff rots of forest trees: 43-56.\nROMAGNESI H., 1984a - Contribution a la solution du probleme d\u2019Amanita vema Bulletin Trimestriel de la Socie\u2019te\u2019 Mycologique de France 100 (2) : 237-241.\nROMAGNESI H., 1984b, - Les r\u00e8gles de composition et de transcription des mots grecs et latins dans la langue de la botanique. Bulletin Trimestriel de la Soci\u00e9t\u00e9 Mycologique de France 100 (2) : 243-247.\nGUILLAUMIN J.J., LUNG B., ROMAGNESI H., MARXMULLER H., LAMOURE D., DURRIEU G., BERTHELAY S. &amp; MOHAMMED C., 1985 - Syst\u00e9matique des armillaires du groupe mellea. Cons\u00e9quences phytopathologiques. European Journal of Forest Pathology 15 (5-6) : 268-277.\nROMAGNESI H., 1986 - Etudes compl\u00e9mentaires de quelques especes de Psathyrella ss. lato (= Drosophila Qu\u00e9let) II. Bulletin Trimestriel de la Soci\u00e9t\u00e9 Mycologique de France 102 (2) : 189-197.\nROMAGNESI H., 1987 - Sur les rhodophylles a lames adnees-d\u00e9currentes (gen. \"Entoloma\" Fr. ss.dilat., subgen. \"Eccilia\" Fr.). Bulletin Trimestriel de la Soci\u00e9t\u00e9 Mycologique de France 103 (2) : 77-94.\nROMAGNESI H., 1990 - A propos de \"Lactarius sanguineo-virescens\" Fillion. Bulletin de la F\u00e9d\u00e9ration Mycologique de Dauphin\u00e9-Savoie 116: 35.\nROMAGNESI H., 1992a - Prodrome \u00e0 une flore analytique des Agaricomyc\u00e8tes. Bulletin Trimestriel de la Socie\u2019te\u2019 Mycologique de France 108 (1) : l-15.\nROMAGNESI H., 1992b - Prodrome \u00e0 une flore analytique des Agaricomyc\u00e8tes II. Bulletin Trimestriel de la Socie\u2019te\u2019 Mycologique de France 108 (2) : 71-86. ROMAGNESI H., 1995 - Prodrome \u00e0 une flore analytique des Hymenomyc\u00e8tes agarico\u00efdes III. Fam. \"Cantharellaceae\" Schroeter. Documents Mycologiques 98-100: 417-424.\nROMAGNESI H. &amp; FAVRE J., 1938 - Quelques rhodophylles nouveaux ou rares des hauts-marais jurassiens. Revue de Mycologie (Paris) 3: 60-77.\nROMAGNESI H. &amp; GILLES G., 1979 - Les rhodophylles des forets c\u00f4ti\u00e8res du Gabon et de la Cote d\u2019Ivoire, avec une introduction g\u00e9n\u00e9rale sur la taxinomie du genre. Beihejte zur Nova Hedwigia 59: 649 p.\nROMAGNESI H. &amp; GILLES G., 1980 - Suppl\u00e9ment aux Rhodophylles des forets c\u00f4ti\u00e8res du Gabon et de la C\u00f4te d\u2019Ivoire. Nova Hedwigia\nROMAGNESI H. &amp; MARXM\u00dcLLER H., 1983 - Etude compl\u00e9mentaire sur les armillaires annel\u00e9es. Bulletin Trimestriel de la Soci\u00e9t\u00e9 Mycologique de France 99 (3) : 301-324.\nMARXMULLER H. &amp; ROMAGNESI H., 1991 - \"Lactarius sanguifluus (\"Paulet: Fr.) Fr. var. \"vinosus\" Qu\u00e9let. Bulletin Trimestriel de la Soci\u00e9t\u00e9 Mycologique de France 107 (3) : Atlas pl. 262."}
{"id": "2751091", "revid": "1543377", "url": "https://it.wikipedia.org/wiki?curid=2751091", "title": "How Can I Keep from Singing?", "text": "How Can I Keep from Singing? \u00e8 una canzone della cantante e musicista irlandese Enya, pubblicata nel 1991 come secondo singolo estratto dall'album \"Shepherd Moons\".\nLa canzone \u00e8 stata scritta da Enya e Roma Ryan e prodotta da Nicky Ryan."}
{"id": "2751092", "revid": "599013", "url": "https://it.wikipedia.org/wiki?curid=2751092", "title": "Takeshi Watanabe", "text": "Carriera.\nClub.\nHa giocato dal 1995 al 2004 solo con la maglia del Kashiwa Reysol, segnando 17 reti in 281 partite.\nNazionale.\nNel 1997 ha ottenuto una presenza nella Nazionale giapponese."}
{"id": "2751096", "revid": "767487", "url": "https://it.wikipedia.org/wiki?curid=2751096", "title": "John Bannister", "text": "Biografia.\nFiglio di un altro attore teatrale, Charles Bannister. Inizialmente aveva studiato da pittore ma poi comprese che era portato per il teatro. Il suo primo ruolo in un teatro importante fu quello interpretato nel 1778 al Haymarket Theatre dove apparve nelle vesti di Dick in \"The Apprentice\" (l'apprendista) opera di Arthur Murphy.\nLo stesso anno apparve anche al Drury Lane dove era in scena un'opera di James Miller, grazie all'aiuto di David Garrick. Attore comico del tempo ebbe fortuna anche come manager teatrale del Drury Lane (nel 1802). Si ritir\u00f2 nel 1815, senza mai abbandonare la sua passione per la pittura. Strinse amicizia con i grandi del suo tempo come Thomas Gainsborough, George Morland e Thomas Rowlandson."}
{"id": "2751098", "revid": "767487", "url": "https://it.wikipedia.org/wiki?curid=2751098", "title": "Aaron Moses-Garvey", "text": "Carriera.\nClub.\nAaron Moses-Garvey \u00e8 nato il 6 settembre 1989 a Birmingham (Inghilterra), \u00e8 inizi\u00f2 la sua carriera calcistica con la squadra bianco-blu. Poco dopo \u00e8 andato in prestito alla squadra Hinkley Inited, segnando 1 gol in una presenza, mentre alla stagione precedente non ha avuto il tempo di debuttare in campo. \u00c8 rimasto in prestito per un mese per poi tornare a Birmingham per il trattamento di un infortunio ai legamenti del ginocchio. Dopo l'infortunio \u00e8 tornato a Hinkley segnando il suo primo gol da professionista nella sua prima presenza il 15 novembre segnando il 2-0 contro l'Harrogate Town.\nMoses-Garvey ha partecipato alla sconfitta in FA Cup contro il Burscough per poi tornare a Birmingham e chiudere il periodo in prestito.\nNel luglio del 2009 il Birmingham cede al Worcester City il giocatore che viene a sua volta svincolato il 24 luglio dopo un brevissimo spazio di tempo al Worcester.\nNazionale.\nAaron Moses-Garvey ha fatto la sua prima apparizione con la Nazionale di calcio di Saint Kitts e Nevis (essendo originario caraibico, infatti suo padre Lincoln \u00e8 nato a Saint Kitts) nelle qualificazioni ai mondiali di calcio Under 20 che si sono svolti nel 2007. Segna alla Repubblica Dominicana U-20 nel 2-1 del St. Kitts e Nevis. Quella \u00e8 stata la prima volta che la Nazionale di calcio di Saint Kitts e Nevis raggiungeva la qualificazione a una competizione FIFA. Al girone finiscono terzi dietro a Messico e Costa Rica Under-20, ma comunque arrivando sopra la Giamaica Under-20, e tornando a Saint Kitts con un'aria cerimoniale.\nNel febbraio 2008, Moses-Garvey debutta nell'undici iniziale con la Nazionale maggiore, perdendo al debutto contro il Belize (3-1).\nVita personale.\nMoses-Garvey ha deciso di giocare con la nazionale di Saint Kitts e Nevis, che poteva offrire lui maggiori possibilit\u00e0 di giocare all'interno del suo organico al contrario di quella inglese, perch\u00e9 suo padre Lincoln \u00e8 nato a Saint Kitts."}
{"id": "2751100", "revid": "729019", "url": "https://it.wikipedia.org/wiki?curid=2751100", "title": "L\u00e9r\u00e9 (Ciad)", "text": "L\u00e9r\u00e9 \u00e8 una citt\u00e0 e sottoprefettura del Ciad meridionale, per popolazione la diciannovesima citt\u00e0 del Paese (12.600 al censimento del 1993 e 18.827 nel 2010).\nL\u00e9r\u00e9 \u00e8 situata nella regione di Mayo-Kebbi Ovest. \u00c8 anche la capitale del reame Moundang e la residenza del suo sovrano \u201cLe Gong\u201d.\nLa citt\u00e0 \u00e8 capoluogo del dipartimento del Lago Ler\u00e9.\nGeografia fisica.\nLatitudine: 9,770\u00b0N - Longitudine: 14,150\u00b0E"}
{"id": "2751112", "revid": "1543377", "url": "https://it.wikipedia.org/wiki?curid=2751112", "title": "Heptathela abca", "text": "Heptathela abca \u00e8 un ragno appartenente al genere Heptathela della famiglia Liphistiidae.\nIl nome del genere deriva dal greco , \"hept\u00e0\", cio\u00e8 sette, ad indicare il numero delle ghiandole delle filiere che possiedono questi ragni, e dal greco , \"thel\u00e8\", che significa capezzolo, proprio ad indicare la forma che hanno le filiere stesse.\nIl nome proprio deriva da un'arbitraria combinazione di lettere dell'alfabeto.\nCaratteristiche.\nRagno primitivo appartenente al sottordine Mesothelae: non possiede ghiandole velenifere, ma i suoi cheliceri possono infliggere morsi piuttosto dolorosi\nQuesta specie si distingue da Heptathela tomokunii per la struttura dei genitali femminili, in particolare dalla forma della spermateca: le \"bursae\" principali di H. abca sono poste lateralmente e sono reniformi, mentre in H. tomokunii sono di forma ovale e poste proprio vicino ai genitali.\nIl \"bodylenght\" (lunghezza del corpo escluse le zampe) \u00e8 compreso fra i 12 e i 20 millimetri. I cheliceri hanno 11 denti (3 larghi e 8 pi\u00f9 piccoli), sul margine anteriore del solco della zanna. L'opistosoma ha forma ovale, lungo pi\u00f9 che largo. Le filiere mediane posteriori sono ridotte e completamente fuse. Posseggono due paia di spermateche, le principali reniformi con tubercoli granulati e le secondarie sono molto piccole.\nColorazione.\nIl prosoma \u00e8 di colore bruno e i tubercoli oculari sono neri. I cheliceri sono bruni e la zanne bruno-rossicce. Le \"coxae\" delle zampe e i pedipalpi sono bruno-rossicci, gli altri segmenti delle zampe sono bruni. L'opistosoma \u00e8 grigio-bruno, le scleriti dorsali sono bruno-nerastre; le scleriti ventrali e le filiere sono bruno-giallognole\nDistribuzione.\nRinvenuta nella localit\u00e0 di Y\u00ean B\u00e1i, nella provincia omonima del Vietnam settentrionale."}
{"id": "2751113", "revid": "1718925", "url": "https://it.wikipedia.org/wiki?curid=2751113", "title": "Climi in Europa", "text": "L'Europa \u00e8 caratterizzata da cinque differenti ambienti climatici, dovuti soprattutto all'ampia estensione in latitudine del continente: \nTra questi il clima prevalente \u00e8 quello continentale (soprattutto il continentale freddo).\nIl clima subartico \u00e8 tipico del nord d'Europa (l'Islanda e gran parte della Norvegia), e si contraddistingue per le scarse precipitazioni, per lo pi\u00f9 nevose; per le temperature rigide, che superano gli 0\u00b0 solamente in primavera e in estate; per i venti freddi. L'insieme di questi fenomeni determina la scarsit\u00e0 della vegetazione.\nNella fascia inferiore (gran parte della Comunit\u00e0 degli Stati Indipendenti, della Svezia e della Finlandia) troviamo il clima continentale freddo, che si differenzia dal continentale fresco per le temperature pi\u00f9 basse. Quest'ultimo \u00e8 tipico dell'Europa sud-occidentale e sud-orientale.\nIl clima continentale presenta in generale una breve stagione calda e afosa e una lunga stagione fredda e nevosa. \nIl clima temperato umido \u00e8 tipico di Gran Bretagna e Irlanda ed fa parte sia del polo nord che quello sud , di parte della Svezia e della Norvegia, del Portogallo, delle coste spagnole, francesi, polacche e tedesche, dei Paesi Bassi, del Belgio e della Danimarca.\nPresenta piovosit\u00e0 abbondanti con rare precipitazioni nevose e temperature miti che occasionalmente possono scendere al di sotto degli 0 \u00b0C.\nTipico delle catene montuose dell'Europa centro-meridionale, ha inverni rigidi e nevosi ed estati fresche e piovose.\nIl clima mediterraneo \u00e8 caratterizzato da inverni brevi e miti ed estati lunghe e calde. In primavera e in autunno le precipitazioni sono scarse, e le nevicate rare. Tra maggio e settembre sono frequenti lunghi periodi di siccit\u00e0.\n\u00c8 tipico parzialmente di Spagna, Italia, Francia, Grecia, Turchia, Croazia, Montenegro e Albania."}
{"id": "2751116", "revid": "76963", "url": "https://it.wikipedia.org/wiki?curid=2751116", "title": "James Kyson Lee", "text": ""}
{"id": "2751120", "revid": "205250", "url": "https://it.wikipedia.org/wiki?curid=2751120", "title": "Chiquito de la Calzada", "text": "Ha iniziato la sua carriera come cantante Flamenco all'et\u00e0 di 8 anni e lavorato in vari teatri e spettacoli di Spagna e Giappone. \u00c8 diventato molto popolare grazie al programma di commedia \"Genio y figura\" (Antena 3, 1994-1995)."}
{"id": "2751121", "revid": "132266", "url": "https://it.wikipedia.org/wiki?curid=2751121", "title": "Journ\u00e9e des dupes", "text": ""}
{"id": "2751123", "revid": "132266", "url": "https://it.wikipedia.org/wiki?curid=2751123", "title": "Giornata degli ingannati", "text": ""}
{"id": "2751124", "revid": "287204", "url": "https://it.wikipedia.org/wiki?curid=2751124", "title": "George Morland", "text": "Biografia.\nSia suo nonno (George H. Morland) che suo padre (Henry Robert Morland c. 1719 \u2013 1797), erano entrambi pittori. I suoi schizzi prodotti durante la fanciullezza vennero mostrati al pubblico durante alcune esibizioni anche alla Royal Academy of Arts, alla Free Society of Artists e alla Society of Artists (fondata a maggio 1761). Rifiut\u00f2 una generosa offerta di impiego da parte di George Romney, nel 1785 viaggi\u00f2 in Francia e l'anno seguente spos\u00f2 Anne la sorella di William Ward.\nIn seguito la sua situazione finanziaria divent\u00f2 disastrosa e pi\u00f9 di una volta dovette fuggire dai crditori, quando fu arrestato (il 19 ottobre 1804) cerc\u00f2 dipingendo di pagare i suoi debiti ma venne colto da un malore e mor\u00ec pochi giorni dopo. La notizia della sua morte fu per la moglie disastrosa portandola dopo tre giorni alla morte. I loro corpi furono sepolti nella cappella di St. James."}
{"id": "2751129", "revid": "628767", "url": "https://it.wikipedia.org/wiki?curid=2751129", "title": "Distretto di Dhading", "text": " \nIl distretto di Dhading (in nepalese \u0927\u093e\u0926\u093f\u0919 \u091c\u093f\u0932\u094d\u0932\u093e ) \u00e8 un distretto del Nepal, in seguito alla riforma costituzionale del 2015 fa parte della provincia Bagmati Pradesh. \nIl capoluogo \u00e8 Dhading besi.\nGeograficamente il distretto appartiene alla zona collinare della Mahabharat Lekh anche se nella zona nord del territorio si trova il gruppo del Ganesh Himal che con il picco del Ganesh NW (o Ganesh II, o talvolta Ganesh III) raggiunge i 7110 m.\nIl principale gruppo etnico presente nel distretto sono i Tamang.\nMunicipalit\u00e0.\nIl distretto \u00e8 suddiviso in 13 municipalit\u00e0, 2 cittadine e 11 rurali. "}
{"id": "2751136", "revid": "125152695", "url": "https://it.wikipedia.org/wiki?curid=2751136", "title": "Borgia (Italia)", "text": "Borgia \u00e8 un comune italiano di abitanti della provincia di Catanzaro in Calabria.\nGeografia fisica.\nTerritorio.\nIl centro storico dista circa dal capoluogo, al quale \u00e8 collegato mediante due strade, la provinciale e la strada statale 106. Presenta le frazioni di Donnantona, Vallo e Roccelletta (quest'ultima con quasi 2300 abitanti), ormai conurbata con il comune di Catanzaro.\nIl nucleo storico del centro sorge su un altopiano collinare a 341 : dista poco pi\u00f9 di dal mar Jonio.\nL'agglomerato urbano, che sta conoscendo una fase di rapida espansione, \u00e8 attraversato da due principali corsi, Mazzini e Matteotti, e da strade parallele e regolari.\nInteramente ricostruito dopo il drammatico terremoto del 1783, oggi \u00e8 un centro ricco di palazzi nobiliari, monumenti, chiese e sculture antiche. I luoghi di principale interesse sono Villa Pertini, Piazza del popolo e Piazza Ortona, nella quale si pu\u00f2 ammirare il duomo del 1852 dedicato a San Giovanni Battista (patrono della citt\u00e0) e il monumento dedicato ai caduti di guerra.\nLa zona marina si estende per circa , con spiagge di sabbia bianca. \u00c8 qui che si possono ammirare i resti dell'imponente basilica di Santa Maria della Roccella e i resti del teatro e dell'anfiteatro della colonia romana di Scolacium (entrata a far parte del territorio di Borgia negli ultimi due secoli, ma storicamente e anticamente parte di Squillace), immerso in una folta e suggestiva vegetazione di ulivi secolari.\nStoria.\nRecenti studi hanno avanzato l'ipotesi secondo la quale, le origini di Borgia sono da individuare in un tempo storico antecedente alla fondazione della colonia greca Skilletion. I Greci, sbarcando nel VII-VI sec. a.C., sulla costa jonica trovarono una popolazione dedita all'allevamento e alla pastorizia. All'arrivo dei Greci, nel Golfo di Squillace, esistevano dei nuclei residenti sulla precollina e collina in quel sito che prender\u00e0 il nome di \"Palagorio\". Si ritiene che il termine Palagorio non esistesse in origine, ma venisse attribuito al villaggio pi\u00f9 importante. \"H.orio\" di Palagorio di Borgia \u00e8 da rapportare con H.orio, col il significato di \"terre - villaggio\", che i Greci attribuivano ai villaggi indigeni esistenti nel sito di Borgia, aggiungendovi appunto \"Pala\" per definirli antichi rispetto alla loro venuta. Il villaggio, inizialmente, era organizzato sulle pendenze della collinetta ancora oggi detta \"h.orio\", che si trova al km 5 della SS384 per Borgia.\nL\u2019abbandono della citt\u00e0 romana di Scolacium avvenuto tra il VII e l'VIII sec. d.C., probabilmente, fece confluire nel villaggio di Palagorio parte della popolazione che cercava rifugio nell'entroterra, dalle incursioni dei saraceni e dal diffondersi della malaria. Oggi non abbiamo tracce di Palagorio antico.\nCompresa nel territorio di Squillace, verso la fine del XV secolo fu infeudata ai Borgia, da cui prese il nome, che \u00e8 l\u2019italianizzazione dello spagnolo Borja. Devastata nuovamente durante un\u2019invasione turca, nella prima met\u00e0 del '500, venne riedificata poco dopo in una zona pi\u00f9 sicura e salubre per concessione del Principe di Squillace Giovan Battista Borgia nel 1547. Nel XVIII secolo fu ceduta alla nobile famiglia De Gregorio e in seguito venne completamente distrutta dal terremoto del 1783 che decim\u00f2 fortemente la popolazione e distrusse gran parte del paese ricostruito a seguito tramite la cassa sacra, istituita per la ricostruzione dei centri distrutti dal terremoto, non lontano dal precedente sito. Borgia venne ricostruita e progettata dall'architetto Vincenzo Ferraresi che scelse un territorio pianeggiante con un\u2019impostazione che seguiva le nuove idee illuministe conferendo alla cittadina l\u2019attuale assetto di moderno centro urbano.\nFedele ai Borbone, ai tempi della Repubblica partenopea, si difese valorosamente dagli attacchi repubblicani. Nel 1811 fu capoluogo del circondario che comprendeva Girifalco e San Floro (entrambe parte dell'ex feudo di Girifalco) sotto i francesi e prese parte attiva ai moti risorgimentali, venendo poi annessa al Regno d\u2019Italia insieme al resto della regione. Il sisma che colp\u00ec la Calabria nel 1905 vi caus\u00f2 ulteriori danni.\nInfrastrutture e trasporti.\nBorgia \u00e8 servita dalla Strada statale 106 Jonica."}
{"id": "2751138", "revid": "114027838", "url": "https://it.wikipedia.org/wiki?curid=2751138", "title": "Maasdorf", "text": ""}
{"id": "2751149", "revid": "547034", "url": "https://it.wikipedia.org/wiki?curid=2751149", "title": "Scanner a onde millimetriche", "text": "Un body scanner a onde millimetriche \u00e8 un dispositivo di imaging dell'intero corpo utilizzato per lo screening di sicurezza negli aeroporti.\nFunzionamento.\nIndumenti e altri materiali organici sono traslucidi in alcune bande di frequenza radio ad altissima frequenza (onde millimetriche). Le onde millimetriche sono trasmesse contemporaneamente da due antenne mentre ruotano intorno al corpo. \nL'energia delle onde riflesse dal corpo o altri oggetti sul corpo viene utilizzata per costruire una immagine tridimensionale, che viene visualizzata su un monitor remoto per l'analisi. \nAlbert Charpentier ha applicato uno \"scanner a onde millimetriche\" per permettere di acquisire le misure del corpo per realizzare un sistema di prova vestiti virtuali, per meglio accontentare i desideri dei clienti."}
{"id": "2751153", "revid": "599013", "url": "https://it.wikipedia.org/wiki?curid=2751153", "title": "Riesdorf", "text": ""}
{"id": "2751168", "revid": "889336", "url": "https://it.wikipedia.org/wiki?curid=2751168", "title": "Manol Manolov", "text": "Carriera.\nClub.\nDopo brevi esperienze con Ustrem Sofia e , si trasferisce al , con il quale giocher\u00e0 dal 1948 al 1962, segnando 8 reti in 239 partite.\nNazionale.\nHa segnato una rete con la Nazionale bulgara, con la quale ha ottenuto 57 presenze.\nAltro.\n\u00c8 attualmente il giocatore con pi\u00f9 presenze nel Derby Eterno di Bulgaria."}
{"id": "2751172", "revid": "88740", "url": "https://it.wikipedia.org/wiki?curid=2751172", "title": "Gr\u00f6bern", "text": ""}
{"id": "2751183", "revid": "287204", "url": "https://it.wikipedia.org/wiki?curid=2751183", "title": "Johor Bahru", "text": "Johor Bahru \u00e8 una citt\u00e0 della Malaysia, capitale dello stato di Johor e capoluogo dell'omonimo distretto.\nHa una popolazione di 497.097 abitanti mentre l'area metropolitana conta 1.638.219 ed \u00e8 la terza area metropolitana pi\u00f9 popolosa della Malaysia.\nLa citt\u00e0 \u00e8 situata sullo Stretto di Johor (noto anche come Stretto di Tebrau), che separa la Malaysia Peninsulare da Singapore. La popolazione totale dell'agglomerato urbano Singapore-Johor Bahru conta circa 6 milioni di abitanti."}
{"id": "2751187", "revid": "36426", "url": "https://it.wikipedia.org/wiki?curid=2751187", "title": "Sergio Sabattini", "text": "Biografia e attivit\u00e0 politica.\nNato a Bologna, inizia da studente universitario l'Attivit\u00e0 Politica entrando a fare parte della SUC Bolognese, la Sezione Universitaria Comunista, costituita dal Leader sindacale della CGIL Claudio Sabattini, al quale rimarr\u00e0 legato da una profonda amicizia.\nMembro prima del PCI bolognese e, dopo la svolta della Bolognina alla quale aderisce convintamente in forza delle proprie posizioni politiche molto vicine a quelle dell'allora segretario Achille Occhetto, del PDS \u00e8 un protagonista della politica bolognese. A met\u00e0 degli anni novanta \u00e8 eletto Segretario della federazione bolognese dello stesso partito.\n\u00c8 stato pi\u00f9 volte Consigliere comunale a Bologna e Assessore nello stesso capoluogo emiliano durante l'Amministrazione cittadina Imbeni.\nContrario fin dal principio all'idea del Partito Democratico \u00e8 uscito dai DS proprio prima che questo partito confluisse nel nuovo soggetto politico. \u00c8 stato deputato per due legislature coi Ds.\nDal 2002 fino al 2012 \u00e8 stato sindaco di Porretta Terme, centro termale dell'Appennino tosco-emiliano, a capo di una coalizione di centro-sinistra."}
{"id": "2751191", "revid": "709565", "url": "https://it.wikipedia.org/wiki?curid=2751191", "title": "Power Company", "text": "La Power Company era un gruppo di supereroi a noleggio professionali nell'Universo DC. Il gruppo, creato da Kurt Busiek e Tom Grummett, comparve per la prima volta in \"JLA\" n. 61 (febbraio 2002). Successivamente comparvero in una serie omonima che and\u00f2 avanti per 18 numeri, da aprile 2002 a settembre 2003, sempre scritto da Busiek.\nStoria.\nJosiah Power era uno dei migliori avvocati d'America finch\u00e9 il suo meta-gene non usc\u00ec durante lInvasione\" aliena, a causa dall'attivazione della Gene Bomba\"'.\nDopo l'ultima attivazione del suo meta-gene in un'aula di tribunale, il procuratore Josiah Power fu licenziato dal suo studio legale. Power aveva poco interesse nel diventare un eroe in costume, ma fu subito evidente che non poteva continuare ad esercitare senza attirare l'attenzione del pubblico. Capitalizz\u00f2 la sua esperienza professionale mettendo su una squadra di eroi a noleggio molto simile ad uno studio legale. La loro prima missione come squadra fu contro l'organizzazione asiatica criminale nota come Black Dragon Society. Riuscirono con successo ad evitare una situazione con ostaggi iniziata dalla Societ\u00e0 e ritornarono trionfanti alla loro base operativa.\nLa Power Company fece una breve comparsa in un pannello di una storia successiva della Justice League of America (\"Syndacate Rules\" \"JLA\" n. da 107 a 114 (2004-2005)). Il Sindacato del Crimine d'America attacc\u00f2 la fabbrica dei Laboratori S.T.A.R. a San Francisco e la Power Company fu mostrata e descritta dopo aver fallito il tentativo di fermare i criminali.\nSkyrocket fu mostrato molto dopo, in \"Action Comics\" n. 832 e 833 come uno dei molti esseri super potenti. Fu parte di un piccolo gruppo di esseri scappati che salvarono il resto di loro e del mondo dalle attenzioni di alcuni predoni alieni. Un errore di comunicazione interruppe le avventure di Skyrocket e dei suoi alleati su ogni singola televisione sulla Terra.\nSapphire fu rapita e divenne una combattente del Dark Side Club. Dopo essere stata salvata da Miss Martian ed essere stata portata alla Titan Tower con gli altri sopravvissuti, se ne and\u00f2, preferendo rimanere fedele alla \"dimenticata, ma non andata\" Power Company.\nMembri.\nLa Power Company aveva numerosi associati e partner super potenti, cos\u00ec come uno staff di supporto dedicato ogni giorno ad operazioni aziendali. Questi includevano:\nAltri gruppi aziendali.\nAltre squadre aziendali di supereroi furono attivi nell'Universo DC. I pi\u00f9 conosciuti sono i Conglomerati, i Blood Pack, gli Hero Hotline e i Capitani d'Industria."}
{"id": "2751193", "revid": "436907", "url": "https://it.wikipedia.org/wiki?curid=2751193", "title": "Queen of the Damned (Music from the Motion Picture)", "text": "Queen of the Damned (Music from the Motion Picture) \u00e8 una colonna sonora di artisti vari, pubblicata nel 2002.\nDescrizione.\nIl disco \u00e8 la colonna sonora del film \"La regina dei dannati\" ed \u00e8 stata prodotta da Richard Gibbs in collaborazione con Jonathan Davis, frontman dei Korn. Quest'ultimo avrebbe dovuto curare anche le parti vocali dei quattordici brani in essa contenuti, ma a causa di limitazioni del contratto con la Sony non ha potuto farlo, pertanto ha chiesto aiuto a cantanti suoi amici di altre band.\nOltre alla canzoni di Jonathan Davis, nel film sono presenti molte canzoni di altre band molto popolari, come Static-X, Disturbed e Deftones. Nel film le canzoni vengono suonate dal gruppo di Lestat."}
{"id": "2751194", "revid": "23", "url": "https://it.wikipedia.org/wiki?curid=2751194", "title": "Basalto Tholeitico", "text": ""}
{"id": "2751199", "revid": "438678", "url": "https://it.wikipedia.org/wiki?curid=2751199", "title": "Latte e i suoi derivati", "text": ""}
{"id": "2751206", "revid": "767487", "url": "https://it.wikipedia.org/wiki?curid=2751206", "title": "Andy Fraser", "text": "\u00c8 noto per essere stato un componente del gruppo hard rock Free. Fraser ha militato nella band tra il 1968 (anno della fondazione del gruppo) e il 1971 e per parte del 1972. Oltre al basso ha suonato anche il pianoforte in alcune canzoni dei Free. Era il componente pi\u00f9 giovane e quando usc\u00ec Tons of Sobs aveva solamente 16 anni.\nBiografia.\nNato a Londra, nella zona centrale di Paddington, da padre scozzese e madre della Guyana britannica, Andrew Fraser McLan inizi\u00f2 a suonare il pianoforte all'et\u00e0 di cinque anni e fino all'et\u00e0 di dodici anni, quando pass\u00f2 alla chitarra, ebbe una formazione classica. Dopo essere stato espulso dalla scuola nel 1968, a 15 anni, si iscrisse all'Hammersmith FE College, dove un altro studente, Sappho Korner, lo present\u00f2 a suo padre, musicista blues d'avanguardia e presentatore radio Alexis Korner, che divenne per lui una figura paterna. Poco dopo, dopo aver ricevuto una telefonata da John Mayall, che stava cercando un bassista, Korner sugger\u00ec Fraser il quale, ancora solo quindicenne, suon\u00f2 cos\u00ec in una band professionista guadagnando 50 sterline a settimana, anche se alla fine si rivel\u00f2 essere un impiego breve.\nKorner fu anche determinante ai fini della successiva mossa di Fraser, che consistette nella formazione dei Free con Paul Rodgers (voce), Paul Kossoff (chitarra) e Simon Kirke (batteria). Fraser ha prodotto e co-scritto, con Rodgers, la canzone \"All Right Now\", una hit in cima alle classifiche in oltre venti paesi. Nel 1971 Fraser form\u00f2 un trio, Toby, con il chitarrista Adrian Fisher (in seguito con gli Sparks), e il batterista Stan Speake. Materiale \u00e8 stato registrato ma non pubblicato, e Fraser rientr\u00f2 nei Free nel mese di dicembre 1971.\nNegli ultimi anni si era dedicato a numerose attivit\u00e0 umanitarie presso associazioni no-profit contro la schiavit\u00f9 minorile nel mondo. Muore il 16 marzo 2015, all'et\u00e0 di 62 anni, dopo una lunga battaglia contro un cancro e l'AIDS: le cause ufficiali della morte sono da attribuire ad un attacco cardiaco generato da ipertensione cardiovascolare aterosclerotica."}
{"id": "2751207", "revid": "124338194", "url": "https://it.wikipedia.org/wiki?curid=2751207", "title": "Diffusore (veicoli)", "text": "Il diffusore, detto anche estrattore o scivolo estrattore, in campo automobilistico \u00e8 un particolare elemento aerodinamico fisso collocato sul fondo di una vettura, atto a generare una spinta verso il basso per incrementare l'aderenza al suolo. Questo elemento pu\u00f2 avere anche dimensioni notevoli, interessando buona parte del fondo vettura.\n\u00c8 chiamato anche coi termini di tunnel, canali o condotti Venturi o, pi\u00f9 semplicemente, Venturi in riferimento al fisico italiano Giovanni Battista Venturi, che scopr\u00ec il legame tra velocit\u00e0 e pressione di un fluido in un condotto; legame detto, appunto, \"effetto Venturi\".\nConformazione.\nIl diffusore \u00e8 disegnato come una sorta di scivolo rovesciato; visto in uno spaccato laterale ha l'andamento di un'ala rovesciata, che aumenta di volume lungo la sua estensione, da praticamente piatto all'inizio a estremamente scavato e rialzato nella parte finale, accorgimento concepito per creare il vuoto necessario alla compressione dell'aria proveniente da sotto la vettura. La pendenza di risalita del diffusore \u00e8 importante, e deve avere un cambiamento graduale dell'angolo di inclinazione per impedire che il flusso d'aria si separi bruscamente dalla parte superiore e sui lati. All'interno di molti estrattori sono anche montate paratie verticali per convogliare l'aria e suddividere in modo omogeneo le zone di compressione.\nNormalmente l'estrattore \u00e8 collocato nella parte inferiore del posteriore di una vettura, come nella maggior parte delle automobili stradali o sulle vetture da competizione; talvolta per\u00f2 \u00e8 collocato anche all'anteriore. Sotto il muso di alcune vetture stradali nella zona antistante le ruote trovano spazio due piccoli estrattori. Nelle competizioni automobilistiche, regolamenti permettendo, \u00e8 diffuso l'utilizzo di un estrattore anche in corrispondenza della zona sottostante l'asse anteriore: in questo caso sono create anche aperture laterali sulle fiancate per consentire all'aria espansa di essere evacuata. Vetture di tipo LMP e DTM dispongono di fondo vettura a doppio estrattore, anteriore e posteriore.\nFunzioni.\nIl diffusore \u00e8 uno degli elementi aerodinamici che contribuiscono a generare l'effetto suolo. Il diffusore crea un'area di bassa pressione sotto il corpo vettura in movimento. Il diffusore di un'automobile da corsa accelera il flusso d'aria sotto la vettura e ne riduce la pressione, creando una differenza di pressione tra le superfici superiore e inferiore dell'auto. In una vettura in movimento, il flusso d'aria che passa nella parte sottostante dell'avantreno accelera, ma arrivando al diffusore trova una zona di bassa pressione e si espande ritornando a velocit\u00e0 normale, producendo deportanza in maniera pi\u00f9 efficiente, riducendo la resistenza rispetto ad un alettone. Ci\u00f2 significa maggiore aderenza data dalla deportanza aerodinamica, accorgimento che permette alla vettura di percorrere una curva ad una velocit\u00e0 superiore. La deportanza prodotta permette infatti di migliorare la forza di trazione degli pneumatici.\nUn fondo vettura correttamente progettato \u00e8 in grado di produrre effetto suolo in modo pi\u00f9 efficiente rispetto all'utilizzo di elementi come alettoni o spoiler all'anteriore e al posteriore. Infatti, gli alettoni oltre a produrre carico aerodinamico generano anche un'altra forza complementare, la resistenza aerodinamica all'avanzamento, controproducente per le velocit\u00e0 massime e per i consumi di carburante. Gli alettoni e gli spoiler, che in genere sono collocati sulle vetture da corsa, vengono utilizzati principalmente per trovare un equilibrio tra la parte anteriore e quella posteriore. La maggior parte del carico aerodinamico \u00e8 prodotto dalla parte sottostante della vettura.\nElementi complementari.\nAltri elementi aerodinamici complementari al diffusore che possono quindi migliorare la resa complessiva, sono lo \"splitter\" anteriore che incanala l'aria sotto l'auto e le minigonne laterali che servono a sigillare il flusso d'aria proveniente dallo \"splitter\" dall'aria circostante che ha una pressione diversa. Inoltre la posizione e l'altezza dell'ala posteriore (se consentito) pu\u00f2 anche migliorare le prestazioni del diffusore. Anche i collettori di scarico se progettati con una particolare conformazione e posizionati in modo tale da soffiare nel diffusore possono incrementare i valori di deportanza, considerando che l'aria calda \u00e8 pi\u00f9 rarefatta. E, naturalmente, mettendo feritoie sui passaruota si contribuisce a estrarre aria dal loro interno evitando la formazione di pericolosi cuscinetti d'aria che tenderebbero a sollevare la vettura facendole assumere un comportamento portante.\nAltro aspetto importante per ottenere un funzionamento ottimale del diffusore, \u00e8 la progettazione di un sistema di sospensioni che possano mantenere una altezza adeguata dal suolo ad alte e basse velocit\u00e0 ma anche in condizioni diverse come: la \"percorrenza in curva\" con il rollio, la \"fase di frenata\" e di \"accelerazione\" con il beccheggio, e le \"sconnessioni\" del manto stradale. Un'eventuale perdita di carico aerodinamico durante la frenata in percorrenza di curva causato da sospensioni inadeguate comprometterebbe l'equilibrio aerodinamico aumentando i rischi per il pilota. La maggior parte dei telai da corsa utilizzano un terzo ammortizzatore collegato ai due principali, che \u00e8 rigido nel beccheggio, ma morbido nel rollio.\nEvoluzioni.\nNell'ambito dell'automobilismo, regolamenti tecnici permettendo, vi sono state interessanti evoluzioni di questo elemento aerodinamico, con accorgimenti tali da migliorare il rendimento dell'intero veicolo, disponendo cos\u00ec di vantaggi tecnici rispetto agli avversari, tra le pi\u00f9 famose, due coinvolgono entrambe l'ingegnere Ross Brawn: nel 1991 con la Jaguar XJR-14 e nel 2009 con la Brawn BGP 001.\nCome direttore tecnico della TWR-Jaguar a suo tempo progetta una vettura dotata di un diffusore posteriore dalle dimensioni limitate dal regolamento, ma dotata di un alettone biplano con paratie laterali che scendono fin sotto l'asse delle ruote, creando grazie all'ala inferiore raccordata al diffusore, una sorta di estensione dello stesso, incrementando cos\u00ec l'effetto suolo; la soluzione viene in breve ripresa dagli altri avversari, ma il vantaggio accumulato dalla Jaguar le permette di aggiudicarsi sia il titolo costruttori, sia quello piloti del Campionato del mondo sportprototipi.\nNel 2009 in Formula 1 con l'omonima squadra di sua propriet\u00e0, \u00e8 stata schierata una monoposto dotata di un diffusore posteriore dotato di sfoghi d'aria verticali e denominato in gergo tecnico \"double decker\" (\"a due piani\"), che permettendo il passaggio di un flusso d'aria pi\u00f9 consistente rispetto ai diffusori convenzionali, genera anche maggiore effetto suolo. La soluzione montata anche su altre monoposto, era ritenuta da alcune squadre avversarie non conforme al regolamento tecnico, ma la FIA interpellata sulla questione ne ha dichiarato la validit\u00e0 a tutti gli effetti; questo accorgimento tecnico ha contribuito a far vincere il titolo piloti e costruttori alla scuderia Brawn GP."}
{"id": "2751209", "revid": "767487", "url": "https://it.wikipedia.org/wiki?curid=2751209", "title": "Fossa delle Aleutine", "text": "La fossa delle Aleutine \u00e8 una fossa oceanica situata nell'oceano Pacifico settentrionale.\nSi allunga con forma arcuata in direzione est-ovest per circa 3.000 km, bordeggiando a sud l'arco insulare delle isole Aleutine; l'estremit\u00e0 occidentale si trova non lontano dalle coste della penisola della Kam\u010datka (estremo oriente russo), in prossimit\u00e0 dell'estremit\u00e0 settentrionale della fossa delle Curili, mentre l'estremit\u00e0 orientale tocca la faglia Queen Charlotte. La fossa delle Aleutine segna uno dei confini geologici fra la placca nordamericana e quella pacifica, con la seconda che subduce sotto la prima.\nLa fossa raggiunge una profondit\u00e0 massima di 7.822 metri nella sua sezione centro-orientale. La pendenza media dei suoi versanti \u00e8 di circa 1\u00b0 o 2\u00b0 nel lato meridionale, 3\u00b0/4\u00b0 in quello settentrionale."}
{"id": "2751221", "revid": "1305772", "url": "https://it.wikipedia.org/wiki?curid=2751221", "title": "Luca Manca", "text": "Con il nome Luca Manca si possono intendere diverse persone:"}
{"id": "2751223", "revid": "599013", "url": "https://it.wikipedia.org/wiki?curid=2751223", "title": "Stretto di Johor", "text": "Lo Stretto di Johor, in tempi lontani anche \"Stretto di Tebrau\", (in malese: \"Selat Johore\") \u00e8 uno stretto marittimo lungo circa 50 chilometri, largo circa 2 e profondo mediamente 10 metri che separa la penisola di Malacca malese, a nord, dall'isola-Stato di Singapore, a sud, e che collega da ovest verso est lo Stretto di Malacca con il Mar Cinese Meridionale. Sullo stretto si affacciano, nella sua parte mediana, la citt\u00e0 malese di Johor Bahru e la citt\u00e0 di Singapore.\nStoria.\nLa attuale linea di confine fra i due Stati, che corre lungo tutta la linea di mezzeria dello stretto, fu definita nel 1994 e non \u00e8 segnalata, come invece accade solitamente, dalle consuete boe di segnalazione per via del fatto che lo Stretto \u00e8 interamente navigabile e risulterebbero quindi di disturbo alla navigazione della navi dirette al porto di Singapore.\nLa definizione precisa della linea di confine all'interno delle acque dello Stretto di Johor si rese necessaria dopo che, per via di contese territoriali fra i due Stati, l'accordo sulle acque territoriali del 1927 che definiva una semplice \"linea immaginaria\" come linea di confine si rivel\u00f2 ormai soprpassato.\nLe trattative fra i due Stati vennero tuttavia avviate solo nel 1980 e vennero definite solo il 14 ottobre 1994, dopo negoziazioni durate quattordici anni che identificarono con esattezza le coordinate geografiche del nuovo confine determinate da approfonditi studi idrografici.\nDurante il periodo coloniale britannico la Marina Militare inglese aveva sede presso la Base Navale di Sembawang che si affaccia sullo Stretto; presso quella base fecero sosta, il 2 dicembre 1941, la corazzata britannica Prince of Wales e l'incrociatore Repulse pochi giorni prima di essere affondate dalla Marina Imperiale Giapponese il 10 di quello stesso mese circa 150 chilometri al largo di Pekan, in Malesia. Sempre le acque dello Stretto di Johor furono teatro di aspri combattimenti navali fra le forze britanniche e giapponesi durante la battaglia di Singapore che, nel 1942, si concluse con la presa della citt\u00e0 da parte dei nipponici."}
{"id": "2751228", "revid": "287204", "url": "https://it.wikipedia.org/wiki?curid=2751228", "title": "Scanner a retrodiffusione di raggi X", "text": "Un body scanner a retrodiffusione di raggi X \u00e8 un dispositivo di imaging dell'intero corpo utilizzato per lo screening di sicurezza negli aeroporti.\nGli strumenti radiologici tradizionali a raggi X permettono di differenziare i vari materiali da variazioni della trasmissione della radiazione attraverso l'oggetto in esame; al contrario, nella retrodiffusione (backscatter) a raggi X viene rilevata e misurata l'energia della radiazione riflessa indietro dal bersaglio. "}
{"id": "2751230", "revid": "599013", "url": "https://it.wikipedia.org/wiki?curid=2751230", "title": "Darrell Green", "text": "Carriera.\nGreen fu scelto nel Draft NFL 1983 dai Washington Redskins, squadra con cui \u00e8 rimasto per tutta la sua carriera. Durante la prima gara in carriera, mise a segno la sua prima giocata decisiva quando blocco il running back Tony Dorsett dei Dallas Cowboys impedendogli di segnare un touchdown. Green disput\u00f2 come titolare tutte le 16 gare della sua prima annata, concludendo al quarto posto della squadra con 109 tackle totali e guidandola con 79 tackle solitari. Si classific\u00f2 al secondo posto nel premio di rookie difensivo dell'anno.\nDurante la stagione accorciata per sciopero del 1987, i Redskins terminarono con un record di 11\u20134 e Green ebbe un anno di successo. Fece registrare un record in carriera di 3 intercetti nella gara contro i Detroit Lions del 15 novembre 1987. Due delle due migliori prestazioni giunsero durante i playoff di quella annata. Una fu nel divisional round contro i Chicago Bears, dove ritorn\u00f2 un punt per 52 yard nel touchdown della vittoria. Green si ruppe la cartilagine di una costola mentre tentava di sfuggire a un placcaggio avversario ma continu\u00f2 a correre fino alla end zone. In seguito, nella finale della finale della NFC, su una decisiva situazione di quarto down a una yard dalla end zone di Washington e 56 secondi rimanenti, Green devi\u00f2 un passaggio diretto a Darrin Nelson di Minnesota, permettendo ai Redskins di conservare il loro vantaggio di 17-10 e qualificarsi per il Super Bowl XXII, poi vinto.\nGreen ebbe successo anche ne decennio successivo. Nel 1997 ritorn\u00f2 un intercetto per 83 yard in touchdown contro i Philadelphia Eagles, che fu il pi\u00f9 lungo della sua carriera. Il 13 dicembre di quello stesso anno disput\u00f2 la sua 217\u00aa gara come Redskin, superando il primato di Monte Coleman. Nel 1999 contro gli Arizona Cardinals intercett\u00f2 il 50\u00ba passaggio della carriera ai danni di Jake Plummer at FedExField.\nNella sua ultima partita, il 29 dicembre 2002, Green e i Redskins sconfissero i Dallas Cowboys 20-14 al FedExField. Nel corso di quella sfida, ritorn\u00f2 un punt dopo che il pallone gli fu passato lateralmente da Champ Bailey per 35 yard, in quella che fu la pi\u00f9 lunga giocata di sempre per un giocatore della sua et\u00e0 (42 anni, 327 giorni).\nGreen si ritir\u00f2 dopo la stagione 2002 all'et\u00e0 di 42 anni, dopo avere giocato per sei allenatori: Joe Gibbs, Richie Petitbon, Norv Turner, Terry Robiskie, Marty Schottenheimer e Steve Spurrier. Per diversi anni, Green e l'ex offensive lineman dei Los Angeles/St. Louis Rams Jackie Slater furono gli unici giocatori della storia della lega ad avere militato per venti stagioni nella stessa squadra; il kicker Jason Hanson super\u00f2 questo primato dopo avere militato per 21 stagioni nei Detroit Lions."}
{"id": "2751233", "revid": "1543377", "url": "https://it.wikipedia.org/wiki?curid=2751233", "title": "Paso de Patria", "text": "Paso de Patria \u00e8 un centro abitato del Paraguay; si trova nel dipartimento di \u00d1eembuc\u00fa, di cui forma uno dei 16 distretti. Occupa l'estremo lembo sud-orientale del paese, poco lontano dalla confluenza del Paraguay nel Paran\u00e1; la localit\u00e0 fu uno dei maggiori teatri degli avvenimenti della Guerra della triplice alleanza. \nPopolazione.\nAl censimento del 2002 Paso de Patria contava una popolazione urbana di 818 abitanti (1.708 nel distretto). \nStoria.\nLa localit\u00e0 si \u00e8 sviluppata attorno ad un fortino di frontiera costruito durante la presidenza di Carlos Antonio L\u00f3pez; la prima chiesa, demolita nel 1935, fu edificata nel 1852. Durante la Guerra della triplice alleanza il maresciallo Francisco Solano L\u00f3pez pose inizialmente in questo luogo il suo quartier generale per la difesa del paese dall'invasione alleata. Nella vicina frazione (\"compa\u00f1ia\") di Tuyut\u00ed si svolse il 24 maggio del 1866 una delle pi\u00f9 sanguinose battaglie del Sudamerica: dopo un movimento diversivo nelle paludi di Estero Bellaco, che indusse il generale argentino Bartolom\u00e9 Mitre ad occupare la zona, 25.000 soldati paraguaiani si scagliarono da tutte le direzioni contro i 39.000 soldati alleati (21.000 brasiliani, 16.000 argentini e 2.000 uruguaiani). La vittoria paraguaiana non fu completa come sperato a causa del ritardo con cui attacc\u00f2 l'ala destra del suo esercito; in 5 ore di combattimento per\u00f2 restarono sul terreno 15.000 uomini, dei quali 8.000 alleati.\nEconomia.\nLe attivit\u00e0 economiche del centro abitato e del suo distretto sono l'allevamento e l'agricoltura.\nMusei.\nA Paso de Patria esistono due musei che raccolgono i cimeli delle battaglie che vi si svolsero, uno pubblico ed uno privato. Quello pubblico \u00e8 situato nel luogo in cui sorgeva il quartier generale del maresciallo Francisco Solano L\u00f3pez, distrutto da un'alluvione nel 1983 e ricostruito in seguito dalla popolazione del luogo; l'altro museo si trova in una abitazione privata.\nInfrastrutture e trasporti.\nCome per la maggior parte dei centri abitati del dipartimento di \u00d1eembuc\u00fa, anche Paso de Patria non pu\u00f2 contare su buoni collegamenti stradali: per raggiungere la localit\u00e0 occorre percorrere 60 km di strada sterrata partendo dal capoluogo Pilar. "}
{"id": "2751238", "revid": "83531", "url": "https://it.wikipedia.org/wiki?curid=2751238", "title": "Classica di Amburgo 1998", "text": "La Classica di Amburgo 1998 (ufficialmente \"HEW Cyclassics\" per motivi di sponsorizzazione), terza edizione della corsa, si svolse il 15 agosto 1998 su un percorso totale di 253\u00a0km. Fu vinta dall'olandese L\u00e9on van Bon che termin\u00f2 la gara in 6h09'28\", che si impose in una volata di gruppo davanti all'italiano Michele Bartoli e al corridore belga Ludo Dierckxsens.\nPartenza con 165 ciclisti, dei quali 99 completarono la gara.\nPercorso.\nLa gara si corse su un percorso di 253,3\u00a0km attraverso la citt\u00e0 di Amburgo e la campagna circostante, prevalentemente pianeggiante e adatto ai velocisti."}
{"id": "2751241", "revid": "438678", "url": "https://it.wikipedia.org/wiki?curid=2751241", "title": "Luffy", "text": ""}
{"id": "2751242", "revid": "1993636", "url": "https://it.wikipedia.org/wiki?curid=2751242", "title": "Storia dell'Azerbaigian", "text": "La storia dell'Azerbaigian copre gli argomenti relativi alla storia della Repubblica dell'Azerbaigian, cos\u00ec come degli azeri, e delle regioni storicamente, etnicamente e geograficamente considerate azere.\nDurante il governo dei Medi e dei Persiani, molti albanesi caucasici adottarono lo zoroastrismo e poi passarono al cristianesimo prima dell'arrivo degli arabi musulmani e, soprattutto, dei turchi musulmani. Si ritiene che le trib\u00f9 turche siano arrivate con piccole incursioni di ghazi le cui conquiste portarono alla turchizzazione della popolazione poich\u00e9 le trib\u00f9 caucasiche e iraniane in gran parte native adottarono la lingua turca degli Oghuz e si convertirono all'Islam per un periodo lungo di diversi secoli.\nIn seguito alle guerre russo-persiane del 1813 e del 1828, l'Impero Qajar fu costretto a cedere tutti i suoi territori caucasici all'Impero Russo e il trattato del Golestan nel 1813 e il trattato di Turkmenchay nel 1828 definirono i confini tra la Russia zarista e l'Iran dei Qajari. L'area a nord del fiume Aras, tra cui il territorio della repubblica dell'odierno Azerbaigian era territorio iraniano fino a quando non fu occupato dalla Russia nel corso del XIX secolo. In base al Trattato di Turkmenchay, l'Iran dei Qajari riconobbe la sovranit\u00e0 russa su Khanato di Erivan, sul Khanato del Nakhchivan e sul resto del Khanato di Lankaran, comprendendo le ultime parti del territorio dell'odierna Repubblica azera che era ancora in mano iraniana.\nDopo oltre 80 anni di permanenza sotto l'Impero russo nel Caucaso, la Repubblica Democratica dell'Azerbaigian fu fondata nel 1918. Il nome di \"Azerbaigian\" che il principale partito Musavat adott\u00f2, per ragioni politiche, era usato, prima alla costituzione della Repubblica Democratica dell'Azerbaigian nel 1918, esclusivamente per identificare la regione adiacente dell'Iran nordoccidentale contemporaneo. Lo stato venne invaso dalle forze sovietiche nel 1920 e rimase sotto suo dominio fino al crollo dell'Unione Sovietica nel 1991, quando fu fondata la repubblica moderna.\nPreistoria.\nIl periodo preistorico in Azerbaigian comprende l'et\u00e0 della pietra, l'et\u00e0 del bronzo e l'et\u00e0 del ferro. L'et\u00e0 della pietra stessa \u00e8 anche divisa in tre periodi: Paleolitico, Mesolitico e Neolitico.\nPaleolitico.\nIl periodo Paleolitico \u00e8 diviso in tre periodi: Paleolitico inferiore, Paleolitico medio e Paleolitico superiore. Il periodo paleolitico ebbe origine dall'abitazione della prima specie umana in questo territorio e dur\u00f2 fino al XII millennio a.C.\nLe grotte di Azokh nel territorio del distretto di Fizuli nella Repubblica dell'Azerbaigian \u00e8 considerata il sito di una delle pi\u00f9 antiche abitazioni protoumane dell'Eurasia. Resti della cultura pre-acheuleana sono stati trovati negli strati pi\u00f9 bassi della grotta di Azokh che hanno almeno 700.000 anni. Nel 1968 l'archeologo azero Mammadali Huseynov scopr\u00ec un osso mascellare di 300.000 anni di un essere umano primitivo nello strato dell'et\u00e0 acheulea nella grotta di Azokh, e rappresenta il pi\u00f9 antico resti umani mai scoperti nell'Unione Sovietica.\nIl periodo Paleolitico inferiore \u00e8 anche conosciuto come \"cultura Guruchay\" e ha caratteristiche simili alla \"cultura Olduvaiana\".\nIl periodo Paleolitico nel territorio del moderno Azerbaigian \u00e8 rappresentato da scoperte presso Aveidag, Ta\u011flar, Damc\u0131l\u0131, Zar, Yatagery, Dash Salakhly, Qazma e da altri siti storici. Reperti del Paleolitico superiore, in particolare di epoca musteriana, sono state trovate nelle grotte di Ta\u011flar, Damcili, Zar e Yataq-yeri. I ritrovamenti di frammenti di brocche di vino secco nelle necropoli della Leylatepe e Sarytepe testimoniano l'attivit\u00e0 agricola dell'et\u00e0 del bronzo.\nMesolitico.\nCirca 12.000 anni fa il periodo dell'et\u00e0 della pietra fu sostituito dal periodo mesolitico e dur\u00f2 fino all'8.000 a.C. Il periodo mesolitico in Azerbaijan fu studiato principalmente sulla base delle grotte di Gobustan (vicino a Baku) e Damjili (Qazakh).\nI disegni scolpiti incisi sulle rocce a Gobustan, a sud di Baku, mostrano scene di caccia, pesca, lavoro e danza e sono datati al periodo Mesolitico. I petroglifi del Gobustan risalenti a circa 5.000-8.000 anni fa contengono navi lunghe simili alle navi vichinghe. Disegni di navi, scoperti tra le pitture rupestri, mostrano la connessione con il continente europeo e il Mediterraneo.\nNeolitico.\nIl periodo neolitico in Azerbaigian copre il VII-VI millennio a.C.ed \u00e8 stato studiato principalmente sulla base degli esempi materiali e culturali trovati nella grotta di Damjili (in Qazakh), Gobustan (a Baku), Shomutepe (nel distretto di Agstafa),Kultepe (a Nakhchivan), Toyretepe e altri insediamenti. Per la prima volta in questo periodo \u00e8 avvenuta la rivoluzione agricola.\nEt\u00e0 del rame.\nIl periodo eneolitico (VI-IV millennio a.C.) fu il periodo di transizione dall'et\u00e0 della pietra all'et\u00e0 del bronzo. Le condizioni del territorio, adagiato intorno alle montagne del Caucaso ricche di minerali di rame, favoriva la formazione e lo sviluppo precoce della lavorazione del rame. Molti insediamenti eneolitici come Shomutepe, Toyratepe, Jinnitepe, Kultepe, Alikomektepe e IIanlitepe sono stati scoperti in Azerbaigian, e manufatti datati al carbonio 14 hanno mostrato che durante questo periodo, le persone costruivano case, producevano strumenti di rame e punte di freccia e conoscevano l'agricolura non irrigata.\nDall'et\u00e0 del bronzo all'et\u00e0 del ferro.\nIn Azerbaigian l'et\u00e0 del bronzo inizi\u00f2 nella seconda met\u00e0 del IV millennio a.C. e termin\u00f2 nella seconda met\u00e0 del II millennio a.C., mentre l'et\u00e0 del ferro inizi\u00f2 intorno al VII-VI secolo a.C. L'et\u00e0 del bronzo in Azerbaigian \u00e8 divisa nella prima et\u00e0 del bronzo, nella media et\u00e0 del bronzo e nella tarda et\u00e0 del bronzo. Questi periodi sono stati studiati a Nakhchivan, Ganja, Mingachevir, Dashkasan e altri insediamenti.\nLa prima et\u00e0 del bronzo \u00e8 caratterizzata dalla cultura Kura-Araxes, la media et\u00e0 del bronzo \u00e8 nota anche come cultura della \"terracotta dipinta\" o della \"ceramica dipinta\". La tarda et\u00e0 del bronzo \u00e8 caratterizzata dalle culture archeologiche di Khojali-Gadabay, Nakhchivan e Talish-Mughan.\nDurante le ricerche nel 1890 che furono condotte da Jacques de Morgan nelle zone montuose di Talish vicino a Lankaran, furono scoperte pi\u00f9 di 230 sepolture risalenti alla tarda et\u00e0 del bronzo e all'inizio dell'et\u00e0 del ferro. E. R\u00f6sler scopr\u00ec i materiali della tarda et\u00e0 del bronzo a Karabakh e Ganja tra il 1894 e il 1903. J. Hummel condusse delle indagini nel 1930-1941 nella regione di Goygol (Elenendorf in epoca sovietica) e nel Karabakh.\nL'archeologo Walter Crist del Museo Americano di Storia Naturale trov\u00f2 un gioco da tavolo dell'et\u00e0 del bronzo (4000 anni) chiamato \"Hounds and Jackals\" o \"58 buche\" nel Parco nazionale di Gobustan nel 2018. Il gioco era popolare in Egitto, Mesopotamia e Anatolia a quel tempo e fu identificato nella tomba dell'antico faraone egizio Amenemhat IV.\nL'influenza di popoli e di civilt\u00e0 antiche giunse al crocevia nel territorio dell'Azerbaigian. Una variet\u00e0 di popoli caucasici sembrano essere i primi abitanti del Caucaso meridionale con i gli albani caucasici che sono i rappresentanti pi\u00f9 noti.\nSi ritiene che gli albani caucasici siano stati i primi abitanti dell'Azerbaigian. I primi invasori includevano gli Sciti nel IX secolo a.C. Il Caucaso meridionale fu infine conquistato dagli Achemenidi intorno al 550 a.C. Durante questo periodo si diffuse in Azerbaigian lo zoroastrismo. Gli Achemenidi a loro volta furono sconfitti da Alessandro Magno nel 330 a.C. Dopo il declino dei Seleucidi in Persia nel 247 a.C., un regno armeno esercit\u00f2 il controllo su parti del moderno Azerbaigian tra il 190 a.C. al 428 d.C. Questo regno, con la dinastia arsacide dell'Armenia, era un ramo dell'omonima dinastia arsacide dei Parti. Tutta l'Albania caucasica cadde, dopo la deposizione dei Seleucidi, sotto il dominio dei Parti per i successivi secoli. Gli albani caucasici stabilirono un regno nel I secolo a.C. e rimasero in gran parte indipendenti, sebbene come stato vassallo, fino alla deposizione dei Parti dai Sasanidi, che nel 252 d.C. fecero dell'Albania caucasica una provincia. Il sovrano dell'Albania caucasica, il re Urnayr, adott\u00f2 ufficialmente il cristianesimo come religione di stato nel IV secolo d.C. e l'Albania sarebbe rimasta uno stato cristiano fino all'ottavo secolo. Sebbene fosse completamente subordinata alla Persia sassanide, l'Albania caucasica mantenne la sua monarchia. Il controllo sasanide termin\u00f2 con la loro sconfitta da parte degli arabi musulmani nel 642 d.C., poich\u00e9 l'intero impero, compreso tutto l'Azerbaigian, sarebbe stato conquistato attraverso la conquista musulmana della Persia.\nLa successiva migrazione e l'insediamento dei nomadi eurasiatici e dell'Asia centrale continu\u00f2 a essere un modello comune nella storia del Caucaso sin dai tempi antichi, dall'era dell'impero sasanide-persiano all'emergere dei turchi azeri nel XX secolo. Tra i nomadi iraniani che fecereo le incursioni in e dall'Azerbaigian ci sono gli Sciti, gli Alani e i Cimmeri. I nomadi come i Cazari e gli Unni fecero incursioni durante l'era unna e cazara. Le mura e le fortificazione di Darband furono costruite durante l'era sasanide per bloccare i nomadi provenienti al di l\u00e0 del passo del Caucaso settentrionale. Tuttavia, non si insediarono in modo permanente.\nEt\u00e0 Antica.\nDominio achemenide e seleucide.\nIn seguito al rovesciamento dell'Impero dei Medi, tutto quello che \u00e8 oggi l'Azerbaigian fu invaso dal re persiano Ciro il Grande nel VI secolo a.C. Questo primo impero persiano ebbe un profondo impatto sulla popolazione locale poich\u00e9 la religione dello zoroastrismo fu in ascesa, cos\u00ec come le varie e primitive influenze culturali persiane. Molte delle popolazioni locali dell'Albania caucasica divennero note come adoratrici del fuoco, il che potrebbe essere un segno della loro fede zoroastriana.\nQuesto impero dur\u00f2 oltre 250 anni e fu conquistato in seguito da Alessandro Magno che diffuse la cultura ellenistica in tutto l'ex impero persiano. I greci seleucidi ereditarono il Caucaso dopo la morte di Alessandro nel 323 a.C., ma alla fine furono attaccati dalle pressioni di Roma, dei greci secessionisti della Battriae, soprattutto, dai Parti, un'altra trib\u00f9 nomade iraniana dell'Asia centrale, che fece gravi incursioni nei domini seleucidi nordorientali dalla fine del IV secolo a.C. al III secolo a.C. e ci\u00f2 permise alla fine alle trib\u00f9 caucasiche locali di stabilire per la prima volta un regno indipendente dall'invasione mediana.\nL'Albania caucasica, i Parti e la conquista sasanide.\nIl regno albanese si fuse attorno a una nativa identit\u00e0 caucasica per creare uno stato unico in una regione di vasti stati-impero. Tuttavia, nel II o I secolo a.C. gli armeni conquistarono notevolmente i territori albanesi a sud e i territori del Karabakh e dell'Utik, popolati da varie trib\u00f9 albanesi.Durante questo periodo il confine tra l'Albania e l'Armenia si delineava lungo il fiume Kura.\nQuando la regione divenne un teatro di guerre con i Romani e i Parti che iniziarono ad espandere i loro domini, la maggior parte dell'Albania caucasica pass\u00f2, molto brevemente, sotto il dominio delle legioni romane sotto Pompeo e il sud controllato dai Parti. Una scultura rupestre di quella che si ritiene essere l'iscrizione romana pi\u00f9 orientale sopravvive appena a sud-ovest di Baku, nel sito di Qobustan. \u00c8 stata inscritta dalla Legio XII Fulminata al tempo dell'imperatore Domiziano. Successivamente l'Albania caucasica pass\u00f2 completamente sotto il dominio dei Parti.\nNel 252-253 d.C., l'Albania caucasica fu conquistata e annessa all'Impero Sassanide. L'Albania divenne uno stato vassallo dell'Impero Sassanide, ma mantenne la sua monarchia; il re albanese non aveva alcun potere reale e la maggior parte dell'autorit\u00e0 civile, religiosa e militare era del marzban sassanide (governatore militare) del territorio. Successivamente, la vittoria dei Sassanidi sui Romani nel 260 d.C., cos\u00ec come l'annessione dell'Albania e dell'Atropatene, furono descritte nell'iscrizione trilingue di Sapore I a Naqsh-e Rostam.\nParente di Sapore II (309-379), Urnayr fu portato al potere in Albania (343-371), e segu\u00ec una politica parzialmente indipendente in politica estera. Secondo Ammianus Marcellinus, gli albanesi fornirono forze militari (soprattutto di cavalleria) agli eserciti di Sapore II nei loro attacchi contro i romani, soprattutto durante l'assedio di Amida (359), che si concluse con la vittoria dell'esercito sasanide e con la conseguente restituzione di alcune regioni dell'Albania. Not\u00f2 anche che la cavalleria albanese dovette svolgere un ruolo determinante nell'assedio di Amida, come contro i Chioniti. Gli albanesi ricevettero un'onorificenza per essere stati alleati militari di Sapore.\n\"E Vicino a lui [Sapore] da mano manca veniva Grumbate, re dei Chioniti, di mezzana et\u00e0, con volto rugoso, ma di gran mente, ed illustre per molte gloria di molte insigni vittorie. Alla destra poi calvalcava il re degli Albani, pari di grado e di onere\".\nDopo la divisione dell'Armenia tra Bisanzio e la Persia nel 387 d.C., i re albani ripresero il controllo delle province di Uti e Artsakh (posta a sud del Kur), quando i re sasanidi ricompensarono i governanti arsacidi albanesi.\nGli storici armeni medievali, come Movses Khorenatsi e Movses Kaghankatvatsi, scrivono che gli albanesi si convertirono al cristianesimo nel IV secolo d.C. grazie agli sforzi di Gregorio illuminatore dell'Armenia. Il re albanese Urnayr accett\u00f2 il cristianesimo e fu battezzato da Gregorio l'Illuminatore. Urnayr dichiar\u00f2 anche il cristianesimo come religione ufficiale del suo regno. Tuttavia il cristianesimo si diffuse in Albania solo gradualmente, e gran parte degli albanii edei persiani rimasero zoroastriani fino alla conquista islamica.\nIl regno della dinastia dei Mihranidi (630-705) arriv\u00f2 in Albania all'inizio del VII secolo. Questa dinastia proveniva dalla provincia albana di Girdiman (adesso regione Shamkir-Gazakh dell'Azerbaigian). Partav (oggi Bard\u00e0) era il centro di questa dinastia. Secondo M. Kalankatli, il fondatore dei Mehranidi era Mehran (570-590), e il rappresentante era Varaz Grigor (628-642) che prese il titolo di \"principe d'Albania\".\nPartav era la capitale dell'Albania durante il regno di Javanshir, figlio di Varaz Grigor (642-681). Javanshir mostr\u00f2 la sua obbedienza al sovrano sassanide Yazdegerd III (632-651) nel primo periodo del suo regno. Era il capo dell'esercito albanese come \"sparapet\" e alleato di Yazdegerd III negli anni 636-642. Nonostante la vittoria araba nella battaglia di Kadissia nel 637, Javanshir combatt\u00e9 come alleato dei Sassanidi. Dopo la caduta dell'Impero Sassanide da parte del Califfato Arabo nel 651, Javanshir cambi\u00f2 politica e si alle\u00f2 a fianco dell'imperatore bizantino nel 654. Costantino II prese Javanshir sotto la sua protezione e divenne sovrano delo stato albanese grazie alla protezione di Bisanzio. Nel 662, Javanshir sconfisse i Cazari vicino al fiume Kura. Tre anni dopo (665), i Cazari attaccarono nuovamente l'Albania con maggiore forza e vinsero. Secondo l'accordo firmato tra Javanshir e il capo dei cazari, gli albanesiaccettarono di rendergli omaggio ogni anno. In cambio, i cazari restituirono tutti i prigionieri e saccheggiarono il bestiame. Il sovrano albanese stabil\u00ec relazioni diplomatiche con il Califfato al fine di proteggere il suo regno dall'invasione del Mar Caspio. A tal fine, and\u00f2 a Damasco e incontr\u00f2 il califfo Muaviya (667, 670). Di conseguenza, il califfato non intacc\u00f2 l'indipendenza interna dell'Albania e, su richiesta di Javanshir, le tasse albanesi furono ridotte di un terzo. Javanshir fu assassinato nel 681 dai feudatari bizantini. Dopo la sua morte, i cazari attaccarono e saccheggiarono nuovamente l'Albania. Le truppe arabe entrarono in Albania nel 705 e catturarono l'ultimo erede di Javanshir a Damasco condannandolo a morte. Cos\u00ec, in Albania termin\u00f2 il dominio della dinastia dei Mihrani fin\u00ec. L'indipendenza interna dell'Albania venne abolita. L'Albania inizi\u00f2 ad essere governata dal successore del Califfo.\nMedioevo.\nConquista islamica.\nGli arabi musulmani sconfissero i sasanidi e i bizantini mentre marciavano nella regione del Caucaso. Gli arabi resero l'Albania caucasica uno stato vassallo dopo che la resistenza cristiana, guidata dal principe Javanshir, si arrese nel 667. Tra il IX e il X secolo, gli autori arabi iniziarono a riferirsi alla regione tra i fiumi Kura e Aras come Arran. Durante questo periodo, gli arabi di Bassora e Kufa raggiunsero l'Azerbaigian e presero le terre che le popolazioni indigene avevano abbandonato.\nAll'inizio dell'VIII secolo, i territori dell'Azerbaigian erano al centro delle guerre del Califfato, dei cazari e dei bizantini. Nel 722-723, i cazari attaccarono i territori del Caucaso meridionale sotto i domini degli arabi e, di conseguenza, un esercito arabo guidato da al-Jarrah al-Hakami riusc\u00ec rapidamente a respingerli attraverso facendosi strada verso nord lungo la costa occidentale del Mar Caspio, recuperando Derbend e avanzando verso la capitale cazara di Balanjar. La capitale del khanato cazaro fu poi catturata e i prigionieri furono spostati intorno a Gabala. Di conseguenza al-Jarrah torn\u00f2 con il bottino e con il carico di un gran numero di prigionieria Sheki dove piazz\u00f2 il suo esercito.\nNel IX secolo, il califfato arabo stava affrontando le rivolte contro il suo dominio su diversi territori. Il movimento Khurramita sotto la guida di Babak fu una delle rivolte che si distinse per la sua persistenza e per un lungo periodo di tempo. Le vittorie di Babak sui generali arabi furono associate al possesso del forte di Badd e di una roccaforte di montagna inaccessibile secondo gli storici arabi i quali menzionarono che la sua influenza si estese anche ai territori dell'odierno Azerbaigian - \"verso sud fino vicino ad Ardabil e Marand, a est verso il Mar Caspio e il distretto di Shamakhi e Shervan, a nord verso la steppa Muqan (Mo\u1e21an) e la riva del fiume Aras, a ovest verso i distretti di Jolfa, Nakjavan e Mardand.\nSelgiuchidi e stati successori.\nIl periodo selgiuchide della storia dell'Azerbaigian fu probabilmente ancora pi\u00f9 cruciale della conquista araba in quanto contribu\u00ec a plasmare la nazionalit\u00e0 etnolinguistica dei moderni turchi azeri.\nDopo il declino del califfato abbaside, il territorio dell'Azerbaigian era sotto il dominio di numerose dinastie come i Salaridi iraniani, i Sagidi, gli Shaddadidi e i Buwayhidi. Tuttavia, all'inizio dell'XI secolo, il territorio fu gradualmente conquistato da orde di trib\u00f9 turche Oghuz provenienti dall'Asia centrale. La prima di queste dinastie turche furono i Ghaznavidi del nord dell'Afghanistan, che conquistarono l'Azerbaigian fino al 1030. Furono seguiti dai Selgiuchidi, un ramo occidentale degli Oghuz che conquistarono tutto l'Iran e il Caucaso e proseguirono verso l'Iraq dove rovesciarono i Buwayhidi a Baghdad nel 1055.\nI Selgiuchidi divennero i principali governanti di un vasto impero che comprendeva tutto l'Iran e l'Azerbaigian fino alla fine del XII secolo. Durante il periodo selgiuchide, l'influente visir dei sultani selgiuchidi, Nizam ul-Mulk (un noto studioso e amministratore persiano) \u00e8 conosciuto per aver contribuito a introdurre numerose riforme educative e burocratiche. La sua morte nel 1092 segn\u00f2 l'inizio del declino dello stato selgiuchide, un tempo ben organizzato, che si deterior\u00f2 ulteriormente dopo la morte del sultano Ahmad Sanjar nel 1153.\nA livello locale, i possedimenti selgiuchidi erano governati dagli Atabeg, che erano tecnicamente vassalli dei sultani selgiuchidi, ma che a volte divennero essi stessi sovrani \"de facto\". Il titolo di Atabeg era comune durante il dominio selgiuchide del Medio Oriente a partire dal XII\u00b0 secolo. Sotto il loro dominio dalla fine del XII all'inizio del XIII secolo, l'Azerbaigian emerse come un importante centro culturale del popolo turco. I palazzi degli Atabeg (Eldiguz) e degli Shirvanshah ospitarono illustri personaggi dell'epoca, molti dei quali erano eccezionali artigiani e scienziati musulmani. Il pi\u00f9 famoso dei governanti Atabeg era Shams al-din Eldeqiz (Eldeniz).\nSotto i Selgiuchidi, furono raggiunti grandi progressi in diversi ambiti della scienza e della filosofia attraverso esponenti iraniani come Bahmanyar, Khatib Tabrizi, Shahab al-Din Suhrawardi e altri. I poeti persiani come Nizami Ganjavi e Khaqani Shirvani, che vissero in questa regione, incarnano il punto pi\u00f9 alto della raffinata letteratura persiana medievale. Inoltre, la regione ebbe una forte crescita edilizia e l'unicit\u00e0 dell'architettura del periodo del sultano Seljuq \u00e8 rappresentata dalle mura delle fortezze, dalle moschee, dalle scuole, dai mausolei e dai ponti di Baku, Ganja e Absheron che furono costruiti durante il XII\u00b0 secolo.\nNel 1225, Jalal al-Din Mankubirni dell'Impero della Corasmia pose fine al dominio Atabeg.\nI mongoli e il dominio dell'Ilkhanato.\nL'invasione mongola del Medio Oriente e del Caucaso \u00e8 stata devastante per l'Azerbaigian e per la maggior parte dei suoi vicini. Dal 1220 cominci\u00f2 a pagare i tributi ai mongoli. I condottieri Jebe e Subotai resero neutrale il piccolo stato. Nel 1231, i mongoli occuparono la maggior parte dell'Azerbaigian e uccisero Jalal al-Din Mankubirni, che aveva rovesciato la dinastia Atabeg. Nel 1235 i mongoli distrussero le citt\u00e0 di Ganja, Shamkir, Tovuz, Shabran mentre si recavano alla conquista della Rus' di Kiev. Nel 1236 tutta la Transcaucasia era nelle mani di \u00d6g\u00f6dei Khan.\nLa fine del dominio mongolo e la rivalit\u00e0 Kara Koyunlu-Ak Koyunlu.\nTamerlano (Amir Timur) lanci\u00f2 una devastante invasione dell'Azerbaigian nel 1380 e incorpor\u00f2 temporaneamente l'Azerbaigian nel suo vasto dominio che abbracciava gran parte dell'Eurasia. Lo stato di Shirvanshah sotto Shirvanshah Ibrahim I era anche vassallo di Tamerlano che fu aiutato nella sua guerra con il sovrano mongolo Toktamish dell'Orda d'Oro. L'Azerbaigian pass\u00f2 un periodo di disordini sociali e conflitti religiosi a causa del conflitto settario avviato dagli Hurufi, Bektashi e altri movimenti.\nDopo la morte di Tamerlano nel 1405, sal\u00ec al potere il suo quarto figlio Shah-Rukh che regn\u00f2 fino al 1446. A ovest dei domini di Shah-Rukh emersero due nuovi stati turchi rivali: il Kara-Koyunlu con sede intorno al lago Van e l'Ak-Koyunlu incentrato a Diyarbak\u0131r. Inizialmente, furono in ascesa i Kara-Koyunlu quando il loro capo Kara Yusuf che sconfisse il sultano Ahmad, l'ultimo dei Jalayiridi, e conquist\u00f2 le terre a sud dell'Azerbaigian nel 1410, stabilendo la sua capitale a Tabriz. Sotto Jahan-Shah, i Kara Koyunlu espansero il loro territorio nell'Iran centrale e fino al Khorasan. In seguito, tuttavia, gli Ak Koyunlu acquisirono maggiore importanza sotto Uzun Hasan, superando Jahan-Shah nel 1468. Uzun Hasan govern\u00f2 tutto l'Iran, l'Azerbaigian e l'Iraq fino alla sua morte avvenuta nel 1478. Sia l'Ak-Koyunlu che il Kara-Koyunlu perseguirono la tradizione timuride di generosi mecenati della letteratura, della poesia e delle arti, come illustrano i famosi dipinti islamici in miniatura di Tabriz.\nGli Shirvanshah.\nSh\u012brw\u0101n Sh\u0101h o Sharw\u0101n Sh\u0101h, era il titolo in epoca islamica medievale di una dinastia persianizzata di origine araba.\nIl ruolo dello stato degli Shirvanshah fu importante nello sviluppo nazionale dell'Azerbaigian. Gli Shirvanshah mantennero un alto grado di autonomia come governanti e vassalli locali dall'861 al 1539 e fornirono una continuit\u00e0 che dur\u00f2 pi\u00f9 a lungo di qualsiasi altra dinastia nel mondo islamico. Sono due i periodi di uno stato indipendente Shirvan: il primo nel XII\u00b0 secolo, sotto i sultani Man\u016bchehr e Axsitan che costruirono la roccaforte di Baku, e il secondo nel XV secolo sotto la dinastia Derbendita. Tra il XIII e il XIV secolo, gli Shirvanshah furono vassalli degli imperi mongolo e timuride.\nI sovrani Khalilullah I e Farrukh Yassar presidiarono un periodo altamente stabile nella storia della dinastia. Il complesso architettonico del \"Palazzo degli Shirvanshah\" a Baku (che fu anche un luogo di sepoltura della dinastia) e la Sufi Khaneqa Khalwatiyya furono costruiti durante il regno di questi due sovrani a met\u00e0 del XV secolo. I governanti Shirvanshah erano sunniti pi\u00f9 o meno ortodossi, e quindi si opposero all'Islam sciita eterodosso dell'ordine sufi safavide. Nel 1462 Shaykh Junayd, il capo dei Safavidi, fu ucciso in battaglia contro gli Shirvanshah, vicino alla citt\u00e0 di Gusar (fu sepolto nel villaggio di Hazra) - un evento che ha plasmato le successive azioni safavide che portarono a una nuova fase nella storia dell'Azerbaigian.\nSafavidi e l'ascesa dell'Islam sciita.\nIl Safavidi (Safaviyeh) erano un ordine religioso sufi centrato in Iran e formato negli anni 1330 dallo sceicco Safi Al-Din (1252\u20131334), da cui prese il nome omonimo.\nQuesto ordine sufi si convert\u00ec apertamente al ramo eterodosso dell'islam sciita entro la fine del XV secolo. Alcuni seguaci safavidi, in particolare i Kizilbash, credevano nella natura mistica ed esoterica dei loro governanti e nella loro relazione con la casa di Al\u00ec, e quindi erano zelanti e predisposti a combattere per loro. I governanti safavidi affermarono di discendere dallo stesso Ali e da sua moglie Fatimah, figlia di Maometto, attraverso il settimo Imam Musa al-Kazim. Il numero di Kizilbash aument\u00f2 nel XVI secolo e i loro generali furono in grado di condurre una guerra di successo contro lo stato di Ak-Koyunlu catturando la citt\u00e0 di Tabriz.\nI Safavidi, guidati da Ismail I, espansero la loro base ad Ardabil, conquistando il Caucaso, parti dell'Anatolia, la Mesopotamia, l'Asia centrale e parti occidentali dell'Asia meridionale. Nello stesso periodo Ismail saccheggi\u00f2 Baku nel 1501 e perseguit\u00f2 gli Shirvanshah sunniti. Il territorio dell'attuale Azerbaigian fu conquistato dai Safavidi iraniani, insieme ad Armenia e Daghestan, tra il 1500 e il 1502.\nDurante il regno di Ismail I e di suo figlio Tahmasp, l'Islam sciita fu imposto alla popolazione precedentemente sunnita dell'Iran e dell'Azerbaigian. L'imposizione dell'Islam sciita \u00e8 stata particolarmente dura a Shirvan, dove \u00e8 stata massacrata un'ampia popolazione sunnita. Durante questo periodo l'Iran safavide divenne una teocrazia feudale e lo Sci\u00e0 era ritenuto il capo di stato e di religione su ordine divino. Durante questo periodo, i capi Kizilbashi furono designati \"wakil\" (o amministratori legali) con uffici responsabili dell'amministrazione provinciale e venne creata la classe degli Ulema islamici sciiti.\nLe guerre con l'Impero ottomano sunnita, opposto ai Safavidi, continuarono durante il regno di Shah Tahmasp. Le importanti citt\u00e0 safavide di Shamakha, Ganja e Baku furono occupate dagli Ottomani negli anni '80 del Cinquecento.\nSotto il regno di Abbas I il Grande (1587-1630) la monarchia raggiunse l'apice e assunse un'identit\u00e0 nazionale distintamente persiana che si fondeva con l'Islam sciita. Il regno di Abbas I rappresent\u00f2 il punto pi\u00f9 alto dello sviluppo dello stato e fu in grado di respingere gli ottomani e riconquistare l'intero Caucaso nel 1603, compresi quelli che ora sono l'Azerbaigian e lo Shirvan. Essendo consapevole del potere di interferenza del Kizilbash, continu\u00f2 la stessa politica dei suoi predecessori, ovvero l'integrazione completa del Caucaso e dei suoi elementi nella societ\u00e0 persiana. Per adempiere a questo, deport\u00f2 in Iran centinaia di migliaia di circassi, georgiani e armeni, che salirono a ranghi alti e bassi nell'esercito, nella casa reale e nell'amministrazione civile. I loro discendenti continuano a esistere in Iran, come armeni iraniani, georgiani iraniani e circassi iraniani.\nL'impatto religioso dei Safavidi fu inoltre enorme sia sull'Iran contemporaneo che sull'Azerbaigian, poich\u00e9 la popolazione azera venne convertita con la forza allo sciismo all'inizio del XVI secolo nello stesso momento in cui Safavidi dominavano i popoli di quello che \u00e8 oggi l'Iran. Il territorio dell'attuale Azerbaigian, quindi, detiene la seconda pi\u00f9 grande popolazione di musulmani sciiti in percentuale subito dopo l'Iran, e le due sono le uniche nazioni in cui la popolazione \u00e8 in maggioranza assoluta, a livello nominale, sciita.\nKhanati tra il XVIII l'inizio del XIX secolo e la cessione forzata dell'Iran alla Russia.\nQuando i conflitti civili presero piede in Iran, la maggior parte dell'Azerbaigian fu presto occupato dagli Ottomani (dal 1722 al 1736). Nel frattempo, dal 1722 al 1735, durante il regno di Pietro il Grande, la fascia costiera lungo il Mar Caspio che comprendeva Derbent, Baku e Salyan, pass\u00f2 sotto il dominio imperiale russo attraverso la guerra russo-persiana del 1722-1723.\nDopo il crollo dell'impero safavide, Nadir Shah Afshar, genio militare iraniano di origine turcomanna, sal\u00ec al potere. Egli acquis\u00ec il controllo sull'Iran, cacci\u00f2 definitivamente gli afghani nel 1729, e procedette con un'ambiziosa foga militare, alle conquiste verso Oriente fino a Delhi, avendo il sogno di fondare un altro grande impero persiano. Non fortificando la sua base persiana esaur\u00ec gravemente il suo esercito. Nadir aveva il controllo effettivo sul sovrano Shah Tahmasp II e poi govern\u00f2 come reggente del neonato Abbas III, fino al 1736, quando si fece incoronare Shah. L'incoronazione di Nadir Shah avvenne a Mughan, nell'attuale territorio dell'Azerbaigian. Nader era un genio militare, form\u00f2 in breve tempo un nuovo impero iraniano nativo che comprendeva un territorio che non si vedeva dai tempi dei Sassanidi. Conquist\u00f2 tutto il Caucaso, la Mesopotamia, parti dell'Anatolia, gran parte dell'Asia centrale e schiacci\u00f2 i Moghul nella battaglia di Karnal, avendo libero accesso alla loro capitale Delhi, che saccheggi\u00f2 completamente, portando con s\u00e9 enormi ricchezze in Persia. Il suo impero, tuttavia, fu piuttosto breve, ma nonostante ci\u00f2 \u00e8 considerato l'ultimo grande sovrano dell'Asia.\nDopo l'assassinio di Nadir Shah nel 1747, l'impero persiano si disintegr\u00f2 sotto gli Afsharidi. Nell'area emersero diversi khanati turchi musulmani con varie forme di autonomia. L'ex eunuco Agha Muhammad Khan dei Qajar pot\u00e9 dedicarsi alla restaurazione delle province periferiche del regno dei Safavidi e degli Afsharidi. Ritornato a Teheran nella primavera del 1795, radun\u00f2 una forza di circa 60.000 cavalieri e fanteria e a Shawwal Dhul-Qa'da/May, part\u00ec per l'Azerbaigian, con l'intenzione di riconquistare tutti i territori perduti dagli ottomani e dai russi, inclusa l'area intorno ai fiumi Aras e Kura, precedentemente sotto il controllo iraniano Safavide/Afsharide. Questa regione comprendeva un certo numero di khanati di cui il pi\u00f9 importante era quello del Karabagh, con la capitale a Shusha, il khanato di Ganja, con la sua capitale omonima, il khanato di Shirvan attraverso il Kura, con la sua capitale a Shamakhi e a nord-ovest, su entrambe le rive del Kura, la Georgia cristiana (Gurjistan), con capitale a Tiflis, che rimaneva sotto la sovranit\u00e0 nominale persiana. I khanati furono impegnati in una guerra costante tra di loro con la presenza di minacce dall'esterno. Il pi\u00f9 potente tra i khan del nord era Fat'h Ali Khan di Quba (morto nel 1783), che riusc\u00ec a unire la maggior parte dei khanati vicini sotto il suo governo e organizz\u00f2 persino una spedizione per catturare Tabriz, combattendo contro la dinastia Zand. Un altro potente khanato era quello del Karabakh, che sottomise il vicino khanato di Nakhchivan e in parte il khanato di Erivan.\nAgha Mohammad Khan usc\u00ec vittorioso dalla guerra civile iniziata con la morte dell'ultimo re Zand. Il suo regno \u00e8 noto per la riemersione di un Iran unito e guidato a livello centrale. Dopo la morte di Nader Shah e dell'ultimo degli Zand, la maggior parte dei territori caucasici dell'Iran si staccarono formando vari khanati caucasici. Agha Mohammad Khan, come i re safavidi e Nader Shah prima di lui, considerava la regione non diversa dai territori dell'Iran vero e proprio. Pertanto, il suo primo obiettivo si concentrava nella reincorporazione della regione del Caucaso in Iran. La Georgia era considerata uno dei territori pi\u00f9 integri. Per Agha Mohammad Khan, la ri-sottomissione e la reintegrazione della Georgia nell'impero iraniano faceva parte dello stesso processo che aveva portato Shiraz, Isfahan e Tabriz sotto il suo dominio. Come afferma la Cambridge History of Iran, la sua secessione permanente era inconcepibile e doveva essere contrastata nello stesso modo di un eventuale tentativo di separazione di Fars o Gilan. Era quindi naturale per Agha Mohammad Khan fare tutto ci\u00f2 che era necessario nel Caucaso per sottomettere e reincorporare le regioni recentemente perdute dopo la morte di Nader Shah e dopo la scomparsa degli Zand.\nAgha Mohammad Khan chiese successivamente che Eraclio II di Georgia rinunciasse al trattato con la Russia che era stato firmato diversi anni prima. Questo trattato aveva formalmente denunciato qualsiasi dipendenza dalla Persia e aveva acconsentito alla piena protezione e assistenza russa nei propri affari. Agha Mohammad Khan chiese quindi ad Eraclio II di accettare ancora una volta la sovranit\u00e0 persiana, in cambio della pace e della sicurezza del suo regno. Gli Ottomani, vicini rivali dell'Iran, riconobbero i diritti di quest'ultimo sulle regioni di Kartli e Kakheti per la prima volta in quattro secoli. Eraclio fece appello all'allora regnante protettore ai sensi del trattato, l'imperatrice Caterina II di Russia, cercando l'appoggio di almeno 3.000 truppe russe. Tuttavia non ottenne risposta, e la Georgia fu lasciata sola a respingere la minaccia persiana. Eraclio II rifiut\u00f2 nuovamente l'ultimatum del Khan. In risposta, Agha Mohammad Khan invase la regione del Caucaso dopo aver attraversato il fiume Aras e, mentre si recava in Georgia, ha risoggiog\u00f2 i territori del khanato di Erivan, di Shirvan, di Nakhchivan, di Derbent, di Talysh, di Shaki e del Karabakh, che comprendevano le aree dell'Armenia attuale, dell'Azerbaigian, del Daghestan e di Igdir. Dopo aver raggiunto la Georgia con il suo grande esercito, ebbe luogo la battaglia di Krtsanisi, che port\u00f2 alla cattura e al saccheggio di Tbilisi, nonch\u00e9 all'efficace risottomissione della Georgia all'Iran. Al suo ritorno dalla sua campagna vittoriosa a Tbilisi e nel controllo effettivo della Georgia, furono portati in Iran circa 15.000-20.000 prigionieri georgiani. Agha Mohammad fu formalmente incoronato Shah nel 1796 nella pianura di Mughan, proprio come il suo predecessore Nader Shah circa sessant'anni prima.\nAgha Mohammad Shah fu successivamente assassinato mentre preparava una seconda spedizione contro la Georgia nel 1797 a Shusha (oggi parte della Repubblica dell'Azerbaigian) e il re Eraclio mor\u00ec all'inizio del 1798. L'egemonia iraniana sulla Georgia non dur\u00f2 a lungo. Nel 1799 i russi marciarono verso Tbilisi. I russi erano gi\u00e0 attivamente impegnati con una politica espansionistica verso i suoi imperi vicini a sud, vale a dire l'Impero Ottomano e i successivi regni iraniani, dalla fine del XVII e l'inizio del XVIII secolo. I due anni successivi all'ingresso della Russia a Tbilisi furono un periodo di confusione. Il regno georgiano, indebolito e devastato, con met\u00e0 della sua capitale in rovina, fu facilmente assorbito dalla Russia nel 1801. L'Iran non avrebbe potuto permettere la cessione della Transcaucasia e del Daghestan, che per secoli avevano fatto parte del concetto di Iran. Pertanto ci\u00f2 sarebbe diventata anche la causa diretta delle guerre che ebbero luogo diversi anni dopo, contro la Russia. La guerra russo-persiana (1804-1813) e la guerra russo-persiana (1826-1828), portarono alla fine alla cessione forzata e irrevocabile e alla perdita di ci\u00f2 che \u00e8 oggi la Georgia orientale, il Daghestan, l'Armenia e l'Azerbaigian alla Russia imperiale attraverso i trattati di Golestan del 1813 e di Turkmenchay del 1828. La seconda guerra russo-persiana port\u00f2 a perdite significative di vite umane e di propriet\u00e0 in Daghestan e nel Caucaso meridionale, interrompendo il commercio e l'agricoltura. La regione, tuttavia, fu per lo pi\u00f9 risparmiata durante la guerra del 1826-1828, poich\u00e9 la maggior parte dei combattimenti ebbe luogo in territorio iraniano. Come conseguenza delle guerre, i legami di lunga data tra l'Iran e la regione furono interrotti nel corso del XIX secolo quando la Russia incorpor\u00f2 il territorio nella regione.\nTransizione dal dominio iraniano al dominio russo.\nDopo la sconfitta da parte della Russia, l'Iran dei Qajar fu costretto a firmare il Trattato di Golestan nel 1813, che determin\u00f2 la fine della guerra russo-persiana e i khanati locali furono aboliti (come a Baku o Ganja) accettando il patrocinio russo.\nL'altra guerra russo-persiana nel 1826-1828 port\u00f2 a un'altra sconfitta per l'esercito iraniano e alla sottoscrizione del Trattato di Turkmenchay, che port\u00f2 la cessione iraniana degli ultimi territori caucasici rimasti nel 1828, comprendendo le ultime parti della moderna Repubblica azera (i khanati di Nakhchivan e Lankaran) e l'odierna Armenia (khanato di Erivan). Oltre a questi cambiamenti nell'amministrazione e nella sovranit\u00e0 dei khanati, il trattato di Turkmenchay contemplava alcuni articoli riguardanti le tariffe, in particolare sull'abbassamento tariffario per il possibile flusso di merci russe; stabiliva inoltre delle concessioni legali tali da garantire alla Russia il diritto di mantenere una marina nel Mar Caspio. Questi articoli delinearono anche il quadro delle relazioni bilaterali tra Russia e Iran fino al 1917.\nIl trattato stabil\u00ec gli attuali confini dell'Azerbaigian e dell'Iran con la fine del governo dei khan. Pertanto, l'odierna Repubblica dell'Azerbaigian doveva essere eventualmente creata dai territori integrali dell'Iran, che furono conquistati dalla Russia nel corso del XIX\u00b0 secolo. Nei nuovi territori controllati dalla Russia, furono stabilite due province che in seguito costituirono la gran parte della Repubblica moderna: la provincia di Elisavetpol (Ganja) a ovest e la provincia di Shamakha a est. L'area a nord del fiume Aras, tra cui il territorio dell'odierna Repubblica dell'Azerbaigian, era territorio iraniano fino a quando non furono occupati dalla Russia nel corso del XIX secolo. Come risultato diretto delle annessioni da parte della Russia imperiale del territorio iraniano nel Caucaso, che includeva l'odierna Repubblica azera, il popolo azero \u00e8 oggi diviso tra l'Azerbaigian e l'Iran. La conquista russa determin\u00f2 un grande esodo di musulmani caucasici verso i confini dell'Iran, che includevano molti azeri provenienti da nord del fiume Aras.\nL'amministrazione dopo il 1828.\nDal tempo delle conquiste russe fino al 1840, l'Azerbaigian fu governato dalle forze militari dello zar. La Russia riorganizz\u00f2 i khanati della regione in nuove province, ciascuna presieduta da un ufficiale dell'esercito. Gli ufficiali governavano attraverso una combinazione di leggi locali e russe. Tuttavia, a causa della generale non familiarit\u00e0 degli ufficiali con le usanze locali, la legge imperiale russa fu sempre e maggiormente applicata, il che port\u00f2 al malcontento tra la popolazione locale. L'amministrazione russa non era alla pari con gli azeri non cristiani e le autorit\u00e0 religiose erano tenute sotto controllo creando fastidi tra i cittadini non cristiani. Lo stato russo comp\u00ec degli sforzi per il controllo dell'applicazione della legge islamica nell'impero. Furono creati due consigli ecclesiastici per sovrintendere a tutte le attivit\u00e0 religiose islamiche. Lo stato nominava un mufti per il consiglio sunnita e uno sceicco al-Islam per gli sciiti. Nel 1857 le autorit\u00e0 religiose georgiane e armene avevano la supervisione nel censurare le rispettive comunit\u00e0; tuttavia, le opere e i libri religiosi musulmani dovevano essere approvati da un comitato di censura a Odessa. Inoltre, i turchi azeri furono soggetti a un intenso proselitismo russo.\nAlla fine degli anni '30 del XIX secolo furono stabiliti dei piani per sostituire il governo militare con gli ufficiali di un'amministrazione civile. Quando il nuovo sistema legale entr\u00f2 in vigore nel gennaio 1841, la Transcaucasia fu divisa in una provincia georgiano-imereta e un \"oblast\" caspico centrato a Shamakhi. In seguito furono tracciati nuovi confini amministrativi che ignorarono i confini storici o le composizioni etniche. Alla fine del governo militare in Azerbaigian, la legge imperiale russa raggiunse l'egemonia in tutte le questioni penali e civili. La giurisdizione dei tribunali religiosi tradizionali e dei qadi fu ridotta al diritto di famiglia. A seguito di un catastrofico terremoto nel 1859, la capitale della provincia orientale fu trasferita da Shamakhi a Baku che acquis\u00ec nel tempo una maggiore importanza.\nBaku.\nDopo il trattato di Golestan nel 1813, Baku fu completamente integrata nell'impero russo. Negli anni successivi alla conquista russa, l'Azerbaigian vide uno sviluppo economico significativo, soprattutto nella citt\u00e0 di Baku dopo la seconda met\u00e0 del XIX secolo. Le valute degli ex khanati furono sostituite dal rublo e le reciproche tariffe furono abolite. Queste riforme incoraggiarono ulteriori investimenti nella regione. La Russia inizi\u00f2 a investire in societ\u00e0 per azioni nella regione e nel 1840 le navi a vapore navigarono per la prima volta sul Caspio. Il porto di Baku vide un aumento da una media di 400.000 rubli di commercio negli anni '30 dell'Ottocento a una media di 500.000 negli anni '40 dell'Ottocento e tra 700.000 e 900.000 rubli alla vigilia della guerra di Crimea.\nSebbene il petrolio fosse stato gi\u00e0 coperto ed esportato dalla zona secoli prima, la corsa al petrolio azero degli anni '70 dell'Ottocento port\u00f2 a un periodo di prosperit\u00e0 e crescita senza precedenti negli anni antecedenti alla prima guerra mondiale, ma cre\u00f2 anche enormi disparit\u00e0 di ricchezza tra i capitalisti in gran parte europei e la forza lavoro musulmana locale. A partire dagli anni '70 dell'Ottocento Baku conobbe un periodo di rapida crescita industriale a seguito del boom del petrolio. La prima raffineria di petrolio dell'Azerbaigian fu fondata vicino a Baku nel 1859 e il primo impianto di cherosene della regione fu eretto nel 1863. I pozzi costruiti negli anni '70 dell'Ottocento diedero il via al boom. I terreni petroliferi furono presto venduti all'asta agli offerenti. Questo sistema proteggeva la propriet\u00e0 degli investitori e incoraggiava ulteriori investimenti nelle operazioni delle loro partecipazioni. La maggior parte delle persone che acquisirono le terre petrolifere erano russi e armeni dell'\u00e9lite, e su 51 lotti venduti alla prima asta solo 5 furono acquistati dai turchi azeri. Su oltre a 54 societ\u00e0 di estrazione di petrolio a Baku nel 1888, solo 2 societ\u00e0 degne di nota erano di propriet\u00e0 degli azeri. I turchi azeri parteciparono in gran numero alle operazioni di estrazione e raffinazione su piccola scala. 73 delle 162 raffinerie di petrolio erano di propriet\u00e0 dell'Azerbaigian, ma tutte tranne 7 avevano meno di 15 dipendenti. Nei decenni successivi alla corsa al petrolio e agli investimenti esteri, altre industrie crebbero in Azerbaigian. Il sistema bancario fu uno dei primi a reagire all'industria petrolifera. Nel 1880 un ramo della banca statale apr\u00ec a Baku e nel primo anno di attivit\u00e0 emise 438.000 rubli. Nel 1899 tutti gli istituti bancari di Baku avevano emesso in tutto 11,4 milioni di rubli di titoli fruttiferi. Anche i settori dei trasporti e delle spedizioni crebbero come risultato dell'espansione del mercato petrolifero. Il numero di navi sul Caspio \u00e8 quadruplicato tra il 1887 e il 1899. La ferrovia transcaucasica, completata nel 1884, collegava Baku sulla costa del Caspio a Batumi sulla costa del Mar Nero via Ganja (Elizavetpol) e Tiflis. Oltre al trasporto del petrolio, la ferrovia serviva a sviluppare nuove relazioni tra le aree agricole rurali e le zone industriali. La connettivit\u00e0 della regione fu ulteriormente incrementata dall'implementazione di nuove infrastrutture di comunicazione, con linee telegrafiche che collegavano Baku a Tiflis via Ganja (Elizavetpol) negli anni '60 dell'Ottocento e un sistema telefonico operativo all'interno di Baku negli anni '80 dell'Ottocento.\nLa corsa fu stimolata dal magnate petrolifero armeno Mirzoev e dalle sue pratiche di trivellazione, che furono poi sostituite dall'asta di terre petrolifere, la maggior parte delle quali furono acquistate da russi e armeni, seguiti dagli europei, in particolare da Robert Nobel di Branobel. Nel 1900, la popolazione di Baku aument\u00f2 da 10.000 a circa 250.000 abitanti a causa della migrazione di lavoratori da tutto l'impero russo, dall'Iran e da altri luoghi. La crescita di Baku e la progressione di un'economia di sfruttamento portarono all'emergere di un'intellighenzia nazionalista azera che fu istruita e influenzata dalle idee europee e ottomane. Pensatori influenti come Hasan bey Zardabi, Mirza Fatali Akhundov e pi\u00f9 tardi, Jalil Mammadguluzadeh, Mirza Alakbar Sabir, Nariman Narimanov e altri stimolarono un discorso nazionalista.\nDopo la disastrosa guerra russo-giapponese, a Baku scoppi\u00f2 una crisi economica e politica, che inizi\u00f2 con uno sciopero generale dei lavoratori del petrolio nel 1904. Nel 1905, le tensioni di classe ed etniche sfociarono in rivolte etniche musulmane-armene durante la prima rivoluzione russa. I governi zaristi avevano, infatti, sfruttato i conflitti etnici e religiosi per mantenere il controllo nella politica di divide et impera.\nLa situazione miglior\u00f2 durante il 1906-1914, quando in Russia fu introdotto un sistema parlamentare limitato e i parlamentari musulmani dell'Azerbaigian promuovevano attivamente gli interessi azeri. Nel 1911, fu formato il partito panturco e panislamista Musavat, ispirato all'ideologia di una modernizzazione del centro-sinistra sposata da Mammed Amin Rasulzade. Il partito, fondato clandestinamente, si espanse rapidamente nel 1917, dopo il rovesciamento del regime zarista in Russia. Le componenti pi\u00f9 essenziali dell'ideologia Musavat erano la laicit\u00e0, il nazionalismo e il federalismo, o l'autonomia all'interno di una struttura politica pi\u00f9 ampia. Tuttavia, l'ala destra e di sinistra del partito differivano su alcune questioni, in particolare sulla distribuzione delle terre. Il leader del partito, Mammed Amin Rasulzade, era di sinistra.\nDopo il coinvolgimento della Russia nella prima guerra mondiale, le tensioni sociali ed economiche aumentarono nuovamente. La rivoluzione russa del 1917 port\u00f2 infine alla concessione di diritti alla popolazione locale del territorio che oggi costituisce l'Azerbaigian e alla concessione dell'autogoverno. Questa autonomia, per\u00f2, port\u00f2 anche a un rinnovato conflitto etnico tra le etnie azere e armene.\nRepubblica Democratica dell'Azerbaigian.\nDal crollo dell'Impero russo nel 1917, fu fondata la Repubblica Federale Democratica Transcaucasica che dur\u00f2 un breve lasso di tempo. Dopo lo sciogliemento della federazione fu proclamata la Repubblica Democratica dell'Azerbaigian il 28 maggio 1918 dal principale partito azero Musavat. Il nome di \"Azerbaigian\", fu adottato dal suo principale partito per ragioni politiche. Per la prima volta con l'istituzione di una repubblica azera il termine Azerbaigian veniva usato per identificare esclusivamente la regione adiacente dell'Iran nordoccidentale contemporaneo.\nFu la prima repubblica laica a maggioranza musulmana nel mondo. A Baku, una coalizione di bolscevichi, dashnaks e menscevichi combatt\u00e9 contro un esercito turco-islamico guidato da Nuru Pasha. Questa coalizione nota come \"Comune di Baku\" ispir\u00f2 o tacitamente toller\u00f2 i massacri di musulmani locali da parte delle forze armene del Dashnak che erano ben armate. Questa coalizione, tuttavia, si dissolse e fu sostituita da un governo controllato dagli inglesi noto come Dittatura centrocaspiana nel luglio 1918. A seguito delle battaglie in agosto-settembre, il 15 settembre 1918 le forze congiunte della Repubblica Democratica dell'Azerbaigian e dell'Impero Ottomano guidato da Nuru Pasha entrarono a Baku e dichiararono la citt\u00e0 capitale del giovane stato azero. Questo evento \u00e8 da sempre considerato una delle pagine pi\u00f9 onorevoli della storia dell'Azerbaigian.\nL'Azerbaigian fu proclamato come repubblica laica e il suo primo parlamento fu aperto il 5 dicembre 1918. L'amministrazione britannica inizialmente non riconobbe la Repubblica ma collabor\u00f2 tacitamente con essa. Fino alla met\u00e0 del 1919 la situazione in Azerbaigian si era pi\u00f9 o meno stabilizzata e le forze britanniche se ne andarono nell'agosto 1919. Tuttavia, all'inizio del 1920, le forze bolsceviche in avanzamento, vittoriose nella guerra civile russa, iniziarono a rappresentare una grande minaccia per la giovane repubblica, che era anche impegnata in un conflitto con l'Armenia sul Karabakh.\nL'Azerbaigian ricevette \"de facto\" il riconoscimento dagli Alleati come stato indipendente alla Conferenza di pace di Parigi del 1919. La repubblica era governata da cinque gabinetti, tutti formati da una coalizione del Musavat e di altri partiti tra cui il blocco socialista, gli indipendenti, i liberali, il partito socialdemocratico Hummat (o Endeavour) e il partito conservatore Ittihad (sindacale). Il premier nei primi tre cabinetti fu Fatali Khan Khoyski; negli ultimi due, Nasib Yusifbeyli. Il presidente del parlamento, Alimardan Topchubashev, fu riconosciuto come capo di stato. In questa veste, rappresent\u00f2 l'Azerbaigian alla Conferenza di pace di Parigi nel 1919.\nAiutata dai dissidenti azeri nel governo repubblicano, l'Armata Rossa invase l'Azerbaigian il 28 aprile 1920. Il grosso dell'esercito azero di recente formazione era impegnato a reprimere una rivolta armena appena scoppiata in Karabakh. Gli azeri non si arresero rapidamente o facilmente alla loro breve indipendenza del 1918-20. In 20.000 morirono resistendo a quella che fu a tutti gli effetti una riconquista russa. Tuttavia, va notato che l'insediamento della Repubblica Socialista Sovietica dell'Azerbaigian fu reso pi\u00f9 facile dal fatto che vi era anche un certo sostegno popolare all'ideologia bolscevica in Azerbaigian, in particolare tra gli operai delle industrie a Baku. Lo stesso giorno fu formato un governo sovietico sotto Nariman Narimanov. Prima della fine dell'anno, la stessa sorte era toccata all'Armenia e, nel marzo 1921, anche alla Georgia.\nAzerbaigian sovietico.\nDopo la resa del governo nazionale alle forze bolsceviche, l'Azerbaigian fu proclamato repubblica socialista sovietica il 28 aprile 1920. Poco dopo, nel settembre 1920 a Baku si tenne il Congresso dei Popoli dell'Est. Sebbene formalmente uno stato indipendente, la SSR dell'Azerbaigian era dipendente e controllata dal governo di Mosca. Venne incorporata nella Repubblica Federale Democratica Transcaucasica (RFDT) insieme all'Armenia e alla Georgia nel marzo 1922. Con un accordo firmato nel dicembre 1922, la RFDT divenne una delle quattro repubbliche originarie dell'Unione Sovietica. Venne sciolta nel 1936 e le sue tre regioni divennero repubbliche separate all'interno dell'URSS.\nCome le altre repubbliche sovietiche, l'Azerbaigian fu colpito dalle purghe staliniane degli anni '30. Durante quel periodo, a volte indicato come il \"Terrore Rosso\", migliaia di persone furono uccise, incluse alcune preminenti figure azere come Huseyn Javid, Mikail Mushvig, Ruhulla Akhundov, Ayna Sultanova e altri. A dirigere le purghe in Azerbaigian era Mir Jafar Baghirov, il primo segretario del Partito Comunista dell'Azerbaigian, che esegu\u00ec gli ordini di Stalin. Il suo obiettivo specifico era l'intellighenzia, ma epur\u00f2 anche i leader comunisti che avevano simpatizzato con l'opposizione o che avrebbero potuto guardare con favore le idee del panturchismo o avere contatti con movimenti rivoluzionari in Iran o Turchia.\nDurante gli anni '40, la RSS azera forn\u00ec gran parte di gas e petrolio all'Unione Sovietica durante la guerra contro la Germania nazista e rappresentava quindi una regione strategicamente importante. L'invasione tedesca dell'Unione Sovietica nel giugno 1941 raggiunse il Gran Caucaso nel luglio 1942. I tedeschi tentarono alcune volte l'occupazione di Baku per avere il controllo del petrolio azero (Operazione Edelweiss gestita direttamente da Hitler), ma tutti i tentativi fallirono grazie alla resistenza dell'esercito sovietico.\nLe politiche di destalinizzazione dopo gli anni '50 portarono a migliori condizioni in termini di istruzione e di benessere per la maggior parte dell'Azerbaigian. Questo coincise anche con un periodo di rapida urbanizzazione e industrializzazione. Durante questo periodo di cambiamento, fu istituita una nuova ondata di politiche di riavvicinamento e russificazione.\nNegli anni '60 iniziarono ad emergere i segni di una crisi strutturale nel sistema sovietico. L'industria petrolifera, fondamentale per l'Azerbaigian, perse la sua importanza relativa all'economia sovietica, in parte a causa di uno spostamento della produzione di petrolio in altre regioni dell'Unione Sovietica e in parte a causa dell'esaurimento delle risorse petrolifere conosciute sulla terra. Di conseguenza, l'Azerbaigian ebbe il tasso di crescita di produttivit\u00e0 e di produzione economica pi\u00f9 bassi tra le repubbliche sovietiche, dopo il Tagikistan. Le tensioni etniche, in particolare tra armeni e azeri, cominciavano a crescere, ma la violenza veniva repressa.\nNel tentativo di porre fine alla crescente crisi strutturale, nel 1969, il governo di Mosca nomin\u00f2 Heydar Aliyev primo segretario del Partito Comunista dell'Azerbaigian. Aliyev miglior\u00f2 temporaneamente le condizioni economiche e promosse industrie alternative a quella petrolifera in declino, come il cotone. Consolid\u00f2 inoltre l'\u00e9lite al potere della repubblica, che era quasi interamente di etnia azera, invertendo cos\u00ec le precedenti tendenze al \"riavvicinamento\". Nel 1982 Aliyev divenne membro del Politburo del Partito Comunista a Mosca, la posizione pi\u00f9 alta mai raggiunta da un azero in Unione Sovietica. Nel 1987, quando si avvi\u00f2 la perestrojka, fu costretto al ritiro, spinto dal leader sovietico Mikhail Gorbachev.\nLa fine degli anni '80, durante l'era di Gorbaciov, fu caratterizzata da crescenti disordini nel Caucaso, inizialmente sulla questione del Nagorno-Karabakh. Un risveglio politico avvenne nel febbraio 1988 con la ripresa del conflitto etnico, incentrato sulle richieste armene per l'unificazione con l'Armenia dell'Oblast Autonoma del Nagorno-Karabakh appartenente alla RSS azera. Nel mentre si svolsero i pogrom della popolazione armena a Baku e Sumgait. La Russia impose il governo militare forzato in diverse occasioni, ma i disordini continuarono a diffondersi.\nIl conflitto etnico rivel\u00f2 le carenze del Partito Comunista come difensore degli interessi nazionali e, nello spirito della glasnost, cominciarono ad emergere pubblicazioni e organizzazioni politiche indipendenti. Di queste organizzazioni, di gran lunga la pi\u00f9 importante era il Fronte Popolare dell'Azerbaigian (PFA), che nell'autunno del 1989 sembrava pronto a prendere il potere. Il PFA sub\u00ec una scissione tra un'ala islamica conservatrice e un'ala moderata. La scissione fu seguita da un'esplosione di violenza anti-armena a Baku e dall'intervento delle truppe sovietiche.\nI disordini culminarono in violenti scontri quando le truppe sovietiche uccisero 132 manifestanti nazionalisti a Baku il 20 gennaio 1990. Tale data entr\u00f2 nella storia moderna dell'Azerbaigian come il Gennaio nero.L'Azerbaigian dichiar\u00f2 la sua indipendenza dall'URSS il 30 agosto 1991 ed entr\u00f2 a far parte della Comunit\u00e0 degli Stati Indipendenti. Alla fine del 1991, i combattimenti in Nagorno-Karabakh sfociarono in una guerra su vasta scala, culminata in un teso cessate il fuoco. Sebbene fosse stato raggiunto un cessate il fuoco, il rifiuto alle negoziazioni da entrambe le parti port\u00f2 a uno stallo del conflitto. Le truppe armene mantennero le loro posizioni in Karabakh cos\u00ec come i corridoi catturati all'Azerbaigian come via di collegamento tra l'enclave e l'Armenia.\nAzerbaigian indipendente.\nPresidenza Mutallibov (1991\u20131992).\nLa dichiarazione di indipendenza introdotta dal presidente Ayaz Mutallibov il 30 agosto 1991, segu\u00ec il tentativo di colpo di stato sovietico del 1991. M\u00fctalliov divenne l'unico leader sovietico oltre a Zviad Gamsakhurdia ad appoggiare il tentativo di colpo di stato sovietico rilasciando una dichiarazione da Teheran. Sciolse in seguito il Partito Comunista azero e propose delle modifiche costituzionali per le elezioni nazionali dirette del presidente.\nL'8 settembre 1991, si svolsero in Azerbaigian le prime elezioni presidenziali nazionali, in cui Mutallibov era l'unico candidato in corsa. Sebbene le elezioni non fossero n\u00e9 libere n\u00e9 eque per gli standard internazionali, Mutallibov divenne formalmente il presidente eletto dell'Azerbaigian. L'adozione della dichiarazione di indipendenza da parte del Soviet Supremo della RSS dell'Azerbaigian il 18 ottobre 1991 fu seguita dallo scioglimento del partito comunista azero. Tuttavia, i suoi ex membri, compreso il presidente Mutalibov, mantennero i loro incarichi politici.\nNel dicembre 1991 in un referendum nazionale, gli elettori azeri approvarono la dichiarazione di indipendenza adottata dal Consiglio Supremo; con la dissoluzione dell'Unione Sovietica, l'Azerbaigian fu inizialmente riconosciuto come stato indipendente da Turchia, Israele, Romania e Pakistan. Gli Stati Uniti seguirono il 25 dicembre.\nNel frattempo, il conflitto sul Nagorno Karabakh continu\u00f2 nonostante gli sforzi per negoziare una soluzione. All'inizio del 1992, la leadership armena del Karabakh proclam\u00f2 una repubblica indipendente. In quella che fu una guerra su vasta scala tra Armenia e Azerbaigian, gli armeni presero il sopravvento, con l'assistenza segreta dell'esercito russo. Grandi atrocit\u00e0 furono commesse da entrambe le parti, come il massacro di Khojaly di civili azeri il 25 febbraio 1992, che provoc\u00f2 un clamore sociale per l'inazione del governo e il massacro di Maragha, in cui gli azeri uccisero civili armeni autoctoni. M\u00fctallibov fu costretto a presentare le dimissioni all'Assemblea Nazionale il 6 marzo, sotto la pressione del Fronte Popolare dell'Azerbaigian.\nL'incapacit\u00e0 di Mutallibov di costruire un esercito adeguato, che temeva potesse non rimanere sotto il suo controllo, port\u00f2 alla caduta del suo governo. Il 6 maggio l'ultima citt\u00e0 a popolazione azera del Nagorno-Karabakh, Shusha, cadde sotto il controllo armeno. Il 14 maggio il Consiglio Supremo dell'Azerbaigian sollev\u00f2 M\u00fctallibov da ogni responsabilit\u00e0, revocando le sue precedenti dimissioni e ripristinando la sua presidenza, ma il giorno dopo, il 15 maggio, le forze armate guidate dal fronte popolare presero il controllo degli uffici del Parlamento, della radio e della tv di stato deponendo cos\u00ec M\u00fctallibov che part\u00ec per Mosca; il Consiglio Supremo dell'Azerbaigian venne sciolto passando i compiti all'Assemblea nazionale formata da rappresentanti del fronte popolare e da ex comunisti. Due giorni dopo, mentre le forze armene prendevano il controllo di Lachin, Isa Gambar viene eletto nuovo presidente dell'Assemblea nazionale dell'Azerbaigian e assunse le funzioni temporanee di presidente dell'Azerbaigian fino alle elezioni nazionali previste per il 17 giugno 1992.\nPresidenza El\u00e7ibay (1992\u20131993).\nAbulfaz El\u00e7ibay, leader del Fronte popolare dell'Azerbaigian ed ex dissidente e prigioniero politico, fu eletto presidente con oltre il 60% dei voti. Il suo programma includeva l'opposizione all'adesione dell'Azerbaigian alla Comunit\u00e0 degli Stati Indipendenti, relazioni pi\u00f9 strette con la Turchia e il desiderio di estesi legami con gli azeri iraniani.\nA un anno dalla sua elezione, El\u00e7ibay dovette affrontare la stessa situazione che aveva portato alla caduta di Mutallibov. I combattimenti nel Nagorno-Karabakh e nei dintorni si svolgevano costantemente a favore degli armeni, che occuparono circa un quinto del territorio dell'Azerbaigian, causando pi\u00f9 di un milione di sfollati interni. Una ribellione militare contro El\u00e7ibay scoppi\u00f2 all'inizio di giugno 1993 a Ganja sotto la guida del colonnello Surat Huseynov. La leadership del fronte popolare si trov\u00f2 senza sostegno politico a causa delle battute d'arresto della guerra, di un'economia in costante deterioramento e dell'opposizione dei gruppi guidati da Heydar Aliyev. A Baku, Aliyev prese le redini del potere e consolid\u00f2 rapidamente la sua posizione. Un referendum indetto in agosto depose Elchibey dal suo incarico.\nPresidenza Heydar Aliyev (1993\u20132003).\nIl 3 ottobre 1993 si svolsero le elezioni presidenziali e Heyadr Aliyev vinse in modo schiacciante. Nel marzo 1994, Aliyev riusc\u00ec a sbarazzarsi di alcuni dei suoi oppositori, incluso Surat Huseynov, che fu arrestato insieme ad altri. Nel 1995, l'ex polizia militare fu accusata di aver complottato un colpo di stato e venne sciolta. I golpisti erano legati ai nazionalisti turchi di destra. Successivamente, nel 1996 R\u0259sul Quliyev, ex presidente del parlamento, and\u00f2 in esilio autoimposto. Cos\u00ec, alla fine del 1996, la posizione di Heydar Aliyev come governante assoluto in Azerbaigian era indiscutibile.\nA seguito di alcune riforme e della firma del cosiddetto \"Contratto del secolo\" nell'ottobre 1994 (sul gigantesco giacimento petrolifero Azeri-Chirag-Guneshli) che porr\u00f2 ad un aumento delle esportazioni di petrolio verso i mercati occidentali, l'economia inizi\u00f2 a migliorare. Tuttavia, i livelli estremi di corruzione e nepotismo nel sistema statale creato da Aliyev impedirono all'Azerbaigian uno sviluppo pi\u00f9 sostenuto, soprattutto nel settore non petrolifero.\nNell'ottobre 1998 Aliev fu rieletto presidente per un secondo mandato. L'opposizione indebolita lo accus\u00f2 di frode elettorale, ma non fu seguita da alcuna condanna internazionale. Il suo secondo mandato fu caratterizzato da limitate riforme, dall'aumento della produzione di petrolio e dal predominio della British Petroleum come principale compagnia petrolifera straniera in Azerbaigian. All'inizio del 1999, fu scoperto il gigantesco giacimento di gas di Shah Deniz rendendo l'Azerbaigian un importante esportatore potenziale di gas. Un accordo per l'esportazione del gas fu firmato con la Turchia nel 2003. I lavori sul tanto atteso oleodotto Baku-Tbilisi-Ceyhan e sul gasdotto Baku-Tbilisi-Erzurum iniziarono nel 2003. L'oleodotto fu completato nel 2005 e il gasdotto nel 2006. L'Azerbaigian fa anche parte del proposto gasdotto Nabucco.\nHeydar Aliyev si ammal\u00f2 e, nell'aprile 2003, croll\u00f2 su un palco e non pot\u00e9 tornare alla vita pubblica. Nell'estate del 2003 venne ricoverato in terapia intensiva negli Stati Uniti, dove fu dichiarata la sua morte il 12 dicembre 2003.\nPresidenza Ilham Aliyev (2003).\nIn un'altra controversa elezione, suo figlio Ilham Aliyev \u00e8 stato eletto presidente lo stesso anno. L'elezione \u00e8 stata caratterizzata da violenze di massa e criticata dagli osservatori stranieri. Aliyev \u00e8 stato rieletto nel 2008 mentre i partiti di opposizione hanno boicottato le elezioni. In un referendum costituzionale nel 2009, sono stati aboliti i limiti di mandato della presidenza limitando la libert\u00e0 di stampa.\nLe elezioni parlamentari del 2010 hanno prodotto un Parlamento completamente fedele ad Aliyev: per la prima volta nella storia dell'Azerbaigian, non \u00e8 stato eletto un solo candidato del principale partito di opposizione del Fronte Popolare dell'Azerbaigian o del Musavat. L'Econimist ha classificato l'Azerbaigian come un regime autoritario, posizionandolo 135\u00b0 su 167 paesi, nel suo Indice di democrazia 2010.\nNel 2011 sono state organizzate ripetute proteste contro il governo di Aliyev, chiedendo riforme democratiche e la cacciata dal governo. Aliyev ha risposto ordinando una repressione, usando la forza per reprimere i tentativi di rivolta a Baku e rifiutandosi di fare concessioni. Ben oltre 400 azeri sono stati arrestati dall'inizio delle proteste nel marzo 2011. I leader dell'opposizione, tra cui Isa Gambar di Musavat, hanno giurato di continuare a manifestare, sebbene la polizia abbia incontrato poche difficolt\u00e0 a fermare le proteste non appena sono iniziate.\nIl 24 ottobre 2011 l'Azerbaigian \u00e8 stato eletto membro non permanente del Consiglio di sicurezza delle Nazioni Unite. Tra l'1 e il 5 aprile 2016 si sono verificati nuovi scontri tra le forze armate armene e azere. \nIn seguito alla seconda guerra del Nagorno-Karabakh tra settembre e novembre del 2020 e al successivo accordo di cessate il fuoco, l'Azerbaigian ha ripreso il controllo di sette regioni azere precedentemente occupate dagli armeni."}
{"id": "2751244", "revid": "104458", "url": "https://it.wikipedia.org/wiki?curid=2751244", "title": "Daniel Richardsson", "text": "Nelle liste FIS \u00e8 registrato anche come Daniel Rickardsson.\nBiografia.\nStagioni 2002-2007.\nNato a Njut\u00e5nger di Hudiksvall, Richardsson ha debuttato in campo internazionale ai Mondiali juniores di Schonach im Schwarzwald nel 2002, senza conseguire risultati di rilievo.\nIn Coppa del Mondo ha esordito il 23 marzo 2003 nella staffetta 4 x10 km disputata a Falun (14\u00b0); fino a tutta la stagione 2006-2007 ha gareggiato solo sporadicamente alla Coppa del Mondo, prendendo parte principalmente a gare FIS, di Scandinavian Cup o nazionali. Nel massimo circuito internazionale ha ottenuto il primo piazzamento nelle prime dieci posizioni nella staffetta 4x10 km di Falun del 20 marzo 2005 (8\u00b0).\nStagioni 2008-2010.\nDalla stagione 2007-2008 ha iniziato a competere regolarmente in Coppa del Mondo; ha ottenuto il primo podio il 23 novembre 2008 nella staffetta di G\u00e4llivare (2\u00b0), risultato bissato due settimane dopo a La Clusaz. Ai Mondiali di Liberec del 2009, sua prima partecipazione iridata, ha ottenuto come miglior risultato il 6\u00ba posto nella staffetta.\nNella stagione 2009-2010 ha conseguito il primo successo nel circuito della Coppa del Mondo, vincendo la tappa di Dobbiaco del Tour de Ski 2010 (10\u00a0km a tecnica classica). Ai XXI Giochi olimpici invernali di , in Canada, ha partecipato a quattro gare. Nella 15 km a tecnica libera ha chiuso al 22\u00ba posto e nell'inseguimento 15 km + 15 km al 23\u00ba. Il 24 febbraio, nella staffetta 4x10 km, \u00e8 stato schierato in prima frazione e ha mantenuto la sua nazionale nel gruppo di testa, posizione che sarebbe stata confermata dai compagni Johan Olsson e Anders S\u00f6dergren; gli ultimi 10\u00a0km, coperti da Marcus Hellner, hanno portato la Svezia sul gradino pi\u00f9 alto del podio. Nell'ultima gara, la 50 km a tecnica classica, Richardsson \u00e8 giunto al traguardo in settima posizione.\nStagioni 2011-2020.\nIl 21 novembre 2010 ha conseguito la prima vittoria in Coppa, nella staffetta di G\u00e4llivare, ha chiuso al terzo posto il Nordic Opening di Kuusamo e a fine stagione \u00e8 risultato terzo nella classifica generale e secondo in quella di distanza. Ai Mondiali di Oslo del 2011 ha vinto la medaglia d'argento nella staffetta, bissata due anni dopo nell'edizione di Val di Fiemme 2013.\nAi XXII Giochi olimpici invernali di ha vinto l'oro nella staffetta e il bronzo nella 15 km e si \u00e8 classificato 8\u00b0 nella 50 km e 7\u00b0 nell'inseguimento; l'anno dopo ai Mondiali di Falun ha vinto la medaglia d'argento nella staffetta, \u00e8 stato 13\u00ba nella 15\u00a0km e 9\u00ba nella 50\u00a0km. Ai successivi Mondiali di Lahti 2017 ha vinto la medaglia di bronzo nella staffetta e si \u00e8 classificato 13\u00ba nella 15 km e 23\u00ba nell'inseguimento. Ai XXIII Giochi olimpici invernali di si \u00e8 classificato 11\u00ba nella 15 km, 7\u00ba nella 50 km, 14\u00ba nell'inseguimento e 5\u00b0 nella staffetta; l'anno successivo ai Mondiali di Seefeld in Tirol \u00e8 stato 21\u00ba nella 15 km, 15\u00ba nella 50 km e 15\u00ba nell'inseguimento.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nTC = tecnica classica\nTL = tecnica libera\nMS = partenza in linea\nCoppa del Mondo - competizioni intermedie.\nCoppa del Mondo - vittorie di tappa.\nLegenda:\nTC = tecnica classica\nTL = tecnica libera"}
{"id": "2751247", "revid": "486946", "url": "https://it.wikipedia.org/wiki?curid=2751247", "title": "Prokom Trefl Sopot", "text": ""}
{"id": "2751251", "revid": "118764100", "url": "https://it.wikipedia.org/wiki?curid=2751251", "title": "Gil (Bonelli)", "text": " \n\u00c8 una serie a fumetti gialla in 11 numeri, creata da Ennio Missaglia e pubblicata a partire da giugno 1982 fino ad aprile 1983 dalla Sergio Bonelli Editore.\n\u00c8 considerato il successore di \"Judas\", chiuso dopo 16 numeri, dato che gli autori sono gli stessi e l'unica differenza sono le copertine disegnate da Vincenzo Monti.\nBibliografia.\nMoreno Burattini e Alessandro Monti, \"Funere mersit acerbo - Gil\", in \"Collezionare\" n. 17, edito a cura del Club del Collezionista, Campi Bisenzio (FI) novembre 1990.\nGiuseppe Pollicelli, \"Il West bonelliano oltre Tex\", in \"Il West In Italia da Buffalo Bill a Tex Willer\", Ed. Little Nemo, Torino 2013."}
{"id": "2751256", "revid": "1305772", "url": "https://it.wikipedia.org/wiki?curid=2751256", "title": "John Banister", "text": ""}
{"id": "2751261", "revid": "31886", "url": "https://it.wikipedia.org/wiki?curid=2751261", "title": "Giardino dei Giusti (Firenze)", "text": "Il giardino dei Giusti di Firenze si trova in via Trento a Firenze presso il giardino degli orti del Parnaso. \u00c8 stato istituito dopo che il consiglio comunale, nella seduta del 7 aprile 2003 aveva invitato il sindaco a istituire anche a Firenze un giardino dei Giusti sulla falsariga di quello esistente a Gerusalemme. \nDescrizione.\nIl giardino, aperto nel 2007, \u00e8 locato all'interno del giardino degli orti del Parnaso; \u00e8 diviso in due parti, la parte pi\u00f9 alta \u00e8 presente un carrubo, l'albero simbolo del giardino dei Giusti di Gerusalemme, nato attorno agli anni '40 e dedicato a Chico Mendes che nel difendere gli indios dell'Amazzonia trov\u00f2 la morte nel 1988. Oltre al carrubo \u00e8 stato trapiantato anche un lagerstroemia che risale ai primi anni '60 ed \u00e8 di provenienza del centro florovivaistico del Comune di Firenze. Questa pianta \u00e8 dedicata al campione di ciclismo Gino Bartali, che aiut\u00f2 alcuni ebrei perseguitati in occasione dell'occupazione nazista. \nNella parte pi\u00f9 bassa del giardino \u00e8 invece stata realizzata la messa a dimora di una molteplice diversit\u00e0 di piante che garantiscono durante tutto l'anno (eccetto l'inverno) una rotazione di colori, fragranze e forme."}
{"id": "2751262", "revid": "35485", "url": "https://it.wikipedia.org/wiki?curid=2751262", "title": "Gregorio S\u00e1nchez Fern\u00e1ndez", "text": ""}
{"id": "2751264", "revid": "35485", "url": "https://it.wikipedia.org/wiki?curid=2751264", "title": "Gregorio S\u00e1nchez", "text": ""}
{"id": "2751267", "revid": "287204", "url": "https://it.wikipedia.org/wiki?curid=2751267", "title": "Gregorio Sanchez", "text": ""}
{"id": "2751268", "revid": "192549", "url": "https://it.wikipedia.org/wiki?curid=2751268", "title": "Guido II Embriaco", "text": ""}
{"id": "2751269", "revid": "943475", "url": "https://it.wikipedia.org/wiki?curid=2751269", "title": "John Banister (avvocato)", "text": "Biografia.\nFu un patriota durante la guerra d'indipendenza americana, suo nonno era il botanico John Banister. Venne ammesso alla Middle Temple. Fu membro della \"Virginia Convention\" nel 1776. Prest\u00f2 servizio dal 1765 al 1775 e nel 1777 nella House of Burgesses, nel Secondo congresso continentale dal 1778 al 1779 (come delegato, ove fu uno di protagonisti e firm\u00f2 gli Articoli della Confederazione) e partecip\u00f2 dal 1776 al 1777 e dal 1781 al 1783 alla Camera dei Delegati della Virginia (la \"camera bassa\" del parlamento dello stato). Durante la rivoluzione americana fu maggiore e tenente colonnello della cavalleria nella milizia della Virginia. George Washington lo stimava molto, come testimonia una lettera inviatagli da Valley Forge.\nNel 1781 egli contribu\u00ec a rifornire la sua milizia ed a respingere gl'inglesi dal territorio del suo stato; le forze armate inglesi, al comando del generale Phillips, sostarono pi\u00f9 volte nella sua casa di Petersburg e molti dei suoi beni personali andarono perduti. .\nMatrimoni.\nJohn Banister si spos\u00f2 tre volte:"}
{"id": "2751273", "revid": "72396", "url": "https://it.wikipedia.org/wiki?curid=2751273", "title": "Irola", "text": ""}
{"id": "2751275", "revid": "1154737", "url": "https://it.wikipedia.org/wiki?curid=2751275", "title": "Merizzo", "text": ""}
{"id": "2751277", "revid": "767487", "url": "https://it.wikipedia.org/wiki?curid=2751277", "title": "The Bad Sister", "text": "The Bad Sister \u00e8 un film del 1931 diretto da Hobart Henley. Tratta dal romanzo \"The Flirt\" di Booth Tarkington, pubblicato nel 1913, la storia era gi\u00e0 stata adattata per lo schermo in altre due versioni mute.\nIl film - che, prima di essere distribuito, portava il titolo \"Gambling Daughters\" - segna l'esordio cinematografico di Bette Davis. Tra gli altri interpreti, Conrad Nagel, Sidney Fox, ZaSu Pitts, Slim Summerville, Emma Dunn, Humphrey Bogart.\nTrama.\nTrama su AF\nLa volubile Marianne, figlia del mercante John Madison - ben conosciuto e benvoluto nella cittadina dell'Ohio in cui abita - ha un paio di pretendenti: il bonario, positivo, ed un pochino pingue Wade Trumbull, pure nel commercio, ed il non meno irreprensibile dottor Dick Lindley. Ella pare preferire quest'ultimo, ma le cose cambiano quando si presenta tale Valentine Corliss, che afferma di avere il progetto di fondare una nuova fabbrica, il che porterebbe ulteriore prosperit\u00e0 agli abitanti della localit\u00e0. Marianne - con lo scorno dei suoi precedenti pretendenti \u2013 inizia a frequentare Corliss (ed in seguito a ci\u00f2 il dottor Lindley si avvicina alla sorella di Marianne, Laura).\nCorliss propone a John, in qualit\u00e0 di persona pi\u00f9 in vista all'interno della comunit\u00e0 di imprenditori del luogo, di prendere parte finanziariamente, coi mercanti suoi pari, al nuovo progetto. John, entusiasta ma coscienziosamente accorto, si riserva di acquisire ulteriori informazioni sul progetto di Corliss, prima di aderirvi.\nLe rassicurazioni giungono alla comunit\u00e0 mercantile, all'insaputa di John Madison, sotto forma di una lettera dall'apparenza ufficiale a loro diretta, ed in realt\u00e0 dettata da Corliss a Marianne, e da quest'ultima - sviata dal suo eccitante rapporto con Corliss - fornita della firma contraffatta del padre: i commercianti del circolo di John sborsano dunque, avallati da ci\u00f2 che sembra essere un'incondizionata approvazione da parte del loro leader, importanti contributi monetari.\nIntanto Marianne, quasi plagiata da Corliss, fugge con lui nella capitale dello stato, per poi trovarsi completamente abbandonata: di Corliss non v'\u00e8 pi\u00f9 alcuna traccia. Quando Marianne, delusa ed umiliata, fa ritorno a casa, i mercanti amici di John minacciano di denunciarlo per truffa, poich\u00e9 credono che la lettera di raccomandazione per l'impresa di Corliss sia stata emanata proprio da John. Ma Marianne rivela di essere stata la responsabile della contraffazione. Appare evidente allora che Corliss era un truffatore, ed i mercanti ingannati, su proposta di John che \u2013 pur di non compromettere la figlia \u2013 propone loro di ripagarli a costo di importanti privazioni personali, accettano.\nMarianne cerca di far ritorno a Dick Lindley, il preferito dei suoi primi pretendenti, ma egli \u00e8 ormai innamorato e fidanzato con Laura.\nMarianne e Wade Trumbull, dunque, nonostanze le iniziali apparenze, si ritrovano alla fine inaspettatamente insieme con reciproca soddisfazione.\nProduzione.\nIl film fu prodotto da Carl Laemmle Jr. per l'Universal Pictures. Venne girato dal 30 dicembre 1930 al gennaio 1931.\nDistribuzione.\nIl copyright del film, richiesto dalla Universal Pictures Corp., fu registrato il 16 marzo 1931 con il numero LP2055.\nDistribuito dalla Universal Pictures, il film - presentato da Carl Laemmle - usc\u00ec nelle sale cinematografiche statunitensi il 29 marzo 1931."}
{"id": "2751278", "revid": "72396", "url": "https://it.wikipedia.org/wiki?curid=2751278", "title": "Mocrone", "text": ""}
{"id": "2751279", "revid": "453768", "url": "https://it.wikipedia.org/wiki?curid=2751279", "title": "Stile di vita sedentario", "text": "Stile di vita sedentario \u00e8 un termine medico usato per descrivere uno stile di vita con una mancanza di moto e esercizio fisico. \u00c8 comunemente riscontrato nei paesi sviluppati e in via di sviluppo.\nEffetti.\nLa mancanza di esercizio fisico \u00e8 una delle maggiori cause di morte prevenibili al mondo.\nUna risposta adottata da molte organizzazioni concernente la salute e l'ambiente \u00e8 la promozione del viaggio attivo, che invita a camminare e andare in bicicletta come valide alternative ai trasporti motorizzati. Dato che molti viaggi sono per distanze relativamente brevi, ci sono numerose volte in cui il viaggio attivo \u00e8 possibile, anche se in alcune impostazioni questo richiede la modifica di talune infrastrutture.\nStoria.\nLo stile di vita sedentario \u00e8 caratterizzato dallo stare seduti o rimanere inattivi per buona parte della giornata senza fare esercizio fisico o muovere altrimenti il corpo. \u00c8 ritenuto essere un importante fattore di obesit\u00e0 e, come tale, pu\u00f2 provocare altre malattie, come il diabete mellito di tipo 2, cardiopatia, depressione e eventualmente emorroidi.\nLa mancanza di esercizio pu\u00f2 causare atrofia muscolare, quindi aumentare il rischio di danni fisici. In pi\u00f9, la forma fisica \u00e8 correlata con le funzionalit\u00e0 del sistema immunitario; una riduzione della forma fisica \u00e8 generalmente accompagnata da un indebolimento del sistema immunitario.\nA discapito dei ben noti benefici dell'attivit\u00e0 fisica, molti adulti e molti bambini hanno uno stile di vita relativamente sedentario e non sono abbastanza attivi per avere questi benefici sulla salute. Uno stile di vita sedentario \u00e8 definito come il non fare alcun esercizio fisico nel tempo libero (esercizio, sport) in un periodo di 5 settimane."}
{"id": "2751300", "revid": "1444345", "url": "https://it.wikipedia.org/wiki?curid=2751300", "title": "Built from Scratch", "text": "Built from Scratch \u00e8 il secondo album in studio del gruppo musicale statunitense X-Ecutioners, pubblicato il 25 febbraio 2002 dalla Loud Records.\nIl disco contiene venti tracce tra cui \"It's Goin' Down\", brano realizzato insieme a Mike Shinoda e Joe Hahn dei Linkin Park. Il brano ricevette anche un videoclip, nel quale appaiono altri due membri dei Linkin Park (Rob Bourdon e Phoenix) e il frontman degli Static-X, Wayne Static."}
{"id": "2751303", "revid": "15756", "url": "https://it.wikipedia.org/wiki?curid=2751303", "title": "Hero Hotline", "text": "La Hero Hotline \u00e8 una corporazione immaginaria di supereroi introdotta in \"Action Comics Weekly\" n. 637. Fu creata da Bob Rozakis e Stephen DeStefano.\nStoria.\nLa Hero Hotline \u00e8 una corporazione attiva 24 ore su 24 e 7 giorni su 7 di eroi a noleggio creata dal Coordinatore, un uomo che era l'eroe segreto della Seconda guerra mondiale Harry \"Tex\" Thompson, Americommando. Il Coordinatore comunica con l'agenzia come un'ombrosa figura su uno schermo comunicativo. Il loro numero Hotline \u00e8 1-800-555-HERO. Regolarmente accettano missioni dall'uomo comune, e solo in rare occasioni dovettero combattere contro strani supercriminali.\n\"Crisi Infinita\".\nAnni dopo che la loro serie fu cancellata, la Hero Hotline fu rivelata essere ancora attiva in \"Teen titans Annual\" n. 1 (marzo 2006), menzionati come gli eroi che aiutarono ad evacuare Bl\u00fcdhaven durante la \"Crisi infinita\".\nAltri gruppi aziendali.\nAltri gruppi aziendali di supereroi sono attivi nell'universo della DC Comics. I pi\u00f9 conosciuti sono i Conglomerati, i Blood Pack, la Power Company, e i Capitani d'Industria."}
{"id": "2751305", "revid": "1543377", "url": "https://it.wikipedia.org/wiki?curid=2751305", "title": "Gordon Jenkins", "text": "\u00c8 stata una figura influente nella musica popolare degli anni quaranta e degli anni cinquanta; inoltre lavor\u00f2 con personaggi come The Andrews Sisters, Johnny Cash, The Weavers, Frank Sinatra, Louis Armstrong, Judy Garland, Nat King Cole, Billie Holiday, e Ella Fitzgerald.\nBiografia.\nJenkins cominci\u00f2 la sua carriera musicale facendo arrangiament per una stazione radio di St. Louis. In seguito fu assunto da Isham Jones, il direttore di un gruppo musicale noto per le sue complicate esecuzioni.\nNon appena si allontan\u00f2 dal gruppo nel 1936, Jenkins lavor\u00f2 come un libero professionista, componendo e facendo arrangiamenti. Nel 1938 Jenkins si trasfer\u00ec a Hollywood e lavor\u00f2 per la Paramount Pictures e la NBC. Nel 1945 si un\u00ec alla Decca Records. Nel 1947 riusc\u00ec a vendere un milione di dischi con \"Maybe You'll Be There\". Inoltre conduceva l'orchestra per vari artisti della Decca tra cui Dick Haymes (\"Little White Lies\", 1947), Ella Fitzgerald (\"Happy Talk\", 1949,), Patty Andrews delle The Andrews Sisters (\"I Can Dream, Can't I\",\n1949) e Louis Armstrong (\"Blueberry Hill\", 1949).\nNel 1950 raggiunge la prima posizione della Billboard Hot 100 con il singolo \"Goodnight, Irene\" per tredici settimane.\nPi\u00f9 tardi Jenkins si trasfer\u00ec alla Capitol Records, dove lavor\u00f2 con Frank Sinatra, in particolare per l'album \"Where Are You?\" (1957) e \"No One Cares\" (1959), dove fu responsabile degli arrangiamenti; intanto collabor\u00f2 anche con Nat King Cole.\nJenkins mor\u00ec nel 1984 a Malib\u00f9, in California, all'et\u00e0 di 73 anni per sclerosi laterale amiotrofica.\nVita privata.\nJenkins si spos\u00f2 con Nancy Harkey nel 1931 ed ebbe da lei tre figli: Gordon Jr., Susan, and Page. Nel 1946, divorzi\u00f2 e si spos\u00f2 con Beverly Mahr, una delle cantanti del gruppo di Isham Jones, ed ebbero un figlio, Bruce."}
{"id": "2751312", "revid": "1799663", "url": "https://it.wikipedia.org/wiki?curid=2751312", "title": "Mamma (Futurama)", "text": "Mamma (\"Mom\") \u00e8 un personaggio della serie animata \"Futurama\". Negli Stati Uniti \u00e8 doppiata da Tress MacNeille, mentre in Italia viene doppiata da Serena Verdirosi. Nella serie viene chiamata Mamma, perch\u00e9 \u00e8 la madre di una industria che fabbrica robot, ma in realt\u00e0 il vero nome di Mamma \u00e8 Carol. Ha tre figli: Walt, Larry e Igner, che vengono continuamente presi a schiaffi.\nBiografia.\nMamma \u00e8 la proprietaria della ditta \"Robot Amichevoli di Mamma\", spesso chiamata anche Robot Company. Nel 3000 \u00e8 conosciuta come la donna pi\u00f9 ricca del mondo. Durante le sue apparizioni tra il pubblico per pubblicizzare un prodotto, appare come un'anziana donna dolce, generosa, graziosa e altruista, ma in realt\u00e0 \u00e8 una donna malvagia, prepotente, egoista e avara. Si tratta di una persona ossessionata dal denaro e dalla fama della sua industria di robot. Quando \u00e8 in pubblico indossa una specie di corazza che la fa sembrare come una dolce vecchietta vestita con un grembiule, ma dopo essersela tolta si nota che indossa sempre una tuta blu e degli stivali neri. Mamma ha i capelli bianchi raccolti in una chioma ed ha un fisico molto sottile. Ha l'abitudine di fumare sempre una sigaretta quando \u00e8 frustrata.\nMamma possiede il 99,7% delle industrie di robot. Le sue industrie oltre a fabbricare robot, vendono olio per macchine e altri accessori per robot, vendono carburante e materia oscura e aggeggi tecnologici come i nuovi eyePhone. Nell'episodio \"Il giorno della Mamma\", si scopre che le \u00e8 stato dedicato un giorno, chiamato per l'appunto \"il giorno della Mamma\" nel quale tutti i robot costruiti dalle catene di montaggio di Mamma le fanno dei regali. Sempre in questo episodio, Mamma racconta che settant'anni prima aveva avuto una relazione con Hubert Farnsworth che lavorava nella sua ditta, ma un giorno fabbric\u00f2 un giocattolo che a Mamma non piaceva e i due si sono lasciati. Dopo essersi rincontrati dopo settant'anni e aver fatto sesso, sono diventati nemici. Queste amarezze e cattiverie di Mamma sono dovute soprattutto alla relazione troncata con Farnsworth. Sempre in questo episodio si scopre che Mamma possiede un telecomando con il quale pu\u00f2 comandare tutti i robot tramite la loro antenna.\nNell'episodio \"Crimini del caldo\" il professore, quando lavorava ancora per Mamma, racconta che lei voleva dei robot che fossero sportivi anche se inquinavano perch\u00e9 le importava solo delle vendite e per questo caus\u00f2 il surriscaldamento globale. Nel film \"Futurama - Il gioco di Bender\", viene raccontato che fu proprio lei a far collassare il pianeta Vergon 6 (episodio \"L'amore perduto nello spazio\") dove abitava Mordicchio per estrarre la materia oscura, che alla fine del film viene resa inutilizzabile. Inoltre, sempre nel film si scopre che era stata sposata con Ogden Wernstrom prima di avere la sua relazione con Farnsworth e che torn\u00f2 con il suo ex-marito dopo aver licenziato il professore. Nell'episodio: \"la frebbe dello yeti\" si scopre che anni addietro John A. Zoidberg era un suo fedele medico che lavorava per lei. Mamma nutre verso l'impacciato medico della ditta di consegne di Hubert Farnsworth, una profonda stima e rispetto. Infatti bench\u00e9 tratti male e disprezzi tutti quelli che ha intorno, solo con Zoidberg si mostra gentile e cortese. Bench\u00e9 tutti quanti lo chiamino Zoidberg, Mamma \u00e8 l'unica che lo chiama col suo nome \"John\". Mamma \u00e8 dispiaciuta che Zoidberg se ne sia andato dalla sua compagnia, asserendo che se fosse rimasto con lei, sarebbe diventato famoso e estremamente ricco, ma Zoidberg scelse tuttavia di andarsene rinunciando alla fama per salvare il professore in quanto gli salv\u00f2 la vita durante una missione.\nFigli di Mamma.\nMamma, oltre all'industria di robot, possiede tre figli: Walt, Larry e Igner. I primi due hanno circa trent'anni, mentre Igner, l'ultimo nato, \u00e8 pi\u00f9 giovane. Loro possiedono lo 0,1% della ditta \"Robot Amichevoli di Mamma\". Vengono continuamente maltrattati e presi a schiaffi dalla madre e sono vestiti con un'uniforme identica tra loro. Il loro compito \u00e8 assistere Mamma ed aiutarla nelle azioni malvagie, come rubare oggetti di valore.\nWalt.\nWalt \u00e8 il figlio primogenito di Mamma \u00e8 nato da Ogden Wernstrom. \u00c8 il figlio pi\u00f9 intelligente e furbo, nonch\u00e9, probabilmente per questo motivo, il meno odiato da Mamma. Spesso schiaffeggia i suoi fratelli al posto di sua madre. Walt \u00e8 il figlio che, secondo Mamma, erediter\u00e0 l'industria di robot, ed \u00e8 il pi\u00f9 alto tra i tre. Ha un atteggiamento crudele verso i suoi fratelli mentre \u00e8 rispettoso verso sua madre. Doppiatore originale: Maurice LaMarche. Doppiatore italiano: Oreste Baldini.\nLarry.\nLarry \u00e8 il figlio secondogenito avuto sempre con Wernstrom. \u00c8 una persona non molto sveglia e chiede spesso a sua madre cose senza senso venendo insultato e preso a schiaffi da Walt e ovviamente anche dalla madre. Cerca di seguire l'esempio di Walt, non riuscendoci per\u00f2. A differenza di Walt e Igner, Larry \u00e8 biondo. Doppiatore originale: David Herman. Doppiatore italiano: Simone Crisari.\nIgner.\nIgner \u00e8 l'ultimo nato tra i figli di Mamma. Igner \u00e8 il pi\u00f9 stupido tra i suoi due fratellastri, \u00e8 ignorante ed ha sempre un'aria da idiota. \u00c8 il pi\u00f9 sfortunato perch\u00e9 viene ignorato e schiaffeggiato da tutti, soprattutto da Walt e Larry. Ha i capelli rossi e gli occhi strabici. Nel film \"Futurama - Il gioco di Bender\" Igner scopre che il suo vero padre in realt\u00e0 \u00e8 il professor Farnsworth. Dopo che gli altri due figli erano nati, Mamma e il Prof. hanno una relazione e nasce Igner. Igner ha l'abitudine di dire cose senza senso, ma per la maggior parte del tempo resta sempre muto. Non \u00e8 per niente malvagio come Mamma, come dimostra durante il terzo lungometraggio della serie aiutando il professor Farnsworth a scappare da lei. Doppiatore originale: John DiMaggio. Doppiatore italiano: Massimiliano Manfredi."}
{"id": "2751316", "revid": "297218", "url": "https://it.wikipedia.org/wiki?curid=2751316", "title": "Dirce Scarazzati", "text": ""}
{"id": "2751321", "revid": "287204", "url": "https://it.wikipedia.org/wiki?curid=2751321", "title": "In doma", "text": "in doma \u00e8 il secondo album di Debora Petrina, disco d'esordio in veste di cantautrice, pubblicato nel 2009 e autoprodotto.\nComprende 10 brani in italiano e inglese, tutti composti e arrangiati dall'artista.\nPartecipano come ospiti Elliott Sharp, Emir Bijukic, Amy Kohn e Ascanio Celestini.\nL'album \u00e8 stato recensito da riviste come Blow Up, AllAboutJazz, Il Mucchio, Jam, Rockerilla, Rumore, Il Manifesto, Raro ed Emozioni e se ne sono occupati vari programmi radiofonici, come \"Battiti\" e \"Terzo anello\" su Rai Radio Tre, \"DEMO\" su RaiRadio1, dove Petrina si classifica al primo posto vincendo il DEMO award 2010, \"Prospettive musicali\" su Radio Popolare, \"RockFiles\" su Radio Life Gate, Radio Capodistria e Radio Citt\u00e0 Futura.\nTre brani sono stati selezionati da David Byrne nella playlist di settembre e ottobre 2009 della sua web radio.\nL'album ha ricevuto il premio rivelazione Indie-Pop 2009, assegnato da una giuria di under 25, nella edizione 2009 del MEI (festival delle etichette indipendenti)."}
{"id": "2751325", "revid": "767487", "url": "https://it.wikipedia.org/wiki?curid=2751325", "title": "Way Back Home", "text": "Way Back Home \u00e8 un film del 1931 diretto da William A. Seiter. La sceneggiatura di Jane Murfin si basa su un racconto della stessa scrittrice che era anche una nota commediografa.\nProduzione.\nLa lavorazione del film, che fu prodotto dalla RKO Radio Pictures con il titolo di lavorazione \"Other People's Business\", cominci\u00f2 all'inizio di agosto 1931.\nDistribuzione.\nIl copyright del film, richiesto dalla RKO Radio Pictures, Inc., fu registrato il 2 novembre 1931 con il numero LP2599.\nDistribuito dalla RKO Radio Pictures, il film usc\u00ec nelle sale degli Stati Uniti il 13 novembre 1931."}
{"id": "2751337", "revid": "125600595", "url": "https://it.wikipedia.org/wiki?curid=2751337", "title": "Stellihorn", "text": "Lo Stellihorn (3.436\u00a0) \u00e8 una montagna delle Alpi del Mischabel e del Weissmies nelle Alpi Pennine.\nDescrizione.\nSi trova nel Canton Vallese (Distretto di Visp) nella Saastal ad est del Lago Mattmark."}
{"id": "2751348", "revid": "16758", "url": "https://it.wikipedia.org/wiki?curid=2751348", "title": "Nazionale italiana maschile di hockey su ghiaccio", "text": ""}
{"id": "2751349", "revid": "1005847", "url": "https://it.wikipedia.org/wiki?curid=2751349", "title": "Grattacieli pi\u00f9 alti dell'Unione europea", "text": "Segue la lista dei grattacieli pi\u00f9 alti dell'Unione europea.\nI criteri in base ai quali viene stabilita l'altezza dell'edificio sono:\nLa lista include solo edifici che:"}
{"id": "2751351", "revid": "290948", "url": "https://it.wikipedia.org/wiki?curid=2751351", "title": "Tricloroacetaldeide", "text": ""}
